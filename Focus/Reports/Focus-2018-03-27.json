{"url": "http://www.focus-news.net/news/2018/03/27/2504790/vidin-56-022-tona-neopasni-otpadatsi-sa-deponirani-v-regionalnoto-depo-v-grada-ot-nachaloto-na-eksploatatsiyata-mu-do-kraya-na-2017-g.html", "text": "От началото на експлоатацията на Регионалното депо за отпадъци във Видин през август 2015 г. до края на 2017 г. са приети и депонирани 56 022 тона неопасни твърди битови и производствени отпадъци. Това съобщиха за Радио „Фокус“ управниците на депото. Само през миналата година са депонирани 24 510 тона, в това число 17 135 тона от община Видин. Налице са две инсталации за оползотворяване на отпадъците – на растителни (чрез биоразграждане) и на строителни. Параметрите на околната среда в района на депото се контролират постоянно и не са констатирани нарушения на допустимите норми за замърсяване. Предприятието е второстепенен разпоредител с бюджет и не формира печалба. През 2017 г. няма превишаване на изразходваните ресурси на тон третиран отпадък. Цената за битови отпадъци е 21.50 лв. на тон, за биоразградими (растителни) – 6.50 лв., за строителни – 5 лв. Началникът на отдел „Екология, инфраструктура, инженерни мрежи и съоръжения“ в Община Видин Борислав Борисов отбеляза, че общините трябва да транспортират зелените отпадъци в компостиращата инсталация на Регионалното депо. Още при финансирането на Регионалната интегрирана система е поставена целева стойност – индикатор, според която 16.58% от отпадъците, постъпващи в депото, трябва да са биоразградими. Досега само от община Видин се транспортират такъв тип отпадъци и затова се отчита много малък процент. Затова призивът бе да се работи сериозно в тази посока и се търсят най-оптимални варианти за събирането и транспортирането на зелени отпадъци", "date": "2018.03.27", "title": "Видин: 56 022 тона неопасни отпадъци са депонирани в Регионалното депо в града от началото на експлоатацията му до края на 2017 г."}
{"url": "http://www.focus-news.net/news/2018/03/27/2504789/sport-mladezhkite-natsionali-pobediha-sloveniya-s-30.html", "text": "Младежкият национален отбор на България победи Словения с 3:0 в мач от група 9 на квалификациите за Евро 2019 година, игран на стадиона „Трейс Арена“ в Стара Загора. Головете вкараха Антонио Вутов и Кирил Десподов, а автогол си отбеляза Глиня от отбора на словенците. Българите са на четвърто място в група 9 с 8 точки след изиграването на шест мача, като първи е отборът на Франция с пълен актив от 18 точки, втори са словенците с 10 точки, а трети е Казахстан с 9 точки, но и мач повече.", "date": "2018.03.27", "title": "Спорт: Младежките национали победиха Словения с 3:0"}
{"url": "http://www.focus-news.net/news/2018/03/27/2504793/sliven-profesionalnata-gimnaziya-po-ikonomika-d-r-dimitar-tabakov-shte-otbelezhi-svoya-praznik-s-reditsa-proyavi.html", "text": "Професионалната гимназия по икономика „Д-р Димитър Табаков“ отбелязва своя празник с редица прояви. Това съобщи пред Радио „Фокус“ – Сливен директорът на учебното заведение Димитър Добрев.\r\nКулминацията на тържествата е на 30 март. В 12.00 часа в зала „Сливен“ ще се състои тържествен концерт, а след това и благотворителна дискотека. Част от честванията е и тържественото заседание на Ученическия парламент на гимназията – първият такъв орган в страната.\r\nОколо 500 са учениците в сливенската икономическа гимназия. Ежегодно тя осъществява прием в 5 паралелки – банково дело, счетоводство, информационни технологии, бизнес и митническа администрация. Гимназията работи и по европейски проекти, които дават възможност на нейните възпитаници да стажуват в чужбина.\r\nЛюдмила ЙОРГОВА", "date": "2018.03.27", "title": "Сливен: Професионалната гимназия по икономика „Д-р Димитър Табаков“ ще отбележи своя празник с редица прояви"}
{"url": "http://www.focus-news.net/news/2018/03/27/2504788/pazardzhik-zapochva-oblagorodyavaneto-na-zelenata-plosht-pri-krastovishteto-na-ul-dimcho-debelyanov-i-ul-plovdivska.html", "text": "Първа копка по повод началото на дейностите по обновяване на зеленото и междублоковото пространство при кръстовището на ул. „Димчо Дебелянов“ и ул. „Пловдивска“ в Пазарджик ще бъде направена на 28 март. Това съобщиха за Радио „Фокус“ – Пазарджик от Общината. Инициативата се реализира в рамките на проект „Обновяване на градската жизнена среда в жилищни райони в квартал „Марица - Болницата” на Пазарджик“. Проектът се финансира от Оперативна програма „Региони в растеж“ 2014 - 2020 г., Приоритетна ос 1 „Устойчиво и интегрирано градско развитие“ и е на стойност над 7 505 000 лв., от които над 1 125 000 лв. са национално съфинансиране, а близо 6 380 000 лв. е финансирането от Европейския фонд за регионално развитие. Даването на старт на дейностите ще бъде дадено в 11.00 часа на 28 март.", "date": "2018.03.27", "title": "Пазарджик: Започва облагородяването на зелената площ при кръстовището на ул. „Димчо Дебелянов“ и ул. „Пловдивска“"}
{"url": "http://www.focus-news.net/news/2018/03/27/2504795/kyustendil-24-sluchaya-na-hepatit-a-sa-registrirani-ot-nachaloto-na-godinata-v-oblastta.html", "text": "24 случая на хепатит А са регистрирани от началото на годината в областта. Това каза пред Радио „Фокус” – Кюстендил д-р Красимира Панчева, главен инспектор в Дирекция „Надзор на заразните болести” към Регионална здравна инспекция. Данните сочат, че за 2017 година случаите са били 18, а през 2016 година – 2. Инспекцията отчита повишаване в броя на случаите, но не може да става въпрос за епидемия. В рамките на тази седмица са установени 6 случая на варицела и 2 на скарлатина. Отчита се спад в броя на заболелите от грип и остри респираторни заболявания. Седмичната заболяемост от грип и остри респираторни заболявания е 63.91 на 10 000 души спрямо 81.12 през предходната седмица.\r\nВенцеслав ИЛЧЕВ", "date": "2018.03.27", "title": "Кюстендил: 24 случая на хепатит А са регистрирани от началото на годината в областта"}
{"url": "http://www.focus-news.net/news/2018/03/27/2504792/predsedatelyat-na-ns-na-bsp-korneliya-ninova-se-sreshtna-s-zhiteli-na-pazardzhik.html", "text": "Председателят на Националния съвет на БСП Корнелия Нинова се срещна с жители на Пазарджик, предаде репортер на Радио \"Фокус\" - Пазарджик. В препълнената зала на Младежкия дом в града тя представи идеите за промени в начина, по който се провеждат срещите с хората. Една от тях е за повече време за въпроси и мнения от тяхна страна и по-малко говорене от страна на партийните лидери. \r\nНинова представи накратко приоритетите на БСП, които са свързани с демографската криза, необходимостта от реформи в здравната, социалната, образователната сфера. \"Най-големият порок, който трябва да отстраним е корупцията, защото 10 млрд. лева се крадат годишно, а 10 фирми в държавата печелят най-големите поръчки\", коментира Нинова. Тя обяви, че до края на месец май ще бъде свикан така наречения \"миниконгрес\" на партията, на който ще бъде оповестена цялостната визия на социалистите за бъдещето на България. По време на срещата стана ясно, че на изнесеното заседание на Изпълнителното бюро на партията в Пазарджик е взето решение общинското ръководство на БСП в Пазарджик да реши какви мерки да бъдат предприети спрямо съветници от социалистическата партия в местния парламент. Нинова отговори и на многобройните въпроси на присъстващите в залата за проблемите в здравеопазването, образованието, за нивото на пенсиите, като обясни, че е необходим нов здравен модел и преизчисляване размера на най-ниските пенсии в страната.\r\nВаня НИКОЛОВА", "date": "2018.03.27", "title": "Председателят на НС на БСП Корнелия Нинова се срещна с жители на Пазарджик"}
{"url": "http://www.focus-news.net/news/2018/03/27/2504797/36-godishnata-zhena-koyato-be-zalyata-s-kiselina-v-stolitsata-e-s-opasnost-za-zhivota-politsiyata-izdirva-izvarshitelya-obzor.html", "text": "С опасност за живота е 36-годишната жена, която в понеделник вечерта бе залята с киселина в района на бул. „Ал. Стамболийски“ и „К. Величков“. Жената е откарана в УМБАЛСМ \"Н.И. Пирогов\" с 24% дълбоко изгаряне от неизяснен химически агент по главата, шията и пръснато по долните крайници. По непотвърден информация пострадалата е Ажда Ибрахимова, собственик на сладкарски цех.\r\nНа мястото на нападението е извършен оглед, иззети са веществени доказателства. По случая е образувано досъдебно производство. Предприети са действия за издирване на извършителя. \r\nДве са версиите за нападението, коментира пред журналисти министърът на вътрешните работи Валентин Радев. По думите му едната е свързана с личен мотив, а другата – с бизнеса на пострадалата.", "date": "2018.03.27", "title": "36-годишната жена, която бе залята с киселина в столицата, е с опасност за живота, полицията издирва извършителя (ОБЗОР)"}
{"url": "http://www.focus-news.net/news/2018/03/27/2504798/washington-examiner-guugal-zapochva-da-obuchava-mladezhite-kakvo-sa-falshivi-novini.html", "text": "Докато „Фейсбук“ и други интернет ресурси продължават да са предмет на критики и атаки за това, че дават поле за разпространение на фалшиви новини, „Гуугъл“ реши, че е нужно младежите да бъдат образовани какво да четат и как да различават заблуждаващите публикации, пише американското издание Washington Examiner.\r\nОт компанията ще отделят 3 милиона долара за борба с „епидемията от фалшиви новини“, която цели да образова тийнейджърите да могат да правят разлика между реалните факти и измислиците. Проектът трябва да достигне до 1 милион младежи, 50% от които трябва да са в неравностойно положение.\r\nОбразователната програма на „Гуугъл“, на име „MediaWise” е основана на експертизата на учени от Станфорд и други неправителствени организации.\r\nОбщо от компанията са обещали да отделят 300 милиона долара за борба с фалшивите новини, които намират място на платформата Google News. \r\nПревод и редакция:", "date": "2018.03.27", "title": "Washington Examiner: „Гуугъл“ започва да обучава младежите какво са фалшиви новини"}
{"url": "http://www.focus-news.net/news/2018/03/27/2504799/smolyan-rzi-otchete-uvelichenie-na-bolnite-ot-ostri-respiratorni-zabolyavaniya-prez-poslednata-sedmitsa.html", "text": "В периода от 19 до 25 март в Регионалната здравна инспекция – Смолян са регистрирани 31 случая на остри респираторни заболявания, при 26 за предходната седмица. Това съобщиха от пресцентъра на РЗИ – Смолян. Най-много са заболелите при децата от 0 до 14 години, където са установени общо 22 случая. При възрастните от 30 до 64 години има 9 заболели. Заболеваемостта е 109.96 на 10 000 и е под епидемичните стойности. През отчетния период са регистрирани и заразни заболявания. При чревните инфекции са установени 5 случая на ентероколит и 2 случая на ротавирусен гастроентерит. От въздушно-капковите инфекции за седмица са отчетени 3 случая на варицела и 1 случай на туберкулоза. През седмицата са регистрирани и три случая на хепатит – по един от видовете А, В и С.", "date": "2018.03.27", "title": "Смолян: РЗИ отчете увеличение на болните от остри респираторни заболявания през последната седмица"}
{"url": "http://www.focus-news.net/news/2018/03/27/2504800/plovdiv-obshtinata-nagradi-nay-dobriya-mlad-predpriemach-za-2017-godina.html", "text": "Кирил Димитров е победителят от конкурса на Община Пловдив „Най-добър млад предприемач“ за 2017 година. Това съобщиха за Радио „Фокус“- Пловдив от Общината. Димитров впечатли журито с бизнес-плана си за разработване на електрически безпилотен самолет, който може да лети от 3 до 10 часа, като обследва и наблюдава големи площи. Церемонията по връчването на наградите се проведе снощи в \"Гранд хотел Пловдив\" в присъствието на народни представители, кметове на райони, общински съветници и гости.\r\nКонкурсът се организира за 9-а поредна година от Дирекция „Спорт и младежки дейности“, а Община Пловдив е единствената в България, която провежда подобна надпревара на бизнес проекти на хора от 18 до 33 години. Голямата награда от 7000 лева бе връчена от заместник-кмета Георги Титюков и кмета на район Западен Димитър Колев.\r\n„В момента разработваме самолет, който да може да лети до 300 км/ч и който да се използва за преследване на нарушители по скоростни пътни артерии като магистрали. Нашият проект е от особена важност за наблюдение при възникнали горски пожари, каквито напоследък има през летните месеци“, обясни победителят Кирил Димитров.\r\nПроектът „Стая на емоциите“ на Теодора Пампулова спечели втора награда от 4000 лева, както и специалната награда – радио реклама във верига радиа. Нейната идея е да създаде стая за деца от 0 до 18 години, където да работи по овладяване на силните детски емоции.\r\nДвете трети места и по 2000 лева бяха връчени съответно на Мирослав Гаригов за бизнес-плана му за разработване на специално мобилно приложение за туристи „Пловдив гайд“ и на Димитър Зангаров за развиване на фирма за фото и видео заснемане с дрон.\r\nТази година журито беше затруднено от наистина интересни проекти, сред които създаване на ресторант „Прозрение в тъмното“ на Евгения Христозова, храна на колела на Красимира Йовчева, академия за млади дами на Красимира Харалампиева, здравословно училище на Стефани Тодорова, велосипедни куриерски услуги на Иван Попов и други.\r\nПо традиция церемонията завърши с обща снимка на всички участници.", "date": "2018.03.27", "title": "Пловдив: Общината награди най-добрия млад предприемач за 2017 година"}
{"url": "http://www.focus-news.net/news/2018/03/27/2504819/tass-desetki-ubiti-i-raneni-mirni-zhiteli-v-damask-sled-obstrel-ot-strana-na-buntovnitsite.html", "text": "Десетки убити и ранени мирни жители в Дамаск след обстрел от страна на бунтовниците, предава TACC.\r\nУбити са 27 души и са ранени 58 при минометен обстрел на сирийската столица Дамаск по данни на Центъра за помирение на враждуващите страни, който е в състава на Министерството на отбраната на Русия. \r\n„В рамките на деня бойците от незаконните въоръжени формирования от района Мухаям ел Ярмук, провинция Дамаск са обстрелвали шест пъти столичните квартали, като са изстреляни 13 снаряда. Загинали са 27 и са ранени 58 мирни жители. Има разрушения“, предава генерал-майор Юрий Евтушенко, началник на Центъра. Юлиян Марков", "date": "2018.03.27", "title": "ТАСС: Десетки убити и ранени мирни жители в Дамаск след обстрел от страна на бунтовниците"}
{"url": "http://www.focus-news.net/news/2018/03/27/2504801/chavdar-nenov-dramatichen-teatar-kyustendil-interesat-na-mladite-hora-kam-teatara-se-zasilva.html", "text": "Интересът на младите хора към театъра се засилва. Това каза пред Радио „Фокус” – Кюстендил Чавдар Ненов, директор на Общински драматичен театър – Кюстендил. „Това го доказва броят на студенти в театралната академия от Кюстендил. Те се увеличават прогресивно, дори сега мога да кажа каква е мечтата на новата девойка „Кюстендилска пролет” - да стане актриса. Това може само да ме радва. Имаше още две – три момичета, които споменаха думата театър и актьорско майсторство. Това мисля, че е показателно – засилващият се интерес. Чака ги много работа, за да постигнат мечтите си, но в крайна сметка, ако човек иска нещо достатъчно силно, ще намери начин то да се случи”, каза Чавдар Ненов. По думите му реализацията на младите актьори не е лесна и не всичко се случва мигновено, но самият факт, че има нови попълнения в театъра, е показателно. „Предстои да дойдат още актьори, които завършват тази година и работим с тях постоянно. Мога да кажа няколко имена – Денислава Николова, която тази година завършва, Лазар Панев, който завърши преди 3 години, и Николай Бръмзалов. Това са все млади кюстендилски актьори професионални, с които работим в момента и ще продължим да работим и в бъдеще. Винаги може да се иска още, но аз мисля, че когато има желание от двете страни, ще се получат нещата”, каза Чавдар Ненов.\r\nВенцеслав ИЛЧЕВ", "date": "2018.03.27", "title": "Чавдар Ненов, Драматичен театър – Кюстендил: Интересът на младите хора към театъра се засилва"}
{"url": "http://www.focus-news.net/news/2018/03/27/2504529/plovdiv-vazstanoveno-e-dvizhenieto-po-patya-yugovo-laki-pri-yugovsko-hanche.html", "text": "Възстановено е движението по път III-861 Югово - Лъки при Юговско ханче. Това съобщиха от пресцентъра на Агенция \"Пътна инфраструктура\".", "date": "2018.03.27", "title": "Пловдив: Възстановено е движението по пътя Югово - Лъки при Юговско ханче"}
{"url": "http://www.focus-news.net/news/2018/03/27/2504464/stara-zagora-uchilishte-za-karikatura-shte-se-provede-v-dnite-na-chudomirovi-praznitsi.html", "text": "За втора поредна година в дните на Чудомирови празници ще се проведе „ Училище за карикатура“. Това каза за Радио „Фокус“ директорът на Литературно – художествен музей „Чудомир“ Добрина Матова. Училището ще се проведе в зала 4 на музея, като в продължение на два дни – 27 и 28 март участниците в него ще бъдат разделени на две групи, които ще работят съответно от 10.30 часа и 14.30 часа. Преподаватели в училището са известните карикатуристи Дечко Николов и Николай Фитков. „ Основната цел на училището е да повишава познанието на хора от различни възрасти в областта на хумора, сатирата и карикатурата и те да създадат свои творби в тази област“, каза Матова.\r\nПрез първия ден на училището на участниците ще бъде дадена теоретична информация с демонстрация на различни карикатурни прийоми и техники, след което те ще създадат свои карикатури с помощта на организаторите. През втория ден ще бъде подредена изложба във фоайето на Литературно – художествен музей „Чудомир“ с творбите на участниците в „Училище за карикатура“. Жури ще отличи най-добрите автори. Всички участници ще получат сертификат за завършен курс по карикатура.\r\nЗанятията ще започват и ще завършват с биене на автентичен училищен звънец. Всички участници ще бъдат записвани  в училищен дневник.\r\nПървото издание на училището бе през 2017г. В него взеха участие над 100 участници от различни възрасти, с преобладаващо младежко присъствие. \r\nОрганизатори на Чудомирови празници 2018 са Община Казанлък, Литературно – художествен музей  Чудомир“ и Фондация „Чудомир“.  \r\nСлавяна ГАЙДАРОВА", "date": "2018.03.27", "title": "Стара Загора: Училище за карикатура ще се проведе в дните на Чудомирови празници"}
{"url": "http://www.focus-news.net/news/2018/03/27/2504787/gen-andrey-botsev-nachalnik-na-otbranata-ima-nuzhda-da-se-testvat-vsichki-planove-na-krizisnite-shtabove-za-se-ustanovi-dali-razpolagat-s-neobhodimite-merki-za-eventualna-krizisna-obstanovka.html", "text": "Има нужда да се тестват всички планове на областните и общинските кризисни щабове, за се установи дали разполагат с необходимите мерки, адекватни на евентуална кризисна обстановка. Това каза за вечерния блок „Това е България“ на Радио „Фокус“ ген. Андрей Боцев, началник на отбраната. Той изтъкна, че до момента у нас такова обучение за тестване на кризисните планове не е правено. \r\n„Системата JKAT имитира различни варианти на стихийни бедствия – реално със създаване на поражения, на място дава екипи, които работят, и щабът може да реагира своевременно като има реалната обстановка в реално време. Това е много важно, за да могат кризисните щабове в общините и областите да се сглобят – вътре участват хора от много ведомства и е добре всеки да знае какви задачи има. По този начин се тества дали изготвеният от тях план за действие при такива ситуации е сполучлив. Колкото по-добре сме подготвени, толкова по-добре ще се справим“, уточни ген. Андрей Боцев. Той изрази надежда до края на годината всички общини в страната да са тествали възможностите си и наличните средства за справяне с бедствия и аварии.", "date": "2018.03.27", "title": "Ген. Андрей Боцев, началник на отбраната: Има нужда да се тестват всички планове на кризисните щабове, за се установи дали разполагат с необходимите мерки за евентуална кризисна обстановка"}
{"url": "http://www.focus-news.net/news/2018/03/27/2504796/branimir-mitov-dramatichen-teatar-prof-encho-halachev-blagoevgrad-za-teatralnata-publika-ostavat-skriti-vsichki-repetitsii-i-problemi-na-aktyora-rezhisyora-i-na-tseliyat-ekip.html", "text": "За театралната публика остават скрити всички репетиции, проблеми, терзания и съмнения на актьора, режисьора и на целият екип. Това каза за Радио „Фокус“ – Пирин Бранимир Митов, директор на Драматичен театър „Проф. Енчо Халачев“ – Благоевград, по повод Международния ден на театъра – 27 март. Той отбеляза, че едно представление, освен това, което виждат зрителите от залата, има и един живот, който е отзад зад сцената. „Често пъти той е дори по-интересен от самата театрална постановка. В тази връзка много ми се иска, когато публиката влиза в залата, наистина да оценява работата на целият екип – актьори, режисьори и всички, които са свързвани с работата в театъра - озвучители, осветители, театър-майстори, сценични работници, помощник-режисьори и така нататък“, добави Митов. Той каза още, че не му струва нещо да се занимава с театър. „Смятам, че имам най-хубавата професия на света, защото аз работя това, което искам, тоест не работя нищо. Дори имаше един такъв израз, който гласи: „Работи любимата си работа, за да не казваш, че някога си бил на работа“, подчерта Митов.\r\nЛивия НИНОВА", "date": "2018.03.27", "title": "Бранимир Митов, Драматичен театър „Проф. Енчо Халачев“ – Благоевград: За театралната публика остават скрити всички репетиции и проблеми на актьора, режисьора и на целият екип"}
{"url": "http://www.focus-news.net/news/2018/03/27/2504791/provede-se-vtora-aktsiya-po-dostavyane-na-hrana-do-bedstvashtite-kone-v-osogovska-planina-prokuraturata-zapochna-razsledvane-sreshtu-sobstvenika-na-zhivotnite-obzor.html", "text": "Втора спасителна акция се проведе във вторник в Осоговска планина. След събиране на необходимите хранителни запаси от сено, слама, чували с овес и други смески, те бяха транспортирани до базата на планинските спасители, откъдето с помощта на моторни шейни храната беше транспортирана до местността Бек бунар, над 1 800 метра надморска височина, където са оцелелите коне. Ветеринарни специалисти и разследващи полицаи са направили оглед на мястото, където бяха открити животните. Установено, че още 3 от животни са починали, а останалите са в сравнително добро здравословно състояние. \r\nСоченият за собственик на конете го грози наказание лишаване от свобода от 1 до 3 години и глоба от 2000 до 5000 лева, ако бъде признат за виновен за проявена жестокост животни, и за причиняване на смъртта им. Досъдебно производство е започнато в полицията в Кюстендил за причинена смърт и трайни увреждания на неустановен брой коне в Осоговската планина, като всички действия се осъществяват под прякото ръководство на Районна прокуратура – Кюстендил. Зоополицаи и разследващи полицаи са предприели действия по изясняване на факти и обстоятелства за безспорно доказване на собствеността на животните, основание и условия за отглеждането им, регламентирано ли е мястото за отглеждане, осигурени ли са условия за това, ветеринарномедицинска грижа. \r\nГоворителят на главния прокурот Румяна Арнаудова коментира, че според данните, с които Прокуратурата разполага, за отглеждането на тези коне на собственика им е заплащана сравнително добра парична субсидия\r\nПрез деня е извършена и проверка от страна на инспекторите от Областна дирекция по безопасност на храните. Тяхната задача е да проверят всеки чип, с който конете са маркирани, да сравнят данните с водения регистър и да се посочи по категоричен начин собственикът на животните. Инспекторите ще трябва да установят и други факти, касаещи отглеждането на животните, условията и причините те да се намират в планината.", "date": "2018.03.27", "title": "Проведе се втора акция по доставяне на храна до бедстващите коне в Осоговска планина, прокуратурата започна разследване срещу собственика на животните (ОБЗОР)"}
{"url": "http://www.focus-news.net/news/2018/03/27/2504384/predstoyashti-sabitiya-v-stranata-za-27-mart-agentsiya-fokus.html", "text": "***\r\nОт 14.00 часа в зала 232 в сградата на Народното събрание на пл. „Княз Александър I” №1 ще се проведе закрито заседание на Временната комисия за установяване на всички факти и обстоятелства във връзка с приватизацията и планираната продажба на дружествата на ЧЕЗ Груп в България.\r\n***\r\nОт 09.00 часа в зала „Средец“ на София Хотел Балкан Синдикатът на българските учители ще проведе конференция на тема: „Подкрепа за младите учители като инструмент за качествено образование: Привличане, набиране и подготовка на ефективни млади учители в образованието“. В нея участие ще вземат председателят на СБУ Янка Такева, президентът на КНСБ Пламен Димитров, кметът на София Йорданка Фандъкова, министърът на образованието и науката Красимир Вълчев и др. \r\n***\r\nОт 09.30 часа в Хотел „Маринела“ министърът на регионалното развитие и благоустройството Николай Нанков ще открие международната конференция „Пътна безопасност: Нови технологии и добри световни и европейски практики“. Форумът е част от календара на Българското председателство на Съвета на ЕС 2018 г. Участие в нея ще вземе и инж. Веселин Давидов, член на Управителния съвет на Агенция „Пътна инфраструктура“.\r\n***\r\nОт 10.00 часа в сградата на Френския институт в София (пл. „Славейков“ 3, зала „Славейков“) ще бъде даден стартът на третото поредно издание на конкурс „ЕКООБЩИНА“. Той се организира от Френското посолство в България, в партньорство с Министерството на околната среда и водите и Министерството на регионалното развитие и благоустройството. Инициативата е под патронажа на Президента на Република България. \r\n***\r\nОт 11.30 часа в зала 363 на Община Шумен министърът на вътрешните работи Валентин Радев ще даде брифинг след срещата му с ръководния състав на ОДМВР-Шумен, както и с кметове и кметски наместници в областта.\r\n***\r\nОт 12.00 часа министърът на регионалното развитие и благоустройството Николай Нанков ще даде старт на строителството на участък от АМ „Хемус“. Символичната първа копка на дългата 9.3 км нова отсечка от магистралата ще бъде направена в края на съществуващото трасе, където ще започва новият участък Ябланица – Боаза.\r\nОт 14.00 часа на обходния път на гр. Ловеч, при разклона за село Горан, ще се проведе церемонията, с която ще се постави началото на рехабилитацията на 9 км от второкласния път Плевен – Ловеч и 400-метровия тунел на околовръстното на областния град.\r\n***\r\nОт 09.00 часа в Интер Експо Център в София заместник-министърът на регионалното развитие и благоустройството Малина Крумова ще участва в десетата юбилейна конференция на Българска асоциация по водите – Булаква. От 14.30 часа заместник-министър Крумова ще се включи и в дискусионния форум за ВиК, на който ще се бъде обсъден проектът на нов закон за ВиК отрасъла. \r\n***\r\nОт 09.30 часа в омбудсманът Мая Манолова и фондация „Български институт за правни инициативи“ организират съвместен форум на тема „Уредба на фалита на физически лица в Република България – възможности и перспективи“ в Представителството на Европейската комисия в България на ул. „Г. С. Раковски“ № 124.\r\n***\r\nОт 09.30 часа ще започне седмичното заседание на Съдийската колегия на Висшия съдебен съвет.\r\n***\r\nОт 09.45 часа в зала „Мусала“ в Конгресния център на Интер Експо Център ще бъде открит международният екофорум „Виа Експо“.\r\n***\r\nОт 10.00 часа в конферентната зала на 4-я етаж в Министерство на образованието и науката заместник-министър Петър Николов ще открие заключителна пресконференция по проект „Студентски стипендии - фаза 1“, изпълняван от МОН по ОП “Наука и образование за интелигентен растеж“.\r\n***\r\nОт 10.00 часа XV Състав на Специализирания наказателен съд ще проведе съдебно заседание по делото срещу Иван Р., Димитър К. и Георги Г., организиране и ръководене на организирана престъпна група.  \r\n***\r\nОт 10.30 часа във Военна академия „Г. С. Раковски“ ще се проведе брифинг във връзка с учение „Съвместни усилия“ за реакция при бедствия и аварии. В брифинга ще участват кметът на Столична община Йорданка Фандъкова, която е председател на щаба, началникът на Военна академия генерал-майор Груди Ангелов, директорът на Главна дирекция „Пожарна безопасност и защита на населението” комисар Николай Николов. \r\n***\r\nОт 11.00 часа в зала 19 на Квадрат 500 ще се проведе пресконференция  за представяне на новия дългосрочен проект на Националната галерия  - „БЪЛГАРСКИТЕ ХУДОЖНИЦИ ДНЕС, изследващ художествените явления и процеси в страната от края на 80–те години на ХХ век до настоящия момент. \r\n***\r\nОт 11.00 часа в Националния пресклуб на БТА ще се проведе пресконференция  Българската музикална асоциация (БМА), на която ще бъдат представени синдикалните мерки, които ще бъдат предприети за решаването на проблема с ниското заплащане на музикантите в професионалните състави на Българското национално радио. \r\n***\r\nОт 13.00 часа в Националния пресклуб на БТА ще се проведе пресконференция на  Общественият съвет на Технологично училище „Електронни системи“ (ТУЕС) към Техническия университет - София и Асоциацията на завършилите ТУЕС. Темата е как да бъде запазен образователният модел на водещото ИТ училище – Технологичното училище и ще бъде представен казусът с исканата от Министерство на образованието и науката промяна на образователния модел на училището.\r\n***\r\nОт 13.30 часа І-6 състав на Софийски градски съд ще проведе съдебно заседание по № 3427/2017 г. (едно от гражданските дела за влаковата катастрофа в Хитрино). \r\n***\r\nОт 18.00 часа в Литературен клуб „Перото“ ще бъде представено българското издание на книгата „Червената тетрадка”, чийто автор испанската Аранча Уретабиская. \r\n***\r\nОт 18.30 часа в Центъра за култура и дебат „Червената къща“ ще се проведе  дискусия на тема „Популизмът на хората срещу демокрацията на елитите?”.\r\n***\r\nОт 19.00 часа в Народен театър „Иван Вазов“ ще се проведе официалната церемония за връчване на наградите „Икар 2018“.\r\n***\r\nОт 20.00 часа в зала 1 на НДК ще се проведе концерт на Lara Fabian. \r\n***\r\nОт 18.30 часа в Градската библиотека „Паисий Хилендарски“ ще се състои откриването на изложба-базар на приложниците Славена Шумарова-Запрянова, Красимира Маринова, Цвети Балтова и Диана Ласкова, озаглавена „Великденски настроения”. \r\n***\r\nКметът на Благоевград д-р Атанас Камбитов ще посрещне в кабинета си министъра на труда и социалната политика Бисер Петков. След срещата, която се очаква да приключи  около 11.20 – 11.30 часа, пред кабинета на кмета ще се състои брифинг.\r\n***\r\nОт 17.30 часа в зала 5 на Община Благоевград ще се състои обществено обсъждане, по време на което ще бъде представен проектът на програма „Актуализация на програмата за качеството на атмосферния въздух на територията на Община Благоевград“. \r\n***\r\nОт 17.30 часа в Учебния театър „УСЕТ“ студенти от трети и четвърти курс в специалност „Актьорско майсторство“, с художествени ръководители доц. Огнян Спиров и ас. Биляна Дилкова, ще представят спектакъла „Всичко започва с театъра“. \r\n***\r\nОт 10.00 часа „Верният настойник“регионален координатор на Национална мрежа за децата организира инициатива в подкрепа на кампанията „За по-човечно детско правосъдие”. Съобщението ще се проведе на пл. „Тройката“.\r\n*** \r\nОт 18.00 часа в зала 30 на Младежки дом ще се проведе Празничен концерт на Камерен оркестър при Музикалната школа с ръководител Веселин Върбанов. \r\n*** \r\nОт 19.00 часа в голяма зала на МДТ „Константин Кисимов“ ще бъде представен „Застреляйте идиотите“ – театрален спектакъл на ТМПЦ гр. Кърджали. \r\n*** \r\nОт 19.00 часа в Клуб 7 ще се проведе среща с актрисата Цанка Цанева за Международния ден на театъра. \r\n***\r\nОт 11.00 часа в залата на 6 ет. в сградата на Община Видин ще се проведе заседание на Общото събрание на Регионално сдружение на общините „Видин“.\r\n***\r\nОт 18.30 часа в Младежкия дом ще се проведе театрална вечер, посветена на Международния ден на театъра и навършването на 35 от създаването на Театрална група „Темп“. \r\n***\r\nОт 10.00 часа в Ритуалната зала на общинската администрация заместник-министърът на регионалното развитие и благоустройството Деница Николова ще участва в заседание на Регионалния съвет за развитие на Северен централен район. \r\n***\r\nОт 13.00 часа в конферентната зала на Регионалния исторически музей ще бъде открита научна конференция на тема „Форуми и прояви на българското националноосвободително движение 1908-1928“.\r\n***\r\nОт 15.00 часа в Държавно горско стопанство „Кюстендил” ще бъдат представени предстоящите дейности по повод Седмицата на гората. \r\n***\r\nОт 13.30 часа в Регионалния пресклуб на БТА ще се състои пресконференция, след заседание на Изпълнителното бюро на БСП. \r\n***\r\nОт 11.00 часа в Регионалния пресклуб в Плевен ще се състои пресконференция във връзка със започващото от града национално турне на „Тоника Домини“ и Йордан Марков, наречено „Любов и приятелство“.\r\n***\r\nОт 12.00 часа в Регионалния пресклуб на БТА ще се проведе пресконференция на  Фондация „Родова памет“, на която ще бъде представен проект за номинации на учители, които прилагат иновационни методи в сферата на образованието.\r\n***\r\nОт 09.00 до 10.30 часа в „Империал Пловдив хотел и СПА“ ще се проведе вторият ден на Международна конференция „Културното наследство: За една устойчива Европа”. Събитието е част от календара на Българското председателство на Съвета на ЕС. \r\n***\r\nОт 09.00 часа, в 10 зала Апелативният съд ще гледа делото срещу бившия полицай Венцеслав Караджов, обвинен в убийството на родителите си, като убийството е извършено предумишлено, с особена жестокост и с користна цел.\r\nДелото ще се гледа и на 28.03.2017 г. и 29.03.2017 г. от 9.00 часа в същата зала. \r\n***\r\nОт 09.00 часа, в 1 зала Апелативният съд ще гледа делото срещу Гергана Благоева обвинена за умишлено убийство на 2-годишното си момиченце на 16 юли 2017 г. в гр. Стамболийски. \r\n***\r\nОт 09.30 до 17.00 часа в Регионален исторически музей Пловдив и Регионален Археологически музей Пловдив ще се състои Втори обучителен семинар „Музеите като социални и образователни пространства“.\r\n***\r\nОт 11.00 часа в зала 712 на Областна администрация ще заседава Комисията по заетост.\r\n***\r\nОт 17.00 часа в Регионална библиотека „Любен Каравелов“ ще се състои премиерата на книгата на проф. д-р Юлиан Куюмджиев, озаглавена „Страници от архива“, посветена на Лазар Николов.\r\n***\r\nОт 19.00 часа в Доходно здание виртуозните музиканти Светлин Русев и Евгени Божанов ще пренесат Духът на Франция на сцената на МФ Мартенски музикални дни. \r\n***\r\nОт 10.00 часа в областна администрация ще заседава Областната комисия „Военни паметници“. \r\n***\r\nОт 19.00 часа в Драматичен театър – Стара Загора с постановката „За сушата и сватбите“ по Елин Пелин ще бъде отбелязан международния ден на театъра. \r\n***\r\nОт 17.30 часа в зала „П. Р. Славейков“ на Община Стара Загора ще се проведе обществено обсъждане на проекта „Актуализация на плана за организация на движението (АПОД) в зоната между улици бул. „Патриарх Евтимий“, ул. „Хан Аспарух“, ул. „Иван Вазов“, бул. “Крайречен булевард“ и бул. „Славянски“.\r\n***\r\nОт 11.45 часа в ЕГ „Проф. д-р Асен Златаров“ ще се проведе пресконференция, на която ще присъства Елияна Пилитова - победителката в Националния кръг на годишния конкурс по публична реч на английски език на тема „Най-добрият начин да се предвиди бъдещето е като се съчини“.\r\n*** \r\nОт 09.30 часа пред паметниците на Васил Друмев и Добри Войников ще бъдат издигнати хоругвите на ДКТ „Васил Друмев“ и поднесени цветя.\r\n*** \r\nОт 10.00 часа в зала 203 на общината ще се състои брифинг.\r\n***\r\nОт 11.00 часа на камерна сцена в театъра ще се състои среща с актрисата Ирина Абаджиева. \r\n***\r\nОт 11.30 часа в зала 363 в общината министърът на вътрешните работи Валентин Радев ще даде брифинг. \r\n***\r\nОт 16.00 часа в Регионалния пресклуб на БТА ще се проведе пресконференция на  Българската национално-радикална партия (БНРП) и Независимото дружество за защита правата на човека на тема „За по-достоен живот. Да намалим икономическите разлики между държавите в ЕС“.  На пресконференцията ще бъде коментирана и Истанбулската конвенция. \r\n***\r\nОт 17.30 часа в изложбената зала на втория етаж на ХГ „Елена Карамихайлова“  ще се състои церемония по  връчване на Националната награда на името на Иван Пейчев.", "date": "2018.03.27", "title": "Предстоящи събития в страната за 27 март (Агенция „Фокус“)"}
{"url": "http://www.focus-news.net/news/2018/03/27/2504385/pregled-na-osnovnite-temi-v-svetovniya-pechat-agentsiya-fokus.html", "text": "Лидерите на ЕС и Турския президент Реджеп Тайип Ердоган ще проведат напрегната среща на високо равнище във Варна. В навечерието на срещата европейски и турски политици си размениха критики, които подчертаха лошото състояние на двустранните отношения между Европа и страната, която въпреки всичко остава ключов геополитически партньор по миграцията, тероризма и в Близкия изток, пише  The Wall Street Journal.\r\nЛидерите на ЕС са разгневени от продължителните мерки на президента Реджеп Тайип Ердоган срещу гражданското общество в страната му и все по-агресивната политика в чужбина. От своя страна  Ердоган е раздразнен от критиките на ЕС за военната намеса на Турция в Сирия.\r\n\"Няма да е лесна среща\", заяви миналата седмица председателя на Европейския съвет Доналд Туск.\r\nОбтегнатите отношения между ЕС и Турция са подобни на настоящите отношения между САЩ и Турция, които също са в най-ниската си точка от години, което подчертава нарастващата изолация на Анкара от Запада.\r\nВашингтон обмисля да приеме санкции срещу Анкара заради това, че тя планира придобиване на руска система за противоракетна отбрана. Турция е разстроена от военната подкрепа, която САЩ предоставят на кюрдски въоръжени групи, която тя счита за терористични организации.\r\nКакто ЕС, така и САЩ запазват важни общи интереси с Турция, особено по отношение на миграцията и борбата с тероризма. ЕС трудно може да си позволи загубата на турската помощ при контрола на завръщащите се на Стария континент терористи, присъединили се към „Ислямска държава“ в Сирия и в Ирак. \r\nЕвропейските политици обаче заявяват, че търпението им с Турция намалява. Особено напрегнати са отношенията ѝ с ключови държави-членки като Германия и Холандия. Гърция и Кипър многократно са се оплаквали от турските военни маневри в Егейско и Източно Средиземно море.\r\nПрез 2005 г. Брюксел и Анкара започнаха официални разговори за пълноправното членство на Турция в ЕС. През март 2016 г., когато ЕС и Турция подписаха пакт за спиране на притока на бежанци в Европа, а 28-членният блок обеща не само милиарди евро финансова подкрепа, но и да ускори преговорите за присъединяване и либерализирането на визовия режим. Нито една от тези инициативи не се материализира, с изключение на помощта за бежанците.\r\nСъс срещата си в понеделник във Варна ЕС практически изолира Турция от други страни, които се стремят да се присъединят към блока. Брюксел ускорява разширяването на ЕС в Западните балкански страни до 2025 г. Той ще проведе среща на високо равнище с лидери на шест от тези страни през май\r\n\"ЕС изобрети тази терминология „Западните Балкани“, за да изолира Турция\", заяви миналия месец пратеникът на Анкара в ЕС  Фарук Каймакчи. \"Турция все още е твърдо ангажирана с процеса на присъединяване\".\r\nВоенното нахлуване на Турция в части на Сирия, за което Анкара твърди, че е необходимо, за да защити сигурността си, предизвика остри европейски критики.\r\nНо членовете на ЕС са най-загрижени от  все по-авторитарния контрол върху Турция на Ердоган, получил извънредни правомощия след опита за преврат през 2016 г. срещу неговото правителство. Президентът очисти военната, съдебната и други части от бюрокрацията, като в същото време разруши основните свободи и концентрира властта в собствените си ръце.\r\n„Ние сме дълбоко шокирани от колапса на независимостта на съдебната власт в Турция“, пишат  75 европейски депутати в писмо до г-н Туск преди срещата във Варна. \"Президентът Ердоган трябва да престане да се крие зад извънредното положение.\"\r\nТурските държавни служители казват, че арестите и съдебните процеси са необходимият отговор, след като избраният президент Ердоган почти бе свален от власт през 2016 г.\r\n***\r\nТурция ще започне операция в северния иракски регион Синджар, ако силите на Багдад не успеят да завършват своята. Това заяви държавният глава на Турция Реджеп Тайип Ердоган в понеделник, говорейки преди началото на срещата на върха във Варна с лидери на Европейския съюз, съобщава вестник Hurriyet.\r\n„Нашата надежда е, че Ирак ще завърши изцяло операцията там. Ако има проблем с постигането на тази цел, ще проведем двустранни срещи и ще направим това, което е необходимо в Синджар“, подчерта Ердоган преди отпътуването си за морската столица на България. \r\nСъщевременно иракски военен говорител увери, че армията на Багдад е разположена в района, контролиран от „Кюрдската работническа партия“ (ПКК) от 2015 г. насам, след като изтласка членовете на близкоизточната радикална групировка „Ислямска държава“. Източници съобщиха също, че ПКК ще се изтегли от Синджар. \r\nБригадният генерал Яхя Расол разкри по-рано в понеделник, че иракските войски са били разположени в района. Съгласно думите му, 15-та бригада на армията е разгърната с тежки оръжия в Синджар и в района на град Синун.\r\nЕрдоган също потвърди, че Анкара е получила информация за „инициация за операция\" в региона, като заяви, че „следим внимателно въпроса дали е напълно завършена или не\". Турският президент допълни, че представител на Багдад ще посети Анкара в понеделник, за да се срещне с началника на турското разузнаване. \r\nЕрдоган изрази безпокойството на Анкара от присъствието на ПКК в Синджар, тъй като третира организацията като терористична и поради тази причина я смяра за непосредствена заплаха на сигурността на Турция. \r\n***\r\nДипломатите от руската мисия при ООН в Ню Йорк „са злоупотребили с привилегията си на пребиваване\". Това заяви говорителят на Държавния департамент на САЩ Хедър Науърт, за да обясни решението на Вашингтон да ги експулсира от страната, отбелязва американското издание The Washington Examiner.\r\n„Започнахме процес на експулсиране на 12 разузнавателни агенти от руската мисия в ООН, които са злоупотребили с привилегията си за пребиваване в САЩ\", подчерта Науърт.\r\nСтраната ще трябва да напуснат и 48 други длъжностни лица от Русия. Закрито ще бъде и руското консулство в Сиатъл, а причината за избора му е близостта му до подводна база. Експулсирането на руските дипломати от САЩ част от по-широкия отговор на Запада на отравянето на бившия офицер от руското Главно разузнавателно управление в британския град Солзбъри - инцидент, за който правителството на британския премиер Тереза Май обвини директно президентът на Руската федерация Владимир Путин.\r\n„Предприемаме тези действия, за да демонстрираме своята непоклатима солидарност с Обединеното кралство и да предизвикаме сериозни последици за Русия заради продължаващите й нарушения на международните норми\", обясни говорителят на Държавния департамент. \r\n„Използвано е химическо оръжие в границите на един от нашите най-близки съюзници\", заяви в понеделник посланикът на САЩ при ООН Ники Хейли. „Тук, в Ню Йорк, Русия използва ООН като сигурно убежище за опасни действия в собствените ни граници. Днес САЩ и много от нашите приятели изпращат ясно послание, че няма да се противопоставяме на неправомерното поведение на Русия\", допълни американският дипломат. \r\nВ рамките на неотдавнашно заседание на Съвета за сигурност, свикано за обсъждане на случая „Скрипал\", Хейли бе предупредила: „Ако не предприемем незабавни конкретни мерки, за да се справим с това сега, Солзбъри няма да бъде последното място, където виждаме употреба на химически оръжия. Такива може да бъдат използвани тук, в Ню Йорк, или в градовете на всяка страна от този съвет. Това е определящ момент\".\r\nРуските власти отричат отговорността, като вместо това твърдят, че Великобритания е инсценирала престъплението, за да саботира усилията на Кремъл да подобри връзките си със Западна Европа, които се изостриха след анексията на Кримския полуостров.\r\n„Най-вероятният източник на произход на това химическо вещество са страните, които от края на 90-те години на миналия век извършват интензивно изследване на тези оръжия, включително Великобритания\", коментира по-рано Василий Небензя, руският посланик в ООН, каза пред Съвета за сигурност.\r\n***\r\nЕгипетският министър-председател Шериф Исмаил заяви, че „държавният апарат“ не се меси в президентските избори. Той допълни, че единствено ЦИК на страната е отговорен за вота, пише  Ahram.\r\nПо-време на пресконференция Исмяил заяви, че процесът минава „систематично“ и че се очаква висока избирателна активност. Той допълни, че участието на изборите е право на всеки гражданин и днешната активност е доказателство, че Египет е развита страна, в която гражданите знаят своите задължения и права. \r\nОтделно министър-председателят заяви, че изборният процес „върви добре“ в провинцията Северен Синай, където армията на Египет провежда антитерористична операция. \r\nИзборите в Египет се провеждат между 26 и 28 март. Право на глас имат около 59 милиона граждани на страната. \r\n***", "date": "2018.03.27", "title": "Преглед на основните теми в световния печат (Агенция \"Фокус\")"}
{"url": "http://www.focus-news.net/news/2018/03/27/2504431/tass-vladimir-putin-pristigna-v-kemerovo-da-pochete-pametta-na-zaginalite-v-targovskiya-tsentar-zimna-vishna.html", "text": "Президентът на Русия Владимир Путин пристигна в Кемерово, където на 25 март в търговски център „Зимна вишна“ избухна пожар, при който загинаха 64 души, предава ТАСС.\r\nОчаква се президентът да посети мястото на трагедията. Той ще изслуша доклади от представителите на службите за извънредни ситуации и ръководството на региона.  Виктор Турмаков", "date": "2018.03.27", "title": "ТАСС: Владимир Путин пристигна в Кемерово да почете паметта на загиналите в търговския център „Зимна вишна“"}
{"url": "http://www.focus-news.net/news/2018/03/27/2504794/komisiyata-za-chez-iska-da-izslusha-premiera-boyko-borisov-zaradi-zhelanieto-na-pravitelstvoto-da-uchastva-v-sdelkata-obzor.html", "text": "Временната комисия, изясняваща обстоятелствата около сделката за продажбата на ЧЕЗ поиска следващия вторник да бъде изслушан министър-председателят Бойко Борисов заради намерението на правителството да участва в покупката на дружеството. Това стана ясно от думите на председателя на Комисията и зам.-председател на ПГ на „БСП за България“ Жельо Бойчев след 4-часово заседание. Комисията ще поиска от Борисов да информира членовете ѝ какви са аргументите, довели до това решението за участие на правителството в сделката и по какъв начин евентуално ще бъде реализирано то. Като втора точка ще бъде изслушана КЕВР, чийто председател Иван Иванов ще трябва да предостави цялостна информация относно извършените регулаторни проверки в дружества на ЧЕЗ в България, издадените констатирани нарушения и наказателни постановления, както и  процедурата по отнемане на лиценз на едно от дружествата на ЧЕЗ. Бойчев отбеляза, че ролята на регулатора също е много коментирана в тази сделка и очаква доста въпроси към КЕВР. \r\nТой уточни, че остава неясен източникът на средствата, с които ще бъде закупен ЧЕЗ. По думите му допълнително ще бъде изискана информация по този въпрос с оглед на притесненията, които има за фирми, свързани с офшорен или друг тип финансиране. Според него произходът на средствата ще бъде неясен до момента, до който не е ясно дали ще има сделка и кой ще я финансира. Бойчев коментира, че е било важно за всички членове да знаят на какъв етап е арбитражното дело, какви са аргументите на съответната страна, така че с действия си и работата на Комисията по никакъв начин да не бъде накърнен националният интерес на страната. Според него затова е било важно изслушването и заседанието е постигнало своята цел. \r\nТой обясни още, че са поискали това, което е било докладвано от службите днес, да постъпи като конкретен доклад към Комисията. „За съжаление, този доклад няма да бъде ползван публично от всички, но ще бъде вземан предвид при изготвения доклад на Комисията“, обясни Бойчев. \r\nНа закритото заседание бяха изслушани представители на ДАНС, ДАР и Министерството на финансите. В него участваха Николай Ненков – зам.-председател на ДАНС и колегите му Георги Стойнев, Емил Захариев и Евгени Евгениев – директори на дирекции, имащи отношение по темата. На изслушването бе и Георги Миленов – зам.-председател на ДАР, както и Иван Кондов – директор на Дирекция „Съдебна защита“ към Министерството на финансите. Бойчев обясни, че председателите на службите не са дошли на заседанието, заради среща, провеждаща се в Министерския съвет. \r\nПопитан дали отсъствието на председателите на службите има общо със случая „Скрипал“, Бойчев отговори: „Знам, че председателите на службите имат гости от чужбина от партньорски служби. Първо бяха заявили своето участие, а след това се обадиха, за да се извинят, че съвпада с посещението на чужди служби, но какви са те и каква е темата на разговор, разбрах само, че се провеждат в Министерския съвет“. \r\nЛюба АЛЕКСИЕВА", "date": "2018.03.27", "title": "Комисията за ЧЕЗ иска да изслуша премиера Бойко Борисов заради желанието на правителството да участва в сделката (ОБЗОР)"}
{"url": "http://www.focus-news.net/news/2018/03/27/2504392/s-vsenarodno-poklonenie-balgariya-otbelyaza-denya-na-trakiya-i-105-godini-ot-odrinskata-epopeya-obzor.html", "text": "С всенародно поклонение България отбеляза 26 март – Деня на Тракия и навършващите се 105 години от Одринската епопея. На тази дата, през 1913 година (13 март по стар стил), пада Одринската крепост, а Турция капитулира и подписва Лондонския мирен договор – решителна победа на Втора Българска армия, слагаща край на Балканската война. \r\nВ столицата церемонията се състоя пред паметника „Одринска епопея“. В поклонението взеха участие държавният глава Румен Радев, вицепремиерът Валери Симеонов, кметът на София Йорданка Фандъкова, лидерът на БСП – Корнелия Нинова, лидерът на БСП-София – Калоян Паргов, народни представители, общински съветници и десетки граждани.\r\nВ словото си президентът припомни, че на днешния ден, преди 105 години, камбаните на храм „Св. Александър Невски“ са възвестили падането на Одрин. По думите му разрушените домове и прекършените съдби на тракийските българи не са успели да изпепелят родовата памет и надеждата, че справедливостта някой ден ще възтържествува. В изявлението си, президентът отбеляза още, че воинската доблест и непреклонност не могат да изкупят слабостта нито на някогашните, нито на сегашните политици. Според него мястото на всеки български държавник в този славен ден е пред паметника, издигнат в чест на „Одринската епопея“.\r\nПрезидентът отбеляза още, че въпросът за дължимите обезщетения за имотите на тракийските бежанци не може да бъде премълчаван от никакви съображения. По думите на държавния глава това е въпрос на справедливост и национално достойнство, а търсенето на решение за този казус според него не е анахронизъм, а част от съвременния европейски прочит на историята. Президентът на България отбеляза също и очакванията си, премиерът Бойко Борисов да постави въпроса за обезщетенията на тракийските бежанци на срещата между ЕС и Турция във Варна.\r\nОт своя страна кметът на София Йорданка Фандъкова заяви, че днес почитаме паметта на нашите тракийски сънародници и поздравяваме техните потомци, които са неделима част от народа на обединена България и продължават делото си на съхранение на една от най-древните култури в Европа. Фандъкова допълни, че за историята на Тракия, която трябва да се помни, 1913 г. е година на величие и трагедия. „Величие, защото тракийските българи са проявили истински героизъм, за да отстоят себе си като българи. Трагедия, тъй като са преживяли не само икономическо разорение, но са били прогонени от своите земи\", коментира още кметът на София.\r\nЛидерът на БСП Корнелия Нинова изрази почитта си към паметта на хилядите тракийски мъченици и се поклони пред паметта на българската армия, пред подвига на офицерите и войниците, които са изтръгнали с голи ръце телените заграждения на Одринската крепост. Тя отбеляза своето уважение към тях и допълни, че не сме забравили онези събития от историята на България, които са я направили горда, независима и суверенна държава.\r\nТържествени церемонии по повод Денят на Тракия и честването на 105 години от Одринската епопея се проведоха и в други части на страната. В Бургас се проведе музикално-поетична програма с участието на ФГ „Тракийска памет“ и ФГ „Тракийче“, след което се състояцеремония по полагане на венци и цветя пред Паметника на 24-ти Черноморски пехотен полк. Празничната програма там продължи с тържествено шествие през площад „Тройката“, а след това започна поднасянето на цветя пред паметниците на тракийските герои капитан Петко Войвода, Михаил Герджиков и Георги Кондолов. \r\nТържествени церемонии се проведоха отще в Пловдив, Асеновград, Стара Загора, Казанлък, Сливен и др.\r\nВ интервю за „Фокус“ във връзка с Деня на Тракия и отбелязването на 105 години от Одринската епопея историкът проф. Пламен Павлов коментира, че този ден трябва все повече да се утвърждава в нашия календар като ден на цялата нация, защото символизира българско единство. Проф. Павлов отбеляза, че освобождението на Одрин е най-яркият финален акорд на Балканската война и с пълно основание тракийците възприемат именно освобождението на Одрин като един от ярките символи на Тракия. \r\nСпоред историка проф. Божидар Димитров Тракия е незарасналата българска рана. Той отбеляза, че българското християнско население е прогонено от Източна (Турска) Тракия през 1913 година, като сред избитите 60 000 българи по време на това насилствено гонение са и неговите баба и дядо от село Сакъзкьой.", "date": "2018.03.27", "title": "С всенародно поклонение България отбеляза Деня на Тракия и 105 години от Одринската епопея (ОБЗОР)"}
{"url": "http://www.focus-news.net/news/2018/03/27/2504386/mkd-makedoniya-makedonskiyat-vanshen-ministar-obyasni-izgonvaneto-na-ruskiya-diplomat-ot-stranata-sas-solidarnost-s-velikobritaniya.html", "text": "Македонският министър на външните работи Никола Димитров съобщи, че на руските власти е съобщено решението да експулсира руски дипломати в пълна солидарност с Великобритания, предава македонската медия  „МКД“.\r\n„Днес съобщихме на руските власти за решението ни да експулсираме руски дипломат в тясна консултация с нашите партньори и съюзници и в пълна солидарност с Великобритания, както и за да защитим собствените си интереси на сигурността на Македония“, написа Димитров на профила си в социалната мрежа „Туитър“\r\nВъншното министерство на Македония заяви във вторник, че е изгонило руски дипломат поради „Случая Скрипал“ в съответствие с член 9 от Виенската конвенция за дипломатическите отношения от 1961 г.\r\nРуското посолство в Скопие отговори веднага: \"Пълната отговорност за последствията от тази провокация и изключително враждебен акт без прецедент в руско-македонските отношения ще носи македонската страна.\" Виктор Турмаков", "date": "2018.03.27", "title": "„МКД“ (Македония): Македонският външен министър обясни изгонването на руския дипломат от страната със солидарност с Великобритания"}
{"url": "http://www.focus-news.net/news/2018/03/27/2504391/ria-novosti-makedoniya-shte-izgoni-edin-ruski-diplomat-vav-vrazka-sas-sluchaya-skripal.html", "text": "Македония ще изгони един руски дипломат във връзка с инцидента в английския град Солсбъри, където бе отровен британския шпионин и дъщеря му Юлия, предава РИА Новости.\r\n„МВнР обяви, че в тясна консултация с нашите съюзници и партньорите от ЕС и НАТО и в солидарност с Великобритания, реши да изгони един дипломат на Русия в Македония във връзка със „Случая Скрипал“, пише в официално заявление на министерството.\r\nПо-рано 16 страни от ЕС, както и Канада, САЩ, Норвегия и Украйна взеха решение да изгонят руски дипломати във връзка със случилото се.  Виктор Турмаков", "date": "2018.03.27", "title": "РИА Новости: Македония ще изгони един руски дипломат във връзка със случая „Скрипал“"}
{"url": "http://www.focus-news.net/news/2018/03/27/2504389/sitel-makedoniya-novo-naprezhenie-mezhdu-belgrad-i-prishtina.html", "text": "Ръководителят на канцеларията за Косово към сръбското правителство Марко Джурич и негов сътрудник са арестувани в северната част на Косовска Митровица. Арестът е извършен от специалните полицейски сили на Косово, предава скопския телевизионен канал  „Сител“.\r\nДействието предизвика протести в града, които са разпръснати със сълзотворен газ. При сблъсъците с полицията има и ранени. След ареста сръбският политик е прехвърлен в Прищина и изправен пред съдия за нарушения, след което е изгонен обратно в Сърбия.\r\n„Джурич е арестуван, защото няма разрешение за пребиваване на територията на Косово. Тук няма нищо спорно“ заяви президента на Косово Хашим Тачи, докато  неговият сръбски колега Александър Вучич след провелото се извънредно заседание на Националния съвет за сигурност подчерта, че става дума за груба провокация. „Всички, които взеха участие в днешните действия, ще отговорят на сръбските държавни органи“, заяви той\r\n ЕС осъди събитията в  Косовска Митровица и призова двете страни да не ескалират напрежението. Виктор Турмаков", "date": "2018.03.27", "title": "„Сител“ (Македония): Ново напрежение между Белград и Прищина"}
{"url": "http://www.focus-news.net/news/2018/03/27/2504387/neweurope-turskiyat-prezident-zayavi-che-negovata-tsel-vse-oshte-e-chlenstvoto-v-es.html", "text": "Турският президент Реджеп Тайип Ердоган заяви, че страната му продължава да иска членство в ЕС, пише  NewEurope.\r\n„Пълноправното членство остава стратегическа цел“, заяви Ердоган по време на срещата си с лидерите на ЕС във Варна. Той увери, че иска да ускори преговорите за присъединяване и ще иска прогрес в преговори с Кипър.\r\nПрез октомври 2017 г. турският президент заяви, че страната му няма да бъде страната, отказала се от преговорите за членство, но допълни, че тя „няма нужда“ от членство. Виктор Турмаков", "date": "2018.03.27", "title": "NewEurope: Турският президент заяви, че неговата цел все още е членството в ЕС"}
{"url": "http://www.focus-news.net/news/2018/03/27/2504395/ria-novosti-mariya-zaharova-obvini-zapada-v-agresiya-na-fona-na-traura-zaradi-tragediyata-v-kemerovo.html", "text": "Прессекретарят на руското външно министерство Мария Захарова заяви, че в деня, в който Русия се е случила трагедията с пожара в Кемерово, западните власти са изразили подкрепа на думи, а всъщност проявяват „с нищо необоснована агресия“, предава  РИА Новости.\r\n„Днес научихме много за политиците от страните в Европа и Америка. В тези минути, когато всички руснаци съпреживяват с жертвите на трагедия в Кемерово, за тях се оказа по-важно да обявят нови враждебни действия. Ние винаги сме споделяли мъката на американците и европейците, когато бедата се случи при тях. Днес ние чухме думи за съболезнования, а всъщност видяхме с нищо не обоснована агресия. Трудно може да се повярва и това трудно може да се забрави“, заяви Захарова.  Виктор Турмаков", "date": "2018.03.27", "title": "РИА Новости: Мария Захарова обвини Запада в агресия на фона на траура заради трагедията в Кемерово"}
{"url": "http://www.focus-news.net/news/2018/03/27/2504388/reuters-ungariya-shte-ekspulsira-edin-ruski-diplomat.html", "text": "Външното министерство на Унгария обяви, че е решило да изгони един руски дипломат от страната, който е замесен в шпионаж, предава  Reuters.\r\n„Въз основа на казаното по време на сесията на Европейския съвет, Унгария изгонва един руски дипломат, който също така е извършвал шпионска дейност“, съобщава унгарското МВнР в официално свое заявление.\r\nСАЩ по-рано съобщиха, че изгонват 60 руски дипломати, присъединявайки се към редица страни от Европа, които смятат, че Кремъл стои зад атаката с невропаралитичен газ над бившия служител на руското ГРУ Сергей Скрипал.  Виктор Турмаков", "date": "2018.03.27", "title": "Reuters: Унгария ще експулсира един руски дипломат"}
{"url": "http://www.focus-news.net/news/2018/03/27/2504399/london-evening-standard-oranzhev-snyag-nakara-planinite-na-balkanskiya-poluostrov-da-prilichat-na-planetata-mars.html", "text": "Прах от Сахара накара снега в Източна Европа да стане оранжев  и да накара планините в региона да приличат на планетата Марс, пише   London Evening Standard.\r\nФеноменът е причинен от смесица от пясък, прах и полен, дошъл от Северна Африка. Метеоролозите съобщават, че феноменът се случва веднъж на няколко години. Зашеметените скиори в България и Румъния са публикували редица снимки на необичайната гледка в социалните мрежи.\r\nСпоред британския метеоролог Стивън Кийтс „има много частици, вдигнати от бурите в Сахара“ „Прахта се е вдигнала до горните части на атмосферата и е поела на север над Средиземно море“, допълни той. Специалистът обясни, че при дъжд и сняг, песъчинките падат на земята, давайки оцветяване. Виктор Турмаков", "date": "2018.03.27", "title": "London Evening Standard: Оранжев сняг накара планините на Балканския полуостров да приличат на планетата Марс"}
{"url": "http://www.focus-news.net/news/2018/03/27/2504396/regnum-spored-prezidenta-na-sarbiya-vlastite-v-kosovo-sa-teroristichna-banda-podkrepyana-ot-es.html", "text": "Президентът на Сърбия Александър Вучич заяви, че всички участвали в задържането на ръководителя на канцеларията в правителството по Косово и Метохия Марко Джурич ще бъдат привлечени под отговорност, а също така обеща, че Белград няма да позволи никому да гони косовските сърби от домовете им, предава  Regnum.\r\nДжурич бе задържан от специалните части на косовската полиция по време на среща със сърбите, обитаващи северната част на Косово. Хората са се опитали да го защитят, но полицията е използвала сълзотворен газ срещу тях. В резултат на сблъсъците са ранени най-малко шестима души. Джурич с белезници бе закаран в Прищина. Косовските власти го обвиниха в нарушение на реда и го изгониха от страната със забрана да се завръща.\r\nСлед инцидента в Косовска Митровица са прозвучали сирени, а хората са започнали да излизат на улицата. Сърбите са се събрали край моста над река Ибър, разделящ града на сръбска и албанска част.\r\nАлександър Вучич определи случилото се „жестока провокация и сериозен престъпен акт“ , а самите представители на косовските власти „банда терористи“. Той заяви, че сръбската прокуратура ще се заеме сериозно с произшествието. \r\nВъзмущението в Белград бе предизвикано и от факта, че задържането е направено на територия, населена с косовски сърби, при съдействие на полицейската мисия на ЕС EULEX.\r\n„Албанските терористи искаха да покажат, че имат силата и подкрепата на западните държави и да демонстрират това“, заяви Вучич. Той допълни, че „Сърбия няма да позволи никому да изгонва хората от родните им места“.  Виктор Турмаков", "date": "2018.03.27", "title": "Regnum: Според президента на Сърбия властите в Косово са „терористична банда, подкрепяна от ЕС"}
{"url": "http://www.focus-news.net/news/2018/03/27/2504398/the-guardian-spored-tereza-mey-poveche-ot-130-dushi-sa-bili-izlozheni-na-novichok.html", "text": "Според  британския министър-председател Тереза Мей повече от 130 души са били изложени на невропаралитичния газ „Новичок“ по време на нападението срещу Сергей Скрипал в Солсбъри, пише   The Guardian.\r\nСпоред нея стотици британци са били поставени под опасност от „варварския“ акт, оставил бившия служител на руското ГРУ в кома. Тя допълни, че никоя друга държава освен Русия няма „възможност и мотива“ да проведе подобна атака.\r\n„Скрипал остава в болницата. За жалост, лекарите заявиха, че неговото състояние няма да се промени скоро и може да не се поправи никога напълно“, допълни тя. \r\n„Изчисляваме, че повече от 130 души в Солсбъсри са потенциално изложени на невропаралитичния газ“, заяви Мей и допълни, че Великобритания, заедно със своите съюзници в ЕС и НАТО „ще се изправят срещу руската заплаха“ и ще защитят своята инфраструктура, институции и ценности. „Ние ще защитим своята национална сигурност и ще запазим хората в безопасност“, допълни тя.  Виктор Турмаков", "date": "2018.03.27", "title": "The Guardian: Според Тереза Мей повече от 130 души са били изложени на „Новичок“"}
{"url": "http://www.focus-news.net/news/2018/03/27/2504401/sled-sreshtata-vav-varna-es-i-turtsiya-prodalzhavat-dialoga-obzor.html", "text": "С общото ръкостискане на Бойко Борисов, Доналд Туск, Реджеп Ердоган и Жан-Клод Юнкер приключи пресконференцията след срещата на върха между ЕС и Турция, която се проведе при изключително сериозни мерки за сигурност в резиденция „Евксиноград“ във Варна. Основна задача на срещата във Варна бе възстановяването на диалога и доверието между лидерите на ЕС и Турция, като основен фокус бе поставен върху споразумението с Турция за бежанците. Срещата, която продължи повече от два часа, предизвика силен медиен интерес не само у нас и в Европа, но и в цял свят – повече от 120 медии от различни държави отразиха срещата, а както премиерът Бойко Борисов заяви - „Името на Варна го научи цял свят с днешната среща“. По думите му най-големият успех на срещата е, че споразумението за бежанците ще продължи. Той подчерта, че благодарение на взаимоотношенията с Турция към днешна дата имаме нулев мигрантски натиск, а това помага и на Европа. Председателят на Европейската комисия Жан-Клод Юнкер заяви, че ангажиментът на ЕС по отношение на бежанците в Турция ще бъде спазен и не трябва да има съмнение, че на югоизточната ни съседка ще бъдат изплатени договорените допълнително 3 млрд. евро. Юнкер също отбеляза ефикасността на споразумението с Турция и посочи, че броят на бежанците, идващи от Турция към Европейския континент са намалели с 87 %. Юнкер заяви, че Европа иска Турция да бъде истински стратегически партньор, затова трябва да задълбочим това, което ни сближава и да намерим разрешение за това, което ни разделя.\r\nПредседателят на Европейския съвет Доналд Туск заяви, че по време на срещата във Варна не са постигнати решения или компромиси. По думите му в някои области има трудности в отношенията с Турция, но ЕС е готов да продължи диалога и сътрудничеството. По думите му пътят към присъединяването на Турция към е именно чрез диалог. Българският премиер Бойко Борисов също заяви, че диалогът между Турция и ЕС трябва да продължи и изрази надежда до края на българското председателство на ЕС да се състои още една среща на върха ЕС-Турция. Председателят на ЕК Жан-Клод Юнкер каза, че той самият е гарант , че преговорите за присъединяване на Турция към ЕС ще продължат.\r\nДоналд Туск повтори загрижеността на Евросъюза от състоянието на човешките права в Турция и задържането на европейски граждани в страната, както и от действията на турската армия в северната сирийска област Африн. Той бе категоричен, че Евросъюзът стои зад правото на Кипър да изследва териториалните си води за природен газ. Председателят на ЕК Жан-Клод Юнкер призова Анкара да преосмисли масовите арести в условията на извънредно положение.\r\nОт своя страна турският президент Реджеп Ердоган зави, че се надява периодът на лоши взаимоотношения между Турция и ЕС да е останал в миналото. Той също застана зад идеята диалогът с ЕС да продължи, но отбеляза, че въпреки, че е направена първата стъпка за подобряването на диалога, това не е достатъчно и са необходими конкретни мерки. От Варна той призова заедно със страните ЕС да работят заедно за осигуряването на сигурността не само на Стария континент, но и в Сирия, Ирак, Йемен, Палестина, Йерусалим, Афганистан и заедно да създадем стабилна и благоденстваща Европа. Ердоган каза още, че ЕС трябва да направи час по-скоро стъпка към либерализирането на визовия режим за турските граждани, за да не губят турските граждани своето доверие в Съюза.\r\nТурският президент каза още, че борбата му с терористичните организации ще продължава както в страната ни, така и извън нея. В отговор председателят на ЕК Жан-Клод Юнкер заяви, че борбата с тероризма е съвместно задължение, което засяга както Турция, така и ЕС и единствено обединени ще успеем да се справим с това ужасно бедствие. Той отбеляза обаче, че борбата трябва да се извършва според международното право.\r\nПремиерът Борисов заяви, че е поставил всички въпроси пред президента Ердоган, включително за намесата в изборите и имотите на тракийските българи. „Техните (на Турция) претенции не са по-малко… За да не бъркаме тази лидерска среща с двустранните отношения, външните министри със съответните комисии биха могли да решат тези въпроси“, добави премиерът.Борисов заяви, че в областта на енергетиката има голям напредък, като изрази увереност, че „още през юли месец интерконекторът с Турция ще бъде готов“. Мисля, че постигнахме целите, каза още премиерът.", "date": "2018.03.27", "title": "След срещата във Варна ЕС и Турция продължават диалога (ОБЗОР)"}
{"url": "http://www.focus-news.net/news/2018/03/27/2504402/pregled-na-osnovnite-temi-v-britanskiya-pechat-agentsiya-fokus.html", "text": "Прах от Сахара накара снега в Източна Европа да стане оранжев  и да накара планините в региона да приличат на планетата Марс, пише   London Evening Standard.\r\nФеноменът е причинен от смесица от пясък, прах и полен, дошъл от Северна Африка. Метеоролозите съобщават, че феноменът се случва веднъж на няколко години. Зашеметените скиори в България и Румъния са публикували редица снимки на необичайната гледка в социалните мрежи.\r\nСпоред британския метеоролог Стивън Кийтс „има много частици, вдигнати от бурите в Сахара“ „Прахта се е вдигнала до горните части на атмосферата и е поела на север над Средиземно море“, допълни той. Специалистът обясни, че при дъжд и сняг, песъчинките падат на земята, давайки оцветяване.\r\n***\r\nСпоред  британския министър-председател Тереза Мей повече от 130 души са били изложени на невропаралитичния газ „Новичок“ по време на нападението срещу Сергей Скрипал в Солсбъри, пише   The Guardian.\r\nСпоред нея стотици британци са били поставени под опасност от „варварския“ акт, оставил бившия служител на руското ГРУ в кома. Тя допълни, че никоя друга държава освен Русия няма „възможност и мотива“ да проведе подобна атака.\r\n„Скрипал остава в болницата. За жалост, лекарите заявиха, че неговото състояние няма да се промени скоро и може да не се поправи никога напълно“, допълни тя. \r\n„Изчисляваме, че повече от 130 души в Солсбъсри са потенциално изложени на невропаралитичния газ“, заяви Мей и допълни, че Великобритания, заедно със своите съюзници в ЕС и НАТО „ще се изправят срещу руската заплаха“ и ще защитят своята инфраструктура, институции и ценности. „Ние ще защитим своята национална сигурност и ще запазим хората в безопасност“, допълни тя. \r\n***\r\nПрезидентът на Турция Реджеп Тайип Ердоган предупреди председателите на Европейския съвет и на Европейската комисия Доналд Туск и Жан-Клод Юнкер, че изключването на страната му от преговорите за разширяване на Съюза би било „голяма грешка“ и поиска повече подкрепа от ЕС, пише  The Daily Express.\r\nИзглежда, че Юнкер се е прегънал, заявявайки, че няма да прекрати преговорите. Доналд Туск на свой ред заяви, че по време на срещата на високо равнище в България „не са постигнати решения или компромиси“. „Но все още се надявам за възможности в бъдеще. Само прогрес по тези въпроси ще ни помогне да подобрим двустранните отношения, включително и процеса по присъединяване“, допълни той.\r\n„Нашата среща днес демонстрира, че отношенията ни преминават през трудни времена, но там, където си сътрудничим, си сътрудничим добре“, допълни Туск.\r\n***\r\nТурският президент Реджеп Тайип Ердоган заяви, че иска страната му да получи „пълноправно членство“ в ЕС. Той заяви по време на среща на високо равнище в България, че присъединяването  към Съюза „остава стратегическа цел“, пише  The Independent.\r\nЕрдоган заяви, че иска ЕС да премахне „политическите и изкуствени“ препятствия срещу членството на страната му, както и да съживи застоялите преговори за присъединяване.  \r\nЕС зависи в голяма степен от Турция за спирането на миграционните потоци в Европа и е важен съюзник на НАТО, но Съюзът е загрижен относно положението на демокрацията и човешките права в страната след неуспешния опит за преврат от 2016 г. \r\n***", "date": "2018.03.27", "title": "Преглед на основните теми в британския печат (Агенция \"Фокус\")"}
{"url": "http://www.focus-news.net/news/2018/03/27/2504393/the-independent-ankara-iska-po-dalboki-targovski-vrazki-i-vizova-liberalizatsiya-s-evropa.html", "text": "Турският президент Реджеп Тайип Ердоган заяви, че иска страната му да получи „пълноправно членство“ в ЕС. Той заяви по време на среща на високо равнище в България, че присъединяването  към Съюза „остава стратегическа цел“, пише  The Independent.\r\nЕрдоган заяви, че иска ЕС да премахне „политическите и изкуствени“ препятствия срещу членството на страната му, както и да съживи застоялите преговори за присъединяване.  \r\nЕС зависи в голяма степен от Турция за спирането на миграционните потоци в Европа и е важен съюзник на НАТО, но Съюзът е загрижен относно положението на демокрацията и човешките права в страната след неуспешния опит за преврат от 2016 г.  Виктор Турмаков", "date": "2018.03.27", "title": "The Independent: Анкара иска по-дълбоки търговски връзки и визова либерализация с Европа"}
{"url": "http://www.focus-news.net/news/2018/03/27/2504397/afp-avstraliya-izgoni-dvama-ruski-diplomati-zaradi-sluchaya-s-otroveniya-shpionin-v-angliya.html", "text": "Австралия се присъедини към САЩ и Великобритания, изгонвайки двама руски дипломати в отговор на предполагаемата атака с невропаралитичен газ над бившия служител на руското ГРУ Сергей Скрипал в Южна Англия, предава  AFP.\r\nМинистър-председателят Малкълм Търнбул заяви, че двамата имат седмица, за да напуснат пределите на страната.\r\n„Това решение отразява шокиращата природа на нападението, първата употреба на химическо оръжие в Европа от Втората световна война насам“, заяви той. Виктор Турмаков", "date": "2018.03.27", "title": "AFP: Австралия изгони двама руски дипломати заради случая с отровения шпионин в Англия"}
{"url": "http://www.focus-news.net/news/2018/03/27/2504463/ministar-ekaterina-zaharieva-sled-sreshtata-turtsiya-es-razbrahme-da-se-fokusirame-varhu-normaliziraneto-na-otnosheniyata-bez-da-skrivame-protivorechiyata.html", "text": "Без да скриваме противоречията, се разбрахме да се фокусираме върху нормализирането на отношенията, върху позитивните неща и върху общите стратегически интереси, които имаме.  Това заяви в предаването „Здравей, България“ по Нова телевизия вицепремиерът и министър на външните работи Екатерина Захариева, която коментира проведената вчера във Варна среща на високо равнище между ЕС и Турция. „Подчертавам, че тонът беше изключително добър. Най-важното за България – това е запазване на споразумението. 87% намаляване на вълната. На българската граница няма натиск. Ангажиментите, които чухте от Европейската комисия, а и от Турция, което е изключително важно  за това, че споразумението работи, че то трябва да продължи. Всяка от страните трябва да изпълнява ангажиментите си по него“, посочи министър Захариева. Тя обърна внимание на финала на изказването на турския президент Ердоган. „Подчерта регионите, в които има голяма нестабилност. Доколкото го цитирам правилно, той каза: „Нека заедно с Европа да работим за нормализиране на Сирия. Да работим за нормализиране на Ирак, Афганистан, Пакистан“. Това е подадена ръка. Оттук нататък много работа предстои“, коментира още министър Екатерина Захариева.", "date": "2018.03.27", "title": "Министър Екатерина Захариева след срещата Турция-ЕС: Разбрахме да се фокусираме върху нормализирането на отношенията, без да скриваме противоречията"}
{"url": "http://www.focus-news.net/news/2018/03/27/2504403/greek-reporter-evropa-iska-ot-turtsiya-da-uvazhava-mezhdunarodnoto-pravo-i-da-varne-gratskite-voynitsi-po-domovete-im.html", "text": "Европейските лидери поискаха от Турция да спазва международното право и европейските стандарти, ако иска да продължи по пътя, който да я отведе до пълноправното членство в ЕС, коментира  Greek Reporter.\r\nСрещата на високо равнище Турция-Ес се проведе на 26 март в резиденция Евксиноград във Варна и събра заедно председателя на Европейския съвет Доналд Туск, председателя на Европейската комисия Жан-Клод Юнкер, българския министър-председател Бойко Борисов и турския президент Реджеп Тайип Ердоган.\r\nПо време на работна вечеря те обсъдиха темите от взаимен интерес и скорошното развитие на положение в Турция, включително действията ѝ в Средиземно и Егейско море, както и намесата ѝ в Сирия. Лидерите на ЕС призоваха Турция да уважава суверенните права на Република Кипър да експлоатира своите природни ресурси според международното и европейското право. \r\nСъщевременно те припомниха задължението на Турция да уважава международното право и добросъседските отношения и да нормализира отношенията си със страните членки на Съюза. Същевременно те изразиха своите притеснения относно задържаните наскоро в Турция двама гръцки войници. Виктор Турмаков", "date": "2018.03.27", "title": "Greek Reporter: Европа иска от Турция да уважава международното право и да върне гръцките войници по домовете им"}
{"url": "http://www.focus-news.net/news/2018/03/27/2504406/izvestiya-albaniya-obyavi-che-shte-izgoni-dvama-ruski-diplomati.html", "text": "Албания обяви, че ще обяви двама руски дипломати за „персона нон грата“, следвайки примера на страните от ЕС, изгонили сътрудници от руските дипломатически мисии на своя територия във връзка с т.нар. „Случай Скрипал“, пише  Известия.\r\nПресслужбата на албанското МВнР съобщи, че съответната нота е предадена на посланика на Русия в Албания Александър Карпушин. В документа пише, че дейността на изгонените дипломати „не съответства с дипломатическия им статут“. \r\nПо-рано САЩ и редица страни от Европа обявиха, че ще изгонят част от руските дипломати на своя територия във връзка със „Случая Скрипал“. Общото число на изгонените сътрудници на руските дипломатически мисии превишава 100 души. Виктор Турмаков", "date": "2018.03.27", "title": "Известия: Албания обяви, че ще изгони двама руски дипломати"}
{"url": "http://www.focus-news.net/news/2018/03/27/2504408/sluzhbata-na-evropeyskiya-prokuror-eppo-shte-zapochne-rabota-prez-2020-g-obzor.html", "text": "Службата на европейския прокурор (EPPO) ще започне работа през 2020 г., като проектобюджетът за 2019 г. за създаването ѝ е 4.9 млн. евро. Очаква се през следващите месеци да бъде назначена временна администрация, която да работи по изграждането на институцията, да разработи правила за избор на прокурори. Това стана ясно по време на конференция, която се проведе в София в рамките на Българското председателство на Съвета на ЕС. В нея участие взеха министърът на правосъдието Цецка Цачева, главният прокурор Сотир Цацаров, правосъдният министър на Люксембург Феликс Браз, директорът на Дирекция „Правосъдие, основни права и гражданство на Европейската комисия“ Франциско Фонсека Морильо и представители на Европейската комисия.\r\n„България винаги е споделяла необходимостта от институционални мерки на европейско равнище за престъпленията, засягащи финансовите интереси на Европейския съюз. Затова от началото на преговорите по регламента последователно подкрепяхме създаването на Европейската прокуратура, за да бъде тя силна, независима и успешно работеща европейска институция. Отговорният политически ангажимент ни задължава да осигурим всички необходими условия за подбора и избирането на най-добрите кандидати за европейски главен прокурор и делегирани прокурори. Същевременно ще трябва да осигурим законодателни промени в националното си право, за да гарантираме гладкото действие на регламента. За да бъде Европейската прокуратура ефективна, е необходимо възможно най-голям брой държави членки да участват в регламента и затова полагаме непрекъснати усилия за добавяне на още държави към засиленото сътрудничество. Добрата новина е, че две от държавите, които в момента са извън това сътрудничество, заявиха желание за присъединяване по време на Българското председателство на Съвета на ЕС – Малта и Холандия“, каза още министър Цачева и призова техният пример да се последва и от други държави.\r\nФранциско Фонсека Морильо, директор на Дирекция „Правосъдие, основни права и гражданство“ на Европейската комисия, обясни, че се очаква Европейската прокуратура да заработи в Люксембург на 1 ноември 2020 г. „Пътят, който извървяхме, беше дълъг и много труден. Но за да се осъществи тя, трябва да продължаваме да работим всички заедно. Вчера ми казаха една българска поговорка – „Сговорна дружина планина повдига“, което означава, че трябва да си сътрудничим и да си имаме доверие. Ръка за ръка ще успеем да постигнем заедно своите европейски цели и да защитим интересите на ЕС и на всички европейски граждани“, обясни той.\r\nГлавният прокурор Сотир Цацаров припомни, че е изминало много време от 2009 г., когато Лисабонският договор влезе в сила и чл. 86 от него стана основа за създаването на Европейска прокуратура. „Предстои изграждане на силна, ефективна и независима прокуратура и вярвам, че това ще бъде постигнато с общи усилия. Както каза Франциско Фонсека Морильо, „сговорна дружина планина повдига“. Бих казал, че планината вече е повдигната и сега е време да я задържим в такова повдигнато положение“, каза още главният прокурор.\r\nЦветилена СИМЕОНОВА", "date": "2018.03.27", "title": "Службата на европейския прокурор (EPPO) ще започне работа през 2020 г. (ОБЗОР)"}
{"url": "http://www.focus-news.net/news/2018/03/27/2504405/deutsche-welle-nyama-vzeti-tvardi-resheniya-po-vreme-na-sreshtata-na-visoko-ravnishte-vav-varna.html", "text": "Председателят на Европейския съвет Доналд Туск заяви, че по време на  срещата на високо равнище във Варна с участието на председателя на Европейската комисия Жан-Клод Юнкер и президента на Турция Реджеп Тайип Ердоган, не е постигнат прогрес, но изрази надежда, че в бъдеще ще има възможен прогрес, предава  Deutsche Welle.\r\n„Ако питате дали сме постигнали твърди решение или компромиси, отговорът е не“, заяви Туск. „Все още се надявам това да стане възможно в бъдеще“, допълни той.\r\nПо време на срещата бяха обсъдени редица въпроси, причиняващи напрежение между Турция и ЕС като миграцията, членството в ЕС и борбата срещу тероризма.\r\nПо отношение на отношенията между ЕС и Турция Туск заяви, че ЕС и Турция се нуждаят от открит и честен диалог и че докато двете страни имаха много общи интереси, има и предизвикателства, които трябва да бъдат обработени заедно.\r\n\"Нашата среща днес показа, че докато нашите взаимоотношения минават през трудни времена, в областите, където си сътрудничим, ние си сътрудничим добре\", каза Туск. \"Ние отново потвърждаваме нашата готовност да продължим диалога и разговорите и да работим заедно, за да преодолеем настоящите трудности с цел да разгърнем потенциала на нашето партньорство\".\r\nПо въпроса за миграцията Туск заяви, че ЕС е напълно ангажиран с продължаването на подкрепата за сирийските бежанци, живеещи в Турция. ЕС обеща, че ще отпусне още 3 млрд. евро , за да осигури подкрепа на сирийските бежанци в Турция.  „Няма съмнение, че ЕС ще изпълни ангажиментите си“, на свой ред заяви Юнкер.\r\nВ изказване преди срещата на високо равнище българският премиер Бойко Борисов, чиято страна понастоящем държи ротационното председателство на ЕС, каза, че добрите отношения с Турция са важни „за да се справим с миграционния поток, който през последните години създаде много проблеми за Съюза\".\r\nПо отношение на борбата срещу тероризма  Ердоган заяви, че Турция очаква подкрепата на ЕС, а не критиката. Туск заяви, че ЕС и Турция искат да разширят сътрудничеството си по отношение на чуждестранните терористи. Виктор Турмаков", "date": "2018.03.27", "title": "Deutsche Welle: Няма взети твърди решения по време на срещата на високо равнище във Варна"}
{"url": "http://www.focus-news.net/news/2018/03/27/2504409/nezavisimaya-gazeta-podobno-gonene-na-diplomati-ne-e-imalo-otbelyazvat-ruskite-poslanitsi.html", "text": "Западните държави решиха масово od изгонят руските дипломати в отговор на инцидента в британския град Солсбъри. САЩ обявиха експулсирането от страната на 60 служители на руското Министерство на външните работи и закриването на консулството в Сиатъл. Страните от ЕС подкрепиха това решение, пише  Независимая газета.\r\nРуският посланик в САЩ Анатолий Антонов вече изрази пред  помощник-държавния секретар по европейските и евроазиатските въпроси Уес Мичъл силен протест във връзка с последните събития, като се отбелязва, че няма доказателства за обвиненията срещу Руската федерация. \"Цялата отговорност за последиците от развалянето на руско-американските отношения лежи Съединените американски щати\", заяви ръководителят на руската дипломатическа мисия. Съобщението, публикувано на официалния сайт на руското външно министерство, гласи: \"Този неприятелски ход от тази група страни няма да мине без следа и ние ще реагираме на него\".\r\n„Подобно колективно експулсиране на руски дипломати все още не е имало“, сподели с „Независимая газета“ заместник-председателят на Асоциацията на руските дипломати Андрей Бакланов, който в периода 2000-2005 г. е руски посланик в Саудитска Арабия. „По принцип има колективни действия, включително дипломатически, въз основа на решение на орган, но тази ситуация с експулсирането е ново явление, което се случва под натиска на британците“, убеден е той\r\n„Не мисля, че си заслужава да реагира. Гласовете, според които трябва да се отговаря автоматично, са неразумна, емоционална реакция. Ако се поддадем на подобно нещо и се включим в такъв конфликт, изкуствен сам по себе си, това ще усложни отношенията ни с един допълнителен брой страни“, допълни Бакланов. Виктор Турмаков", "date": "2018.03.27", "title": "Независимая газета: Подобно гонене на дипломати не е имало, отбелязват руските посланици"}
{"url": "http://www.focus-news.net/news/2018/03/27/2504404/vzglyad-vladimir-putin-zapochna-da-se-razocharova-ot-donald-tramp.html", "text": "Новото изгонване на руски дипломати може да има много тежки последствия за отношенията между Русия и САЩ. И не само защото в отговор Русия ще изгони още повече американци (за което има пълно право). Работата е значително по-сериозна и е свързана с личното доверие между Тръмп и Путин, пише Взгляд.\r\nЗа решението на Доналд Тръмп да се присъедини към инициативата на Лондон по изгонването на руските дипломати бе обявено в понеделник сутринта по вашингтонско време. Към този момент вече се разбра, че страните от ЕС ще изгонят по няколко руски дипломати (средно по три). Така те станаха солидарни с Великобритания „станала жертва на руската агресия“ заради отравянето на бившия сътрудник на ГРУ Сергей Скрипал.\r\nосновната вреда от решението на американците от 26 март ще бъде нанесена не върху работата на дипломатите от двете страни и дори не върху американско-руските отношения като цяло. Основните последствия от взетото от Тръмп решение може да стане разочарованието от него от страна на Владимир Путин. Не, това не значи, че Путин е бил очарован от Тръмп.\r\nСъгласието за изгонването на руските дипломати нанася несъмнена вреда на репутацията на Тръмп в очите на Путин и това е принципен момент. Да, президентът на Русия разбира, че неговият американски колега бе на практика приклещен в ъгъла. Ако Тръмп не се бе съгласил да изгони дипломатите, то в близките няколко седмици щеше да бъде критикуван не само, че „отново е показал зависимост от руснаците“, но и за „удар по атлантическата солидарност, по нашите съюзници, по американските интереси“. Но ако 14 месеца след встъпването си в длъжност  Тръмп така и не е успял да получи свобода на действие, ще е много трудно да се разчита, че той ще получи такава и в останалия си мандат.\r\nИзграждането на дългосрочни отношения с тези, които са със завързани ръце и крака Путин естествено няма. Нужен му е партньор, не само умеещ да мисли стратегически, но и имащ възможността да действа поне в течение на няколко години. Виктор Турмаков", "date": "2018.03.27", "title": "Взгляд: Владимир Путин започна да се разочарова от Доналд Тръмп"}
{"url": "http://www.focus-news.net/news/2018/03/27/2504407/vasiliy-nebenzya-postoyanen-pratenik-na-rusiya-v-oon-sasht-nanesoha-udar-i-nie-shte-se-mobilizirame.html", "text": "Според постоянния представител на Русия в ООН Василий Небензя решението на Вашингтон да изгони руските дипломати е удар по представителството на Русия в САЩ, предава Regnum.\r\nКоментирайки решението на властите на САЩ, руският дипломат отбеляза, че „това е крайно неуместен и неприятелски акт“. „Но смятам, че ще се мобилизираме“, допълни той.\r\nСАЩ, Канада, Украйна, Норвегия и редица страни от ЕС обявиха, че ще изгонят руски дипломати във връзка със „Случая скрипал“. Правителството на Русия обеща да реагира.  Виктор Турмаков", "date": "2018.03.27", "title": "Василий Небензя, постоянен пратеник на Русия в ООН: САЩ нанесоха удар и ние ще се мобилизираме"}
{"url": "http://www.focus-news.net/news/2018/03/27/2504411/pravda-kakvo-reshava-turtsiya-v-savremieto.html", "text": "Президентът на Турция Реджеп Тайип Ердоган на 26 март се срещна във Варна с ръководството на ЕС. Той заяви, че няма да допуска компромис по въпроса, че „Брюксел поддържа терористи“. Същата безкомпромисна войнственост той поддържа и по отношение на позициите на САЩ в Сирия, пише Правда.\r\nСпоред политолога Леонид Крутаков „Турция иска да получи своята част от тортата в Сирия“. Според него Близкият изток „е навлязъл в период на поредното преразпределяне и всеки, който е силен, ще заявява правата си“. „След разпадането на Съветския съюз Ялтенските и Хелзинкските споразумения не действат и на света се формира нов силов паритет и всеки се опитва на участва. Може колкото искат да говорят, че Турция нарушава международните норми, но САЩ също ги нарушават. Защо САЩ могат, а Турция не“, смята експертът.\r\nЩо се отнася до отношенията на Турция с ЕС „Ердоган е силно раздразнен от справедливите условия за влизането в Съюза“. Според Крутаков „Ердоган просто подготвят насрещен иск, това е всичко.\" \"Сега всички компромиси  от страна на ЕС и Турция ще са временни. Брюксел и Анкара ще си предадат вид и ще се договорят“, допълни той.\r\n„Турция и ЕС решават регионални задачи, те няма да участват в глобални конфликти и затова и няма да сключват глобални договорености“, убеден е той.  Виктор Турмаков", "date": "2018.03.27", "title": "Правда: Какво решава Турция в съвремието"}
{"url": "http://www.focus-news.net/news/2018/03/27/2504414/evropeyskata-perspektiva-na-zapadnite-balkani-i-sigurnostta-na-regiona-obsadiha-prezidentite-na-balgariya-i-sloveniya-obzor.html", "text": "За Балканския полуостров и Западните Балкани е от изключителна важност свързаността – транспортна, дигитална, енергийна. Словения и България дават един изключително добър пример в тази насока. Това каза президентът Румен Радев по време на пресконференция след срещата със словенския си колега Борут Пахор, който е на официално посещение в страната ни, в рамките на което откри директна авиолиния София – Любляна. В изказването си държавният глава Румен Радев изведе на преден план необходимостта да добрата транспортна, дигитална и енергийна свързаност на държавите от Балканския полуостров и подчерта, че България и Словения са добър пример в тази посока. Според президента новооткритата въздушна линия между двете столиците на двете страни ще тласък на развитието на туризма и икономическите взаимоотношения. „Споделихме важни моменти от нашите двустранни отношения. За нас е от съществена важност опитът на Република Словения в постигането на един от най-високите темпове на икономически ръст в ЕС, в осигуряването на висок стандарт и качество на живот на словенските граждани”, подчерта държавният глава държавният глава в изказването си и припомни, че през 2017-та страната ни е отбелязала 25 години от развитието на двустранните отношения между двете държави. По думите му България и Словения са не само партньори и съюзници в рамките на НАТО и ЕС, но и споделят сходен исторически опит и традиции. „България и Словения са от двете страни на „крехкия регион“, наречен Западни Балкани. Много е важно от тези две страни да има държави, които допринасят за стабилността и сигурността на региона, както и да дават личен пример в положителното развитие на своите двустранни отношения”, допълни още той. \r\nПрезидентът Румен Радев подчерта, че на срещата между двамата е обсъдено и евентуалното ни членство в Шенген, за котето страната ни получава подкрепата на Словения. \r\nОт своя страна словенският президент Борут Пахор подчерта, че двете държава имат отлични политически взаимоотношения и пожела те да се развиват и задълбочават и занапред. „Словения и България се намират от двата края на един конфликтен и тежък регион – Западните Балкани, Регионът, който се старае да се присъедини към ЕС и НАТО”, заяви словенският президент и призова България и Словения да използват опита си, за да допринесат за спокойствието в региона. \r\nПо-рано през деня Борут Пахор бе посрещнат от президента Румен Радев на официално церемония на пл. „Св. Александър Невски“, където той прие почетния гвардейски строй и положи венец пред Паметника на Незнайния воин“. \r\nИван ЛАЗАРОВ", "date": "2018.03.27", "title": "Европейската перспектива на Западните Балкани и сигурността на региона обсъдиха президентите на България и Словения (ОБЗОР)"}
{"url": "http://www.focus-news.net/news/2018/03/27/2504413/pregled-na-osnovnite-temi-v-ruskiya-pechat-agentsiya-fokus.html", "text": "Новото изгонване на руски дипломати може да има много тежки последствия за отношенията между Русия и САЩ. И не само защото в отговор Русия ще изгони още повече американци (за което има пълно право). Работата е значително по-сериозна и е свързана с личното доверие между Тръмп и Путин, пише Взгляд.\r\nЗа решението на Доналд Тръмп да се присъедини към инициативата на Лондон по изгонването на руските дипломати бе обявено в понеделник сутринта по вашингтонско време. Към този момент вече се разбра, че страните от ЕС ще изгонят по няколко руски дипломати (средно по три). Така те станаха солидарни с Великобритания „станала жертва на руската агресия“ заради отравянето на бившия сътрудник на ГРУ Сергей Скрипал.\r\nосновната вреда от решението на американците от 26 март ще бъде нанесена не върху работата на дипломатите от двете страни и дори не върху американско-руските отношения като цяло. Основните последствия от взетото от Тръмп решение може да стане разочарованието от него от страна на Владимир Путин. Не, това не значи, че Путин е бил очарован от Тръмп.\r\nСъгласието за изгонването на руските дипломати нанася несъмнена вреда на репутацията на Тръмп в очите на Путин и това е принципен момент. Да, президентът на Русия разбира, че неговият американски колега бе на практика приклещен в ъгъла. Ако Тръмп не се бе съгласил да изгони дипломатите, то в близките няколко седмици щеше да бъде критикуван не само, че „отново е показал зависимост от руснаците“, но и за „удар по атлантическата солидарност, по нашите съюзници, по американските интереси“. Но ако 14 месеца след встъпването си в длъжност  Тръмп така и не е успял да получи свобода на действие, ще е много трудно да се разчита, че той ще получи такава и в останалия си мандат.\r\nИзграждането на дългосрочни отношения с тези, които са със завързани ръце и крака Путин естествено няма. Нужен му е партньор, не само умеещ да мисли стратегически, но и имащ възможността да действа поне в течение на няколко години.\r\n***\r\nАлбания обяви, че ще обяви двама руски дипломати за „персона нон грата“, следвайки примера на страните от ЕС, изгонили сътрудници от руските дипломатически мисии на своя територия във връзка с т.нар. „Случай Скрипал“, пише  Известия.\r\nПресслужбата на албанското МВнР съобщи, че съответната нота е предадена на посланика на Русия в Албания Александър Карпушин. В документа пише, че дейността на изгонените дипломати „не съответства с дипломатическия им статут“. \r\nПо-рано САЩ и редица страни от Европа обявиха, че ще изгонят част от руските дипломати на своя територия във връзка със „Случая Скрипал“. Общото число на изгонените сътрудници на руските дипломатически мисии превишава 100 души.\r\n*** Президентът на Турция Реджеп Тайип Ердоган на 26 март се срещна във Варна с ръководството на ЕС. Той заяви, че няма да допуска компромис по въпроса, че „Брюксел поддържа терористи“. Същата безкомпромисна войнственост той поддържа и по отношение на позициите на САЩ в Сирия, пише Правда.\r\nСпоред политолога Леонид Крутаков „Турция иска да получи своята част от тортата в Сирия“. Според него Близкият изток „е навлязъл в период на поредното преразпределяне и всеки, който е силен, ще заявява правата си“. „След разпадането на Съветския съюз Ялтенските и Хелзинкските споразумения не действат и на света се формира нов силов паритет и всеки се опитва на участва. Може колкото искат да говорят, че Турция нарушава международните норми, но САЩ също ги нарушават. Защо САЩ могат, а Турция не“, смята експертът.\r\nЩо се отнася до отношенията на Турция с ЕС „Ердоган е силно раздразнен от справедливите условия за влизането в Съюза“. Според Крутаков „Ердоган просто подготвят насрещен иск, това е всичко.\" \"Сега всички компромиси  от страна на ЕС и Турция ще са временни. Брюксел и Анкара ще си предадат вид и ще се договорят“, допълни той.\r\n„Турция и ЕС решават регионални задачи, те няма да участват в глобални конфликти и затова и няма да сключват глобални договорености“, убеден е той. \r\n***  Западните държави решиха масово od изгонят руските дипломати в отговор на инцидента в британския град Солсбъри. САЩ обявиха експулсирането от страната на 60 служители на руското Министерство на външните работи и закриването на консулството в Сиатъл. Страните от ЕС подкрепиха това решение, пише  Независимая газета.\r\nРуският посланик в САЩ Анатолий Антонов вече изрази пред  помощник-държавния секретар по европейските и евроазиатските въпроси Уес Мичъл силен протест във връзка с последните събития, като се отбелязва, че няма доказателства за обвиненията срещу Руската федерация. \"Цялата отговорност за последиците от развалянето на руско-американските отношения лежи Съединените американски щати\", заяви ръководителят на руската дипломатическа мисия. Съобщението, публикувано на официалния сайт на руското външно министерство, гласи: \"Този неприятелски ход от тази група страни няма да мине без следа и ние ще реагираме на него\".\r\n„Подобно колективно експулсиране на руски дипломати все още не е имало“, сподели с „Независимая газета“ заместник-председателят на Асоциацията на руските дипломати Андрей Бакланов, който в периода 2000-2005 г. е руски посланик в Саудитска Арабия. „По принцип има колективни действия, включително дипломатически, въз основа на решение на орган, но тази ситуация с експулсирането е ново явление, което се случва под натиска на британците“, убеден е той\r\n„Не мисля, че си заслужава да реагира. Гласовете, според които трябва да се отговаря автоматично, са неразумна, емоционална реакция. Ако се поддадем на подобно нещо и се включим в такъв конфликт, изкуствен сам по себе си, това ще усложни отношенията ни с един допълнителен брой страни“, допълни Бакланов.\r\n***", "date": "2018.03.27", "title": "Преглед на основните теми в руския печат (Агенция \"Фокус\")"}
{"url": "http://www.focus-news.net/news/2018/03/27/2504416/foreign-policy-kak-aleksandar-vuchich-se-prevarna-v-lyubimiya-avtokrat-na-evropa.html", "text": "В неотдавнашен доклад на британската Камара на лордовете се жалеше, че Европейският съюз е избрал \"стабилността над демократичните ценности\" в Западните Балкани и се изрази \"сериозна загриженост, че постиженията, постигнати в доброто управление и върховенство на закона, са застрашени от загуба, регионът се обръща към авторитарно лидерство\". Колкото и да е иронично това, че неизбрана институция като Камарата на лордовете да говори за демократични ценности, авторите на доклада имат право:  повечето постюгославски правителства са се превърнали в \"стабилокрациии\", а не в демокрации и никъде тази динамика не е толкова очевидна, колкото в Сърбия, предава   Foreign Policy   \r\nОткакто се завърна в правителството през 2012 г. след 12-годишна опозиция, Александър Вучич методично се изкачи на политическата стълба на Сърбия, като се издигна от министъра на отбраната до министър-председателя, преди да се изкачи на президентското място миналата пролет. Президентът Вучич е реформиран ултранационалист, който служи като министър на информацията на Слободан Милошевич в последните дни на югославските войни - роля, която включваше глоби на журналисти, които критикуваха режима и забраната на  неприятелските телевизионни мрежи. През последните години той ръководеше по време на период на притеснително отстъпление от демокрацията. Неговата управляваща дясноцентристка Сръбска прогресивна партия се радва на пълен контрол над сръбското правителство, съдебната власт и службите за сигурност, а така той така е скопил местните медии, че едва шепа от тях смеят да публикуват обвинения за корупция и сплашване на гласоподаватели срещу правителството му.\r\nПрез последните шест години Вучич установи това, което най-добре може да бъде описано като мека автокрация: На повърхността Сърбия все още е демократично общество с номинално свободни избори и политическа опозиция, където несъгласните гласове могат да критикуват управляващата партия без страх на мистериозно изчезване през нощта. Но контролът на Вучич върху центровете на власт на Сърбия е толкова пълен, а демократичният процес е толкова изкривен в негова полза, че несъгласието не представлява заплаха за неговото управление. Неговите политически опоненти са свободни да се изправят срещу него, но имат малко средства гласовете им да бъдат чути. Институциите на страната са толкова силно контролирани от съюзниците на Вукич, че няма нищо, което да го спре да подкопава демократичните норми.\r\nТова е най-очевидно в медиите. Вучич успя да удуши пресата, поемайки контрол върху основния ѝ поток от доходи: рекламата. Повечето от рекламните агенции в страната са собственост на шепа медийни магнати, верни на Вучич, които вместо да поместват рекламни на пазарен принцип, купуват рекламно пространство от телевизионни канали и вестници, които дават на президента благоприятно покритие и задържат средства от онези, които го критикуват. Медиите имат още един стимул да стигнат до проправителствена линия: RTV Pink, най-големият частен телевизионен оператор в страната, получи поне 7 милиона евро от държавните заеми между 2014 и 2016 г. Според Дъбравка Валич Недельович, професор по медийни изследвания в университета на Нови Сад, когато Вучич се кандидатира за президент през 2017 г., \"Пинк\" връща услугата, като му отделя 267 пъти повече покритие на кампанията си, отколкото на всичките негови противници. Макар и малко вестници и телевизии да действат като открити рупори на правителството, повечето избягват да питат трудно въпроси. \r\nОнези, които се опитват да държат лидерите отговорни, често откриват банковите си сметки блокирани от данъчните органи, докато са обект на разследване за предполагаеми финансови нередности. \"Данас\" , известен независим вестник, е загубил толкова много рекламодатели, че ежедневното издание сега се вписва на 24 страници вместо обичайните 32, въпреки че предлага най-евтиното рекламно пространство на пазара. Индивидуални журналисти, които бяха силно жилещи в критиката си към президента, бяха взети за разпит от националната разузнавателна агенция на Сърбия, по обвинения толкова извънземни, като изнудване и сексуален трафик.\r\nВ интервю за Радио \"Свободна Европа\" през октомври 2017 г. президентът на Европейската федерация на журналистите Могенс Блихер Биререгард определи Сърбия като нация с най-тежките нарушения на свободата на медиите на Балканите. Въпреки това официалните представители на ЕС като Йоханес Хан, европейският комисар по европейската политика на съседство и разширяването, са повече от доволни да гледат на друга страна, докато Вучич потъпква \"европейските ценности\", които според тях са толкова скъпи. Новият австрийски канцлер Себастиан Курц веднъж го нарече \"котва на стабилността\", докато германският канцлер Ангела Меркел наскоро каза на Вучич, че \"сме впечатлени от това колко успешна е Сърбия по своя път на реформи\". Мълчанието им по отношение на антидемократичното поведение е оглушително.\r\nДокато Сърбия е извън Европейския съюз, Брюксел може да се отдели от действията на Вучич. За разлика от нелибералната демокрация на Виктор Орбан в Унгария, меката автокрация на Сърбия не е петно върху европейската марка. Вучич може да бъде слаб представител на европейския проект, но той е надежден фактор, който позволява на Брюксел да се доближи до своите геостратегически цели на Балканите.\r\nИ наистина - Вучич предлага стабилност в неспокойния регион и успешно премина през серия мерки на МВФ за намаляване на дълга и бюджетния дефицит на Сърбия, орязвайки заплатите в обществения сектор и пенсиите, което е част от широкото реструктуриране на сръбската икономика, целящо посрещането на критериите за разширяване на ЕС. При всичките си демократични недостатъци Вучич е сравнително умерен по сръбските политически стандарти и господството му в националната политика гарантира, че непоправимите етнически шовинисти като Воислав Шешел, бившият заместник министър-председател на Милошевич, който прекара 11 години в Хага борейки се срещу обвиненията в престъпления срещу човечеството, ще останат маргинализирани. Той удря всички правилни ноти по Косово и неотдавна заяви, че \"трябва да живеем и работим успешно заедно\". Нормализирането на отношенията между Сърбия и Косово, което ще даде възможност за евентуално признаване на независимостта, е може би най-важният приоритет на ЕС в на Балканите.\r\nПредставителите на ЕС също са предпазливи да упражняват твърде голям натиск върху Вучич, за да не погледна изток вместо това. Сръбският президент поддържа тесни връзки с Кремъл, а някои от местните му критици го обвиниха, че той използва тази връзка срещу Брюксел. Вучич е категоричен, че за разлика от съседната Черна гора, Сърбия никога няма да се присъедини към НАТО и той отказва да последва ръководството на западните сили в налагането на санкции на Русия. Това е така, защото в Сърбия се проявяват проруски настроения: двете страни са свързани чрез споделената си православна вяра и славянско наследство. \"Сърбия няма да промени политиката си... и няма да наложи санкции на Русия\", заяви Вучич след скорошната си среща с руския външен министър Сергей Лавров. През юни 2017 г., само един ден след присъединяването на Черна гора към НАТО, сръбските войски участваха в съвместно военно учение с Русия и Беларус близо до полската граница, а сръбските военни по-късно тази година получиха дарение от шест изтребители от Москва, която обеща още 30 танка и 30 бронирани превозни средства.\r\nУсилията на Сърбия да играе и с двете страни не са гледа с добро око от Вашингтон. Конгресменът Еди Бърнис Джонсън (Демократическа партия, Тексас) наскоро написа писмо до вицепрезидента на САЩ Майк Пенс, в което го призова да не се среща с Вучич, когато той  посети САЩ в средата на 2017 г., а Хойт Брайън Йи, който наскоро подаде оставка като помощник-държавен секретар на САЩ по европейските и евразийски въпроси, каза пред сръбски политици в края на миналата година, че една страна \"не може да седи на два стола едновременно, особено ако те са толкова отдалечени\". Йи също та изрази опасения, че руския хуманитарен център в близост до южния сръбски град Ниш може да служи и като шпионска база, обвинение, което руснаците отхвърлиха като абсурдно.\r\nВръзките на Вучич с Москва са предимно реторични - предназначени са да хвърлят малко червено месо на русофилите в неговата партия и на по-широкия електорат. Армията на Сърбия все пак участва в 13 учения с НАТО или неговите държави-членки през 2017 г., седем от които със САЩ и някои експерти твърдят, че страната е член на НАТО във всичко, освен по името. Връзките с НАТО са тема, която сръбското правителство отчаяно се старае да избягва: Омразата към военния алианс е все още широко разпространена в Сърбия, която през 1999 г. беше подложена на тримесечна бомбардировъчна кампания от силите на Алианса. Виктор Турмаков", "date": "2018.03.27", "title": "Foreign Policy: Как Александър Вучич се превърна в любимия автократ на Европа"}
{"url": "http://www.focus-news.net/news/2018/03/27/2504417/dobrovoltsi-i-institutsii-se-zadeystvaha-v-pomosht-na-bedstvashtite-kone-v-osogovska-planina-obzor.html", "text": "Доброволци оказаха помощ на изоставени от няколко месеца на глад и студ коне във високата част на Осоговска планина. Конете са оглеждани от животновъд, който след падането на снега е оставил стадото без храна и подслон. Животните се намират в местността Бек бунар в Осоговска планина. Заради дълбокия сняг и ниските температури шансовете им за оцеляване са намалели. По първоначална информация са отглеждани около 70 животни, а към момента има около 30, които са изключително изтощени. Акцията е организирана няколко дни. Събрани са сено и овес, които са транспортирани с помощта на моторни шейни до конете. На място са открити много трупове на коне, затрупани от снега. Други, все още живи коне, не са можели да стават, изтощени. В акцията са се включили доброволци от различни градове, както и представители на планинския спасителен отряд към БЧК. Тази сутрин екип на Областна дирекция по безопасност на храните е направил опит да достигне до стадото, но поради лошите метеорологични условия това не се е случило. Екипът трябва да провери състоянието на останалите живи коне, да провери чиповете и марките, както и да прецени дали са извършени нарушения и какви мерки трябва да бъдат предприети. По случая се самосезира Районна прокуратура – Кюстендил. Възложена е спешна проверка на полицията и на Българската агенция по безопасност на храните, с оглед преценка за наличие на престъпление за проявена жестокост към животни, от което е причинена смъртта им. Предмет на проверка е и информацията, че стадото коне е било отглеждано със средства, отпуснати по програми на Европейския съюз.", "date": "2018.03.27", "title": "Доброволци и институции се задействаха в помощ на бедстващите коне в Осоговска планина (ОБЗОР)"}
{"url": "http://www.focus-news.net/news/2018/03/27/2504418/sport-aleksandar-zverev-udarzha-pobeda-nad-david-ferer-na-turnira-v-mayami.html", "text": "В срещата от трети кръг от турнира в Маями германецът Александър Зверев победи испанеца Давид Ферер с 2:6, 6:2, 6:4.\r\nНа следващия етап Зверев ще играе срещу австралиеца Ник Кирьос. Виктор Турмаков", "date": "2018.03.27", "title": "Спорт: Александър Зверев удържа победа над Давид Ферер  на турнира в Маями"}
{"url": "http://www.focus-news.net/news/2018/03/27/2504420/pregled-na-mezhdunarodnite-novini-do-6-chasa-agentsiya-fokus.html", "text": "Лидерите на ЕС заявиха, че не са получили твърди отговори от президента на Турция Реджеп Тайип Ердоган по дългия списък поводи за загриженост, включващи турската операция в Сирия и затварянето на журналисти в страната му, предава Reuters.\r\n„Не постигнахме никакви твърди обещания днес“, заяви председателя на Европейския съвет Доналд Туск пред репортери след преговорите с Ердоган във Варна. \r\n„Но все още се надявам, че това ще бъде възможно в бъдеще. Единствено прогрес по тези въпроси ще ни позволи да подобрим отношенията между ЕС и Турция, включително по процеса на присъединяване“, допълни той. Държавният глава на Сърбия Александър Вучич свика извънредно заседание на Съвета за национална сигурност.\r\nСъгласно разпространената информация, заседанието ще се състои в сутрешните часове на вторник, 27 март. В медиите бе разпространена информация, че темата на обсъжданията ще бъде напрежението в населената предимно със сърби северна част на Косово.\r\nПо-рано косовските власти наложиха забрана за влизане в страната на двама водещи сръбски политици - Марко Джурич, ръководител на Службата за Косово и Метохия, и Никола Селакович, главен секретар на държавния глава Александър Вучич. Двамата трябваше да посетят Косово в понеделник, за да се включат в панел за вътрешния диалог за Косово и Метохия. \r\n*** Бившият председател на Женералитета на Каталуния Карлс Пучдемон няма да потърси убежище в Германия, където бе арестуван на връщане за Белгия от Финландия.\r\nПо-рано в понеделник бе потвърдено, че Прокуратурата в германския град Шлезвиг, провинция Шлезвиг-Холщайн, е получила от Испания заповедта за арест на бившия председател на Женералитета на Каталуния. Към настоящия момент Пучдемон е под стража.\r\nРешението за екстрадицията на бившия каталунски лидер, който бе отстранен от власт след едностранното обявяване на независимост на региона, ще бъде взето след Великден, който тази година западните християни отбелязват на 1 април. \r\n*** Правителството на министър-председателя социалдемократ Петер Пелегрини получи подкрепата на парламента на Словакия, предава ТАСС.\r\nДоверие към кабинета на Пелегрини, назначено от президента Андрей Киска, изразиха 81 от 144 депутати в 155 местния парламент. Против правителството гласуваха 61 депутати от опозиционните партии, които искат провеждането на предсрочни парламентарни избори. Двама депутати се въздържаха.\r\nСловашката правителствена коалиция се състои от партия „Направление – социална демокрация“, Словашката национална партия и опиращата се на етническото унгарско малцинство в страната партия „Моск-Хид“. \r\nПравителството на Пелегрини стана приемник на кабинета на министър-председателя Роберт Фицо, който преди две седмици подаде оставка във връзка с обществено-политическата криза, възникнала след убийството на разследващия журналист Ян Кучиак. \r\n***  Македонският министър на външните работи Никола Димитров съобщи, че на руските власти е съобщено решението да експулсира руски дипломати в пълна солидарност с Великобритания.\r\n„Днес съобщихме на руските власти за решението ни да експулсираме руски дипломат в тясна консултация с нашите партньори и съюзници и в пълна солидарност с Великобритания, както и за да защитим собствените си интереси на сигурността на Македония“, написа Димитров на профила си в социалната мрежа „Туитър“\r\nВъншното министерство на Македония заяви във вторник, че е изгонило руски дипломат поради „Случая Скрипал“ в съответствие с член 9 от Виенската конвенция за дипломатическите отношения от 1961 г.\r\nРуското посолство в Скопие отговори веднага: \"Пълната отговорност за последствията от тази провокация и изключително враждебен акт без прецедент в руско-македонските отношения ще носи македонската страна.\"\r\n*** Москва ще предприеме мерки срещу всяка страна, експулсирала руски дипломати, ще даде отговор и на закриването на Генералното консулство на Руската федерация в Сиатъл. Това заяви в понеделник в ефира на предаването „60 минути“ на телевизионния канал „Россия 1“ говорителят на Министерството на външните работи на Руската федерация Мария Захарова.\r\n„На всичко това, което видяхме днес, определено ще отговорим. Спрямо всяка страна ще бъдат предприети съответните мерки. И за изгонването на дипломати, и за закриването на Генералното консулство на Русия в Сиатъл“, категорична бе Захарова. \r\n*** Лидерът на Пхенян Ким Чен-ун направи изненадваща визита в Пекин – първата му задгранична след идването му на власт през 2011 г.\r\nПовече подробности за посещението, включително колко дълго ще остане Ким Чен-ун в Китай и с кого ще проведе срещи там, към момента не са известни. Допуска се, че той е пристигнал в Пекин с влак през граничния китайски град Дандун. Местни медии излъчиха кадри, на които се вижда пристигащ влак, изглеждащ по същия начин като онзи, използван от бащата на севернокорейския лидер – Ким Чен Ир, при посещението му в Китай малко преди смъртта му през 2011 г. \r\n***", "date": "2018.03.27", "title": "Преглед на международните новини до 6  часа /Агенция “Фокус”/"}
{"url": "http://www.focus-news.net/news/2018/03/27/2504412/ria-novosti-poslanikat-na-rusiya-v-belgrad-izrazi-vazmushtenie-ot-sabitiyata-v-kosovo.html", "text": "Посланикът на Русия в Белград Александър Чепурнин изрази възмущение от скорошните сблъсъци в Косово, предава РИА Новости.\r\nВ понеделник вечерта специалните части на косовската полиция със сила влязоха в административна сграда в град Косовска Митровица, където се провеждаше кръгла маса по косовския въпрос и задържа ръководителя на Канцеларията по Косово и Метохия към правителството на Сърбия Марко Джурич.\r\n„Възмутени сме от грубата провокация на Прищина. Напълно сме солидарни с Марко Джурич и със Сърбия“, написа руският посланик като своя първа реакция след инцидента.  Виктор Турмаков", "date": "2018.03.27", "title": "РИА Новости: Посланикът на Русия в Белград изрази възмущение от събитията в Косово"}
{"url": "http://www.focus-news.net/news/2018/03/27/2504421/bloomberg-es-i-turtsiya-zapazvat-imigratsionnoto-sporazumenie-no-granichnite-sporove-prodalzhavat.html", "text": "Европейският съюз и Турция потвърдиха на срещата на високо равнище в България ангажимента си към споразумението за бежанците, целящо да предотврати притока им към Европа, но не постигнаха напредък в разрешаването на споровете на Анкара с Гърция и Кипър, предаде Bloomberg.\r\nПредседателят на Европейския съвет Доналд Туск, българският премиер Бойко Борисов и председателят на Европейската комисия Жан-Клод Юнкер се срещнаха с турския президент Реджеп Тайип Ердоган в черноморския град Варна в понеделник в усилията да облекчат напрегнатите отношения, като се съгласи да отворят каналите за комуникация и да продължи да си сътрудничат в областите от общ интерес, включително сигурността и имиграцията.\r\n\"По отношение на миграцията и подкрепата за бежанците ЕС и Турция остават много близки партньори\", каза Туск пред репортери след срещата, потвърждавайки \"непоколебимия ангажимент на Брюксел да продължи\" с плащанията на трите милиарди евро, обещани на Турция за грижата за сирийските и иракски мигранти на нейна територия.\r\nОтношенията между ЕС и Турция се влошиха миналата година заради това, че Ердоган предприе мерки срещу политическите си опоненти и свободата на печата. Независимо от това, блокът се стреми да гарантира, че Турция ще продължи да поддържа споразумението за подслон на бежанците.\r\n\"Ако питате дали сме постигнали някакви решения или компромиси, отговорът ми е не\", каза Туск. \"Стратегически ние имаме общ интерес, особено когато става въпрос за стабилизиране на региона. Но когато става въпрос за конкретни решения - не, не постигнахме никакъв конкретен компромис днес\", допълни той.\r\nВоенните операции на Турция в Северозападна Сирия и закупуването на руски система за противоракетна отбрана допълнително обтегнаха отношенията със съюзниците в НАТО  и предизвикаха грубата критика на Германия Виктор Турмаков", "date": "2018.03.27", "title": "Bloomberg: ЕС и Турция запазват имиграционното споразумение, но граничните спорове продължават"}
{"url": "http://www.focus-news.net/news/2018/03/27/2504390/standard-makedoniya-spored-redzhep-tayip-erdogan-loshite-otnosheniya-mezhdu-turtsiya-i-es-ostavat-v-minaloto.html", "text": "Турският президент Реджеп Тайип Ердоган заяви по време на срещата на високо равнище с лидерите на ЕС, че страната му  „иска час, за да бъде приета в Европейския съюз възможно най-скоро, както и да бъде либерализиран визовия режим за нашите граждани“, предава македонската медия “Стандард“.\r\n„Надявам се, че периодът на лошите отношения между ЕС и Турция ще остане в миналото. Въпреки това нашата кандидатура за членство е в сила от 1968 г. насам, сега е 2018 г. и ние все още не сме нищо повече от кандидат“, заяви Ердоган\r\nТова бе една от темите, за които разговаря с председателите на Европейския съвет и на Европейската комисия Доналд Туск и Жан-Клод Юнкер и с българския премиер Бойко Борисов в резиденцията „Евксиноград“. \r\n„Турция изпълнява ангажиментите си по отношение на борбата срещу тероризма и бежанците, чийто брой на територията ни вече достига 4 милиона“, допълни той\r\nТой отново подчерта, че Анкара очаква да получи втория транш от обещаните от ЕС 3 милиарда евро за справяне с миграционната вълна. Досега Турция е получила само 1,8 милиарда.\r\n„Часът за либерализиране на визовия режим за нашите граждани трябва скоро да бъде настъпи. Това не трябва да се превърне в политически въпрос и нашите граждани не трябва да губят доверие в Е“ , допълни турският държавен глава. Виктор Турмаков", "date": "2018.03.27", "title": "“Стандард“ (Македония): Според Реджеп Тайип Ердоган лошите отношения между Турция и ЕС остават в миналото"}
{"url": "http://www.focus-news.net/news/2018/03/27/2504419/tass-parlamentat-na-slovakiya-glasuva-vot-na-doverie-na-novoto-pravitelstvo-na-stranata.html", "text": "Правителството на министър-председателя социалдемократ Петер Пелегрини получи подкрепата на парламента на Словакия, предава ТАСС.\r\nДоверие към кабинета на Пелегрини, назначено от президента Андрей Киска, изразиха 81 от 144 депутати в 155 местния парламент. Против правителството гласуваха 61 депутати от опозиционните партии, които искат провеждането на предсрочни парламентарни избори. Двама депутати се въздържаха.\r\nСловашката правителствена коалиция се състои от партия „Направление – социална демокрация“, Словашката национална партия и опиращата се на етническото унгарско малцинство в страната партия „Моск-Хид“. \r\nПравителството на Пелегрини стана приемник на кабинета на министър-председателя Роберт Фицо, който преди две седмици подаде оставка във връзка с обществено-политическата криза, възникнала след убийството на разследващия журналист Ян Кучиак.  Виктор Турмаков", "date": "2018.03.27", "title": "ТАСС: Парламентът на Словакия гласува вот на доверие на новото правителство на страната"}
{"url": "http://www.focus-news.net/news/2018/03/27/2504422/sport-holandiya-pobedi-portugaliya-s-30-v-kontrolen-mach.html", "text": "Холандия нанесе поражение на Португалия с 3:0 в контролен мач в Женева. Попадения отбелязаха полузащитника на Лион Мемфис Депай, нападателя на Бешиктай Раян Бабел и защитника на Ливърпул Върджил дан Дайк.  \r\nТова е първата победа на Холандия над Португалия за 27 години. За последен път тя побеждава отбора от Пиренеите на 16 октомври 1991 г.  Виктор Турмаков", "date": "2018.03.27", "title": "Спорт: Холандия победи Португалия с 3:0 в контролен мач"}
{"url": "http://www.focus-news.net/news/2018/03/27/2504425/predstoyashti-sabitiya-v-stranata-za-27-mart-agentsiya-fokus.html", "text": "***\r\nОт 14.00 часа в зала 232 в сградата на Народното събрание на пл. „Княз Александър I” №1 ще се проведе закрито заседание на Временната комисия за установяване на всички факти и обстоятелства във връзка с приватизацията и планираната продажба на дружествата на ЧЕЗ Груп в България.\r\n***\r\nОт 09.00 часа в зала „Средец“ на София Хотел Балкан Синдикатът на българските учители ще проведе конференция на тема: „Подкрепа за младите учители като инструмент за качествено образование: Привличане, набиране и подготовка на ефективни млади учители в образованието“. В нея участие ще вземат председателят на СБУ Янка Такева, президентът на КНСБ Пламен Димитров, кметът на София Йорданка Фандъкова, министърът на образованието и науката Красимир Вълчев и др. \r\n***\r\nОт 09.30 часа в Хотел „Маринела“ министърът на регионалното развитие и благоустройството Николай Нанков ще открие международната конференция „Пътна безопасност: Нови технологии и добри световни и европейски практики“. Форумът е част от календара на Българското председателство на Съвета на ЕС 2018 г. Участие в нея ще вземе и инж. Веселин Давидов, член на Управителния съвет на Агенция „Пътна инфраструктура“.\r\n***\r\nОт 10.00 часа в сградата на Френския институт в София (пл. „Славейков“ 3, зала „Славейков“) ще бъде даден стартът на третото поредно издание на конкурс „ЕКООБЩИНА“. Той се организира от Френското посолство в България, в партньорство с Министерството на околната среда и водите и Министерството на регионалното развитие и благоустройството. Инициативата е под патронажа на Президента на Република България. \r\n***\r\nОт 11.30 часа в зала 363 на Община Шумен министърът на вътрешните работи Валентин Радев ще даде брифинг след срещата му с ръководния състав на ОДМВР-Шумен, както и с кметове и кметски наместници в областта.\r\n***\r\nОт 12.00 часа министърът на регионалното развитие и благоустройството Николай Нанков ще даде старт на строителството на участък от АМ „Хемус“. Символичната първа копка на дългата 9.3 км нова отсечка от магистралата ще бъде направена в края на съществуващото трасе, където ще започва новият участък Ябланица – Боаза.\r\nОт 14.00 часа на обходния път на гр. Ловеч, при разклона за село Горан, ще се проведе церемонията, с която ще се постави началото на рехабилитацията на 9 км от второкласния път Плевен – Ловеч и 400-метровия тунел на околовръстното на областния град.\r\n***\r\nОт 09.00 часа в Интер Експо Център в София заместник-министърът на регионалното развитие и благоустройството Малина Крумова ще участва в десетата юбилейна конференция на Българска асоциация по водите – Булаква. От 14.30 часа заместник-министър Крумова ще се включи и в дискусионния форум за ВиК, на който ще се бъде обсъден проектът на нов закон за ВиК отрасъла. \r\n***\r\nОт 09.30 часа в омбудсманът Мая Манолова и фондация „Български институт за правни инициативи“ организират съвместен форум на тема „Уредба на фалита на физически лица в Република България – възможности и перспективи“ в Представителството на Европейската комисия в България на ул. „Г. С. Раковски“ № 124.\r\n***\r\nОт 09.30 часа ще започне седмичното заседание на Съдийската колегия на Висшия съдебен съвет.\r\n***\r\nОт 09.45 часа в зала „Мусала“ в Конгресния център на Интер Експо Център ще бъде открит международният екофорум „Виа Експо“.\r\n***\r\nОт 10.00 часа в конферентната зала на 4-я етаж в Министерство на образованието и науката заместник-министър Петър Николов ще открие заключителна пресконференция по проект „Студентски стипендии - фаза 1“, изпълняван от МОН по ОП “Наука и образование за интелигентен растеж“.\r\n***\r\nОт 10.00 часа XV Състав на Специализирания наказателен съд ще проведе съдебно заседание по делото срещу Иван Р., Димитър К. и Георги Г., организиране и ръководене на организирана престъпна група.  \r\n***\r\nОт 10.30 часа във Военна академия „Г. С. Раковски“ ще се проведе брифинг във връзка с учение „Съвместни усилия“ за реакция при бедствия и аварии. В брифинга ще участват кметът на Столична община Йорданка Фандъкова, която е председател на щаба, началникът на Военна академия генерал-майор Груди Ангелов, директорът на Главна дирекция „Пожарна безопасност и защита на населението” комисар Николай Николов. \r\n***\r\nОт 11.00 часа в зала 19 на Квадрат 500 ще се проведе пресконференция  за представяне на новия дългосрочен проект на Националната галерия  - „БЪЛГАРСКИТЕ ХУДОЖНИЦИ ДНЕС, изследващ художествените явления и процеси в страната от края на 80–те години на ХХ век до настоящия момент. \r\n***\r\nОт 11.00 часа в Националния пресклуб на БТА ще се проведе пресконференция  Българската музикална асоциация (БМА), на която ще бъдат представени синдикалните мерки, които ще бъдат предприети за решаването на проблема с ниското заплащане на музикантите в професионалните състави на Българското национално радио. \r\n***\r\nОт 13.00 часа в Националния пресклуб на БТА ще се проведе пресконференция на  Общественият съвет на Технологично училище „Електронни системи“ (ТУЕС) към Техническия университет - София и Асоциацията на завършилите ТУЕС. Темата е как да бъде запазен образователният модел на водещото ИТ училище – Технологичното училище и ще бъде представен казусът с исканата от Министерство на образованието и науката промяна на образователния модел на училището.\r\n***\r\nОт 13.30 часа І-6 състав на Софийски градски съд ще проведе съдебно заседание по № 3427/2017 г. (едно от гражданските дела за влаковата катастрофа в Хитрино). \r\n***\r\nОт 18.00 часа в Литературен клуб „Перото“ ще бъде представено българското издание на книгата „Червената тетрадка”, чийто автор испанската Аранча Уретабиская. \r\n***\r\nОт 18.30 часа в Центъра за култура и дебат „Червената къща“ ще се проведе  дискусия на тема „Популизмът на хората срещу демокрацията на елитите?”.\r\n***\r\nОт 19.00 часа в Народен театър „Иван Вазов“ ще се проведе официалната церемония за връчване на наградите „Икар 2018“.\r\n***\r\nОт 20.00 часа в зала 1 на НДК ще се проведе концерт на Lara Fabian. \r\n***\r\nОт 18.30 часа в Градската библиотека „Паисий Хилендарски“ ще се състои откриването на изложба-базар на приложниците Славена Шумарова-Запрянова, Красимира Маринова, Цвети Балтова и Диана Ласкова, озаглавена „Великденски настроения”. \r\n***\r\nКметът на Благоевград д-р Атанас Камбитов ще посрещне в кабинета си министъра на труда и социалната политика Бисер Петков. След срещата, която се очаква да приключи  около 11.20 – 11.30 часа, пред кабинета на кмета ще се състои брифинг.\r\n***\r\nОт 17.30 часа в зала 5 на Община Благоевград ще се състои обществено обсъждане, по време на което ще бъде представен проектът на програма „Актуализация на програмата за качеството на атмосферния въздух на територията на Община Благоевград“. \r\n***\r\nОт 17.30 часа в Учебния театър „УСЕТ“ студенти от трети и четвърти курс в специалност „Актьорско майсторство“, с художествени ръководители доц. Огнян Спиров и ас. Биляна Дилкова, ще представят спектакъла „Всичко започва с театъра“. \r\n***\r\nОт 10.00 часа „Верният настойник“регионален координатор на Национална мрежа за децата организира инициатива в подкрепа на кампанията „За по-човечно детско правосъдие”. Съобщението ще се проведе на пл. „Тройката“.\r\n*** \r\nОт 18.00 часа в зала 30 на Младежки дом ще се проведе Празничен концерт на Камерен оркестър при Музикалната школа с ръководител Веселин Върбанов. \r\n*** \r\nОт 19.00 часа в голяма зала на МДТ „Константин Кисимов“ ще бъде представен „Застреляйте идиотите“ – театрален спектакъл на ТМПЦ гр. Кърджали. \r\n*** \r\nОт 19.00 часа в Клуб 7 ще се проведе среща с актрисата Цанка Цанева за Международния ден на театъра. \r\n***\r\nОт 11.00 часа в залата на 6 ет. в сградата на Община Видин ще се проведе заседание на Общото събрание на Регионално сдружение на общините „Видин“.\r\n***\r\nОт 18.30 часа в Младежкия дом ще се проведе театрална вечер, посветена на Международния ден на театъра и навършването на 35 от създаването на Театрална група „Темп“. \r\n***\r\nОт 10.00 часа в Ритуалната зала на общинската администрация заместник-министърът на регионалното развитие и благоустройството Деница Николова ще участва в заседание на Регионалния съвет за развитие на Северен централен район. \r\n***\r\nОт 13.00 часа в конферентната зала на Регионалния исторически музей ще бъде открита научна конференция на тема „Форуми и прояви на българското националноосвободително движение 1908-1928“.\r\n***\r\nОт 15.00 часа в Държавно горско стопанство „Кюстендил” ще бъдат представени предстоящите дейности по повод Седмицата на гората. \r\n***\r\nОт 13.30 часа в Регионалния пресклуб на БТА ще се състои пресконференция, след заседание на Изпълнителното бюро на БСП. \r\n***\r\nОт 11.00 часа в Регионалния пресклуб в Плевен ще се състои пресконференция във връзка със започващото от града национално турне на „Тоника Домини“ и Йордан Марков, наречено „Любов и приятелство“.\r\n***\r\nОт 12.00 часа в Регионалния пресклуб на БТА ще се проведе пресконференция на  Фондация „Родова памет“, на която ще бъде представен проект за номинации на учители, които прилагат иновационни методи в сферата на образованието.\r\n***\r\nОт 09.00 до 10.30 часа в „Империал Пловдив хотел и СПА“ ще се проведе вторият ден на Международна конференция „Културното наследство: За една устойчива Европа”. Събитието е част от календара на Българското председателство на Съвета на ЕС. \r\n***\r\nОт 09.00 часа, в 10 зала Апелативният съд ще гледа делото срещу бившия полицай Венцеслав Караджов, обвинен в убийството на родителите си, като убийството е извършено предумишлено, с особена жестокост и с користна цел.\r\nДелото ще се гледа и на 28.03.2017 г. и 29.03.2017 г. от 9.00 часа в същата зала. \r\n***\r\nОт 09.00 часа, в 1 зала Апелативният съд ще гледа делото срещу Гергана Благоева обвинена за умишлено убийство на 2-годишното си момиченце на 16 юли 2017 г. в гр. Стамболийски. \r\n***\r\nОт 09.30 до 17.00 часа в Регионален исторически музей Пловдив и Регионален Археологически музей Пловдив ще се състои Втори обучителен семинар „Музеите като социални и образователни пространства“.\r\n***\r\nОт 11.00 часа в зала 712 на Областна администрация ще заседава Комисията по заетост.\r\n***\r\nОт 17.00 часа в Регионална библиотека „Любен Каравелов“ ще се състои премиерата на книгата на проф. д-р Юлиан Куюмджиев, озаглавена „Страници от архива“, посветена на Лазар Николов.\r\n***\r\nОт 19.00 часа в Доходно здание виртуозните музиканти Светлин Русев и Евгени Божанов ще пренесат Духът на Франция на сцената на МФ Мартенски музикални дни. \r\n***\r\nОт 10.00 часа в областна администрация ще заседава Областната комисия „Военни паметници“. \r\n***\r\nОт 19.00 часа в Драматичен театър – Стара Загора с постановката „За сушата и сватбите“ по Елин Пелин ще бъде отбелязан международния ден на театъра. \r\n***\r\nОт 17.30 часа в зала „П. Р. Славейков“ на Община Стара Загора ще се проведе обществено обсъждане на проекта „Актуализация на плана за организация на движението (АПОД) в зоната между улици бул. „Патриарх Евтимий“, ул. „Хан Аспарух“, ул. „Иван Вазов“, бул. “Крайречен булевард“ и бул. „Славянски“.\r\n***\r\nОт 11.45 часа в ЕГ „Проф. д-р Асен Златаров“ ще се проведе пресконференция, на която ще присъства Елияна Пилитова - победителката в Националния кръг на годишния конкурс по публична реч на английски език на тема „Най-добрият начин да се предвиди бъдещето е като се съчини“.\r\n*** \r\nОт 09.30 часа пред паметниците на Васил Друмев и Добри Войников ще бъдат издигнати хоругвите на ДКТ „Васил Друмев“ и поднесени цветя.\r\n*** \r\nОт 10.00 часа в зала 203 на общината ще се състои брифинг.\r\n***\r\nОт 11.00 часа на камерна сцена в театъра ще се състои среща с актрисата Ирина Абаджиева. \r\n***\r\nОт 11.30 часа в зала 363 в общината министърът на вътрешните работи Валентин Радев ще даде брифинг. \r\n***\r\nОт 16.00 часа в Регионалния пресклуб на БТА ще се проведе пресконференция на  Българската национално-радикална партия (БНРП) и Независимото дружество за защита правата на човека на тема „За по-достоен живот. Да намалим икономическите разлики между държавите в ЕС“.  На пресконференцията ще бъде коментирана и Истанбулската конвенция. \r\n***\r\nОт 17.30 часа в изложбената зала на втория етаж на ХГ „Елена Карамихайлова“  ще се състои церемония по  връчване на Националната награда на името на Иван Пейчев.", "date": "2018.03.27", "title": "Предстоящи събития в страната за 27 март (Агенция „Фокус“)"}
{"url": "http://www.focus-news.net/news/2018/03/27/2504426/predstoyashti-mezhdunarodna-sabitiya-za-27-mart-agentsiya-fokus.html", "text": "Проследяване на ситуацията, след като 19 страни обявиха решение за експулсиране на руски дипломати от пределите си. \r\n*** Съветът за сигурност на ООН ще гласува предложената от Франция проекторезолюция за миротворческата мисия в ДР Конго.\r\n*** Съветът за сигурност на ООН ще обсъди хуманитарната криза в Сирия.\r\n*** Навършват се 50 г. от смъртта на първия човек, летял в Космоса – Юрий Гагарин.\r\n***", "date": "2018.03.27", "title": "Предстоящи международна събития за 27 март (Агенция \"Фокус\")"}
{"url": "http://www.focus-news.net/news/2018/03/27/2504424/aktualna-patna-obstanovka.html", "text": "Температурите са в интервала от – 3° до + 16°. Времето над страната е облачно. Вятър духа в по-голямата част от страната. Дъжд вали в областите Благоевград, Бургас, Кърджали, Кюстендил, Монтана, Пазарджик, Перник, Смолян, София и в районите на Тетевен /обл. Ловеч/ и Тополовград /обл. Хасково/. Сняг вали по високите райони на Осоговска планина /обл. Кюстендил/, проход Петрохан /обл. Монтана/ и Картела /обл. Пазарджик/. Пътните настилки са предимно мокри, на места заснежени, частично заледени и обработени. Това съобщиха от пресцентъра на Агенция „Пътна инфраструктура“. \r\nНамалена видимост поради мъгла: \r\n- до 50 м в районите на Панагюрски колони /обл.Пазарджик/ и Вакарел /обл.София/;\r\n- до 100 м в района на Кула /обл.Видин/ и проход Шипка /обл.Ст.Загора/.\r\nІІ. Състояние на автомагистралите:\r\nАМ „Тракия“:\r\nОбласт София: Ограничено е движението по пътната връзка София-Костенец на пътен възел „Мухово“ на АМ „Тракия“ при км 46 в посока гр. Костенец и гр. Ихтиман поради ремонтни дейности.\r\nОбходни маршрути:\r\n- за направлението София – Костенец през пътен възел „Ихтиман“ при км 34+000.\r\n- за направленията Ихтиман – Пловдив и Костенец – Пловдив през пътен възел „Церово“ при км 69+167. Движението по АМ „Тракия“ в посоките София – Бургас и обратно е без ограничения. През пътния възел може да се минава идвайки от Бургас в посока гр. Костенец и гр. Ихтиман. Срок до 30.04.2018 г.\r\nАМ „Хемус“: няма ограничения.\r\nАМ „Струма“: няма ограничения.\r\nАМ „Марица“: няма ограничения.\r\nАМ „Черно море“: няма ограничения.\r\nАМ „Люлин“: \r\nОбласт София: Движението по АМ „Люлин“ в посока София от км 7+100 до км 12+860 е ограничено за всички МПС поради изтичане на кална маса и опасност от срутване на скална маса на пътното платно при км 9+600. Ограничението е от втори тунел „Люлин“ до първи тунел „Мало Бучино“, където движението на всички МПС се осъществява двупосочно в платното посока София – Перник. \r\nАлтернативни маршрути: \r\n- за автомобили до 12 тона по път I-1 от пътен възел Драгичево – Владая – София и обратно. \r\n- само за леки автомобили по път 1801 Перник – Мало Бучино – Суходол и обратно. Срок до 04.04.2018 г.;\r\nДвижението по АМ „Люлин“ в тунел „Мало Бучино“ посока София се осъществява в една лента поради активизирало се свлачище в аварийната лента след тунела. Ограничена е активната лента, като движението се извършва в изпреварващата лента. Срок до 30.03.2018 г.\r\nІІI. Въведени ограничения по основните пътни направления:\r\n1. Проходи:\r\n- „Върбишки“ - затворен за всички МПС. Срок: целогодишно; \r\n- „Златишки“ - затворен за всички МПС. Срок: целогодишно;\r\n- „Айтоски“ - отворен за всички МПС;\r\n- „Обзорски“ - отворен за всички МПС;\r\n- „Печинско“ - отворен за всички МПС;\r\n- „Републиката“ - отворен за всички МПС;\r\n- „Ришки“ - отворен за всички МПС;\r\n- „Предел“ - отворен за всички МПС;\r\n- „Рожен“ - отворен за всички МПС;\r\n- „Превала“ - забранен за МПС над 12 т с ремаркета и полуремаркета;\r\n- „Троянски“ - забранен за МПС над 12 т;\r\n- „Котленски“ - забранен за МПС над 12 т; \r\n- „Вратник“ - забранен за МПС над 10 т. Срок: целогодишно;\r\n- „Дюлински“ - забранен за МПС над 3,5 т. Срок: целогодишно;\r\n- „Пампорово“ - забранен за МПС над 3,5 т. Срок: целогодишно; \r\n- „Петрохан“ - забранен за МПС над 12 т; \r\n- „Твърдишки“ - забранен за МПС над 10 т. Срок: целогодишно;\r\n- „Шипка“ - забранено е движението на МПС, предназначени за превоз на товари с технически допустима максимална маса над 12 т от категория N3, както и тегленето на ремаркета и полуремаркета с технически допустима максимална маса над 10 т от категория О4. Срок: целогодишно.\r\nІV. Състояние на републиканската пътна мрежа:\r\nОграничения в движението на мпс по първокласната пътна мрежа:\r\n- път I-1 /Е79/ Граница Румъния-Видин-Монтана-Враца-София-Благоевград-Кулата-граница Гърция: \r\nОбласт Монтана: \r\nПри км 121+919 се забранява влизането в с. Сумер на тежкотоварни превозни средства над 10 т. по общински път „пътна връзка за с. Сумер”. Движението на МПС при км 120+390 от Монтана посока Вършец се отклонява по път ІІІ-1621 Сумер-Вършец. Срок до 18.11.2018 г.;\r\nОбласт София: Движението по път София – Ботевград при Бебреш се извършва с повишено внимание поради активирало се свлачище на км 202+650 в посока Ботевград. Срок 30.03.2018 г.; забранено е движението на всички МПС в участъка Жерково-Елешница от км 224+600 до км 229+700 поради намален габарит на пътното платно. Срок до 01.09.2018 г. \r\nОт км 276+162 /Александров мост/ до км 282+485 до г-ца с област Перник – забранено движението на товарни МПС над 12 т. Срок до 13.09.2018 г. \r\nВъведено е реверсивно движение по път I-1 София – Перник в участъците от км 276+162 /Александров мост/ до км 277+610 /начало четири лентов път/ и от км 278+910 /край четири лентов път/ до км 282+038 /бензиностанция „Лукойл“/ както следва:\r\n- всяка неделя, както и в последния почивен /празничен/ ден, от 10:00 ч. до 18:00 ч.: две ленти за движение в посока влизане в София и една лента за движение в посока изход от София \r\nПрез останалото време от седмицата остава в сила постоянната организация на движение, която осигурява две ленти в посока изход от София и една лента в посока София. Срок до 31.03.2018 г.\r\nОбласт Перник: Ограничено е движението за тежкотоварни автомобили с тегло над 12 т в участъка от пътен възел „Даскалово“ посока Владая. Участъкът с ограничение за територията на ОПУ-Перник е от км 282+485 (граница ОПУ София) до км 287+183 (п.в. „Даскалово“). \r\nОт км 276+162 /Александров мост/ до км 282+485 до г-ца с област Перник – забранено движението на товарни МПС над 12 т. Срок 13.09.2018 г. \r\nВъведено е реверсивно движение по път I-1 София – Перник в участъците от км 285+660 /кръстовище Драгичево/ до км 286+847 /бензиностанция „Петрол“/ както следва:\r\n - всеки петък, както и в последния работен ден преди празници, от 12:00 ч. до 20:00 ч., и в първия почивен /празничен/ ден от 08:00 ч. до 14:00 ч.: две ленти в посока Перник и една лента в посока София \r\nПрез останалото време от седмицата остава в сила постоянната организация на движение, която осигурява две ленти в посока влизане в София и една лента в посока изход от София.\r\nПо преценка на директорите на ОПУ, съобразно метеорологичните условия и пътната обстановка, реверсивното движение може да бъде отменено или цитираните часови периоди да бъдат променяни. Срок до 31.03.2018 г.\r\nПоради неравности на пътната настилка на път I-1 /Е79/ (с магистрален габарит, ЛОТ 0 на АМ „Струма“)  от км 23+000 – нов (км 291+500 – стар) до км 24+000 - нов (км 292+500 – стар)  – дясно, в посока Перник – Кулата скоростта на движение е ограничена на 80 км/ч. Срок до 30.06.2018 г.\r\n- път І-2 Граница Румъния-Русе-Цар Калоян-Разград-Шумен-Девня-Варна: няма.\r\n- път І-3 Гара Бяла-Плевен-Луковит-Коритна-Ябланица-Ботевград: \r\nОбласт София: Правец-с.Разлив-Трудовец-Ботевград – забранено е движението на МПС над 12 т в участъка от км 193+345 /отклонение за п.в. „Правец“/ до км 204+200 /заустване в път І-1 Видин-Враца-Ботевград/. Обходен маршрут: АМ „Хемус“ /за п.в. „Правец“/-път ІІ-17 (Мездра-Ботевград)-п.в. І-3-п.в. „Ботевград“ на АМ „Хемус“ и обратно. Срок до 30.09.2018 г.; \r\n- път І-4 Коритна-Български Извор-Микре-Севлиево-В. Търново-Омуртаг-Търговище-Шумен: няма ограничения.\r\n- път І-5 Русе-В.Търново-Шипка-Стара Загора-Хасково-Кърджали-Маказа-граница Гърция:\r\nОбласт Кърджали: Черноочене-Кърджали – ограничено е движението на МПС над 15 т. Срок до 21.12.2018 г.\r\nОбходни маршрути:\r\n- направление Хасково – Кърджали: път І-5 – път ІІІ-505 (с.Манастир) – път ІІІ-507 –Г.Войводино – Мост – Чифлик – Кърджали.\r\n- направление Асеновград – Кърджали: път ІІ-58 – път І-5 посока Хасково – път ІІІ-505 (с. Манастир) – път ІІІ-507 – Г. Войводино – Мост – Чифлик – Кърджали.\r\n- направление Минерални бани – Кърджали: път ІІІ-506 – път І-5 посока Хасково – път ІІІ-505 (с. Манастир) – път ІІІ-507 – Г.Войводино – Мост – Чифлик – Кърджали;\r\nНадлез Кирково - ГКПП „Маказа“ – ограничено движението на МПС над 3,5 т. Срок до 21.12.2018 г.; \r\n- път І-6 Граница Македония-Гърляно-Кюстендил-Перник-София-Пирдоп-Карлово-Сливен-Карнобат-Бургас: \r\nОбласт Перник: Движение в една лента от км 78+500 до км 79+500 поради аварийни дейности. Движението се осъществява в активната лента посока Радомир – Перник и е регулирано с пътни знаци. Срок до 30.04.2018 г.; Движение в една лента, поради опасност от свличане на земна маса на път I-6 Радомир – Перник от км 72+000 до км 72+500. Движението се осъществява в изпреварващата лента в платното Радомир – Перник и е регулирано с пътни знаци. Краен срок до 30.04.2018 г.\r\n- път І-7 Граница Румъния-Силистра-Дулово-Преслав-Върбишки проход-Петолъчката-Елхово-Лесово-граница Турция: няма ограничения.\r\n- път І-8 Граница Сърбия-Драгоман-София-Ихтиман-Пазарджик-Пловдив-Хасково-Капитан Андреево-граница Турция: \r\nОбласт София: \r\nВакарел – Ихтиман от км 110+700 до км 118+800 – ограничено движение за всички МПС поради намален габарит на пътното тяло. Поставена е необходимата сигнализация указваща ограничението. Срок до 30.09.2018 г.\r\nОбласт Хасково: гр. Свиленград – ГКПП „Капитан Андреево“ от км 370+500 до км 377+900 – затворен за движение на МПС поради пропадане на насип. \r\nОбходен маршрут: гр. Свиленград-п.в. „Свиленград“-АМ „Марица“-п.в. „Капитан Андреево“-с. Капитан Андреево.\r\n- път І-9 граница Румъния-Дуранкулак-Балчик-Варна-Бургас-Звездец-Малко Търново-граница Турция: \r\nОбласт Варна: Кранево – Варна при км 83+100 – ограничено движение на МПС над 10 т.; Обходен маршрут: Кичево – Оброчище. Срок до 28.02.2019 г.;\r\nОбласт Бургас: Движението по път I-9 Бургас – Слънчев бряг в участъка обход на гр. Ахелой се осъществява с повишено внимание спрямо поставената вертикална сигнализация поради обезопасяване на движението в следствие на ремонтни дейности. Срок до 30.10.2018 г.; Обзор – Слънчев бряг от км 168+000 до км 199+100 частичен ремонт на пътната настилка със студена асфалтова смес. Срок до 30.03.2018 г.\r\nІV. Състояние на републиканската пътна мрежа: \r\n1. Ремонтни дейности и временна организация на движението /ВОД/: \r\nОПУ-Благоевград:\r\nВременно са въведени следните ограничения за движение на МПС: няма.\r\nРемонтни дейности: няма.\r\nОПУ-Бургас:\r\nВременно са въведени следните ограничения за движение на МПС:\r\nПът III-908: Движението по път III-908 Варовник – Вълчаново ханче от км 20+000 до 39+200 е ограничено на МПС над 10 т. поради стесняване на пътното платно. Срок до 31.12.2018 г.; \r\nПът III-7306: Движението по път ІІІ-7306 Черница – Сунгурларе – Чубра е ограничено за МПС над 10 т поради стесняване на пътното платно. Срок 31.12.2018 г.\r\nРемонтни дейности: няма.\r\nОПУ-Варна:\r\nВременно са въведени следните ограничения за движение на МПС: няма ограничения.\r\nРемонтни дейности:\r\nПът III-904: Движението по път III-904 Старо Оряхово – Гроздьово от км 23+403 до км 41+705 се осъществява в една лента поради частични ремонтни дейности на асфалтовата настилка. Организацията за движение е сигнализирана с пътни знаци. Срок до 04.06.2018 г.\r\nПът III-904: Движението по път III-904 Старо Оряхово – Гроздьово от км 0+0 до км 17+377 се осъществява в една лента поради частични ремонтни дейности на асфалтовата настилка. Организацията за движение е сигнализирана с пътни знаци. Срок до 04.06.2018г.\r\nОПУ-В. Търново:\r\nВременно са въведени следните ограничения за движение на МПС: \r\nПът III-407: Движението по път ІІІ-407 Лозен – Полски Тръмбеш е ограничено за движението на МПС с обща маса над 12 т поради намален габарит на пътното тяло. Срок до 05.07.2018 г.\r\nОбходен маршрут: Лозен – Драганово – Янтра – Поликраище – Полски Тръмбеш;\r\nПът III-551: Движението по път ІІІ-551 Дебелец – Средни колиби – Елена е ограничено за МПС над 10 т поради намален габарит на пътното тяло. \r\nОбходен маршрут: Дебелец – В. Търново – Лясковски кантон – Миндя – Елена и обратно. Срок до 05.07.2018 г.\r\nПът III-4073: Движението по път ІІІ-4073 Царски извор – Драганово от км 0+000 до км 5+500 е ограничено поради свлачище. \r\nОбходен маршрут: Царски извор – Сушица – Драганово и обратно. Срок целогодишно.\r\nПът III-4082: Движението по път ІІІ-4082 Чешма – Кесарево е ограничено за МПС над 3,5 т поради намален габарит на пътното тяло. Срок до 05.07.2018 г.\r\nОбходен маршрут: Чешма – Сливовица – Горско Ново село – Джулюница – Кесарево.\r\nРемонтни дейности:\r\nПът ІІІ-662: Движението по път ІІІ-662 Твърдица – Елена в участъка от км 47+800 до км 48+000 се осъществява в една лента поради пропадане на пътното платно и наличие на свлачище. Срок до 05.07.2018 г.\r\nОПУ-Видин:\r\nВременно са въведени следните ограничения за движение на МПС: \r\nПът III-121: Движението по път III-121 Раброво – Бойница от км 20+860 до км 39+613 при с. Бойница е ограничено за всички МПС поради разрушено временно мостово съоръжение при км 23+166. \r\nОбходен маршрут : по път II-14 Видин – Кула, път III-121 Кула – Бойница и обратно. Срок до 31.03.2018 г.\r\nПът III-1411: Движението по път III-1411 с. Слана Бара – Видин при км 24+990 е ограничено за МПС над 5 т поради компрометирано експлоатационно състояние на мост. \r\nОбходен маршрут: Видин – път II-14 до пътно кръстовище на км 3+217 през с. Слана Бара до път III-1411. Срок до 31.03.2018 г. \r\nРемонтни дейности: няма.\r\nОПУ-Враца:\r\nВременно са въведени следните ограничения за движение на МПС:\r\nПът II-11: Движението по път ІІ-11 Оряхово – Лесковец – граница с област Плевен от км 118+000 до км 119+000 е ограничено за МПС над 3.5 т. поради свлачищни процеси и деформации в асфалтовата настилка.\r\nОбходен маршрут: Оряхово – Селановци /път ІІІ-306/ Галово – Остров /пътища ІV-ти клас/-път ІІ-11-граница Плевен. Срок 31.03.2018 г.\r\nПът ІІІ-161: Движението по път ІІІ-161 Ребърково – Люти дол от км 0+000 до км 8+700 се осъществява при стеснение в двете посоки и ограничение за движението на МПС над 12 т от км 0+000 до км 5+900 и над 3,5 т от км 5+900 до км 8+700, поради свлачищни процеси. Срок 31.03.2018 г. \r\nПът III-308: Движението по път ІІІ-308 Своде – Караш – Хубавене – Роман в участъка от село Караш до село Хубавене е ограничено поради свлачище от км 25+000 до км 25+200. Срок 31.03.2018 г.\r\nОбходен маршрут: Роман – Ябланица – Осикова Лъкавица – Правешка Лъкавица – Караш за пътуващите от Роман за Караш. Ябланица – Роман – Хубавене за пътуващите от София и Ловеч. \r\nРемонтни дейности:\r\nПът II-15: Движението по път ІІ-15 Мизия – Оряхово от км 62+700 до км 75+200 се осъществява с повишено внимание поради активиране на свлачище. Участъкът е сигнализиран с пътни знаци. Срок 28.03.2018 г.\r\nПът III-1002: Движението по път III-1002 Враца-Леденика се осъществява при стесняване на една от лентите за движение:\r\n- от км 5+150 до км 5+200 – стесняване лявата лента за движение поради деформация на пътната настилка. Срок до 31.03.2018 г.\r\n- от км 12+150 до км 12+200 – стесняване на дясната лента за движение поради възникнали свлачищни процеси. Срок до 31.03.2018 г.\r\nПът ІІІ-1306: Движението по път ІІІ-1306 Горно Пещене – /път ІІ-15/ от км 62+000 до км 62+300 се осъществява с повишено внимание поради възникнали свлачищни процеси. Една от лентите за движение е стеснена, като ограничението е сигнализирано с пътни знаци. Срок 31.03.2018 г.\r\nОПУ-Габрово:\r\nВременно са въведени следните ограничения за движението на МПС:\r\nПът III-403: Движението по път III-403 с. Кормянско – с. Малък Вършец при км 10+080 е ограничено за МПС с ширина, включително на товара, по-голяма от 3,30 м поради стеснен участък при мост над р. Крапец. Сигнализирано е с пътен знак В15. \r\nОбходен маршрут: за МПС над 3,30 м по път III-401 Граница Ловеч - /Кормянско – Малък Вършец/ - при км 46+800 по общински път до III-403 в с. Малък Вършец. Срок до 31.03.2018 г.\r\nПът III-3011: Движението по път III-3011 Крамолин – В. Търново от км 22+129 до км 28+380 е ограничено за МПС над 10 т поради намален габарит на пътното тяло при км 26+444. Срок до 30.06.2018 г.\r\nПът III-5004: Движението по път III-5004 Граница В. Търново – Дряново – Габрово – граница Ст. Загора от км 10+940 до км 11+550 съвпадащ с ул. Малина в гр. Габрово е ограничено поради извършване на строителни дейности. \r\nОбходен маршрут: за квартал Чехлевци: по път III-5004, път II-44, път III-4404. Поставена е необходимата сигнализация. Срок до 31.08.2018 г.\r\nРемонтни дейности:\r\nПът III-5004: Движението по път по път III-5004 Чехлевци – Велчевци от км 10+940 до км 11+550 се осъществява с повишено внимание поради ремонтни дейности на асфалтовата настилка. Поставена е необходимата сигнализация. Срок до 31.08.2018 г.\r\nПът III-5004: Движението по път III-5004 Чехлевци – Велчевци от км 11+770 до км 11+829 се осъществява в една лента поради ремонти дейности на асфалтовата настилка. Срок до 31.03.2018 г.\r\nПът III-5006: Движението по път III-5006 Габрово – Стоманеците при км 7+060 се осъществява с повишено внимание поради пропаднал участък на асфалтова настилка. Една от лентите за движение е стеснена, поставена е сигнализация. Срок до 31.03.2018 г.\r\nОПУ-Добрич:\r\nВременно са въведени следните ограничения за движение на МПС: няма ограничения.\r\nРемонтни дейности:\r\nПът II-29: Движението по път II-29 разклон Дебрене – Добрич от км 25+830 до км 43+315 се осъществява с повишено внимание поради частични ремонтни дейности на асфалтовата настилка. Срок до 30.03.2018 г.\r\nПът II-97: Движението по път II-97 Околовръстен път на гр. Добрич от км 0+898 до км 16+539 се осъществява с повишено внимание поради частични ремонтни дейности на асфалтовата настилка.Срок до 30.03.2018г.\r\nОПУ-Кюстендил:\r\nВременно са въведени следните ограничения за движение на МПС: няма ограничения.\r\nРемонтни дейности:\r\nПът ІІІ-623: Движението по път III-623 Бобов дол – Жедна при км 14+900 се осъществява в една лента поради активизирало се свлачище. Участъкът е сигнализиран с пътни знаци. Срок до 30.03.2018 г.\r\nПът ІІІ-6222: Движението по път ІІІ-6222 Смоличано – Пелатиково от км 10+000 до км 14+000 е ограничено поради пропадане на част от пътното платно при км 10+650, км 11+720, км 12+830 и км 13+360. Срок до 31.03.2018 г.\r\nПът ІІІ-6224: Временно движението по път ІІІ-6224 Четирци – Слокощица в участъка Слокощица – Ново село от км 42+600 до км 44+000 се осъществява в една лента поради свличане на земна маса. Участъкът е сигнализиран с пътни знаци. Срок до 30.03.2018 г.\r\nОПУ-Кърджали:\r\nВременно са въведени следните ограничения за движение на МПС: \r\nПът III-5009: Движението по път ІІІ-5009 Зорница – Бели пласт – Стремци – Черноочене – Кърджали е ограничено за МПС над 12 т. \r\nОбходен маршрут: по път I-5 Хасково – Кърджали и път III-507 Кърджали – Мост през с. Мост. Срок до 21.12.2018 г.\r\nРемонтни дейности: няма.\r\nОПУ-Ловеч: \r\nВременно са въведени следните ограничения за движение на МПС:\r\nПът III-3505: Движението по път III-3505 Казачево – Стефаново от км 0+000 до км 8+500 е ограничено за МПС над 12 т поради пропадане на тротоар и подпорна стена при км 1+250 в с. Казачево, където има и стесняване на едната лента за движение. Водачите да се движат със съобразена скорост и повишено внимание. Срок до 30.04.2018 г.\r\nРемонтни дейности: няма.\r\nОПУ-Монтана:\r\nВременно са въведени следните ограничения за движение на МПС: \r\nПът II-81: Ограничено движение по път ІІ-81 Монтана – София през проход „Петрохан“ за автомобили над 12 т.\r\nОбходен маршрут: през гр. Своге. Срок до 31.03.2018 г. ;\r\nПът ІІІ-112: Движението по път ІІІ-112 Дъбова Махала – Смирненски – Славотин – Студено Буче – Монтана е ограничено за МПС над 12 т поради изпълнение на строително-монтажни работи. Останалите автомобили да се придвижват с повишено внимание. Срок до 31.03.2018 г.\r\nПът III-8104: Движението по път ІІІ-8104 Замфирово – Пърличево от км 7+000 до км 7+700 е ограничено за МПС над 12 т поради пропадане на част от едната лента и банкета. Движението се осъществява двупосочно в една лента. Скоростта на движение е ограничена до 50 км/ч и е сигнализирано с пътни знаци. Срок до 31.03.2018 г.\r\nРемонтни дейности: няма.\r\nОПУ-Пазарджик: \r\nВременно са въведени следните ограничения за движение на МПС:\r\nПът III-842: Движението по път по път III-842 Юндола – Белово е ограничено за МПС над 12 т. с ремаркета и полуремаркета, поради снегопочистване и обилен снеговалеж. \r\nОбходен маршрут: Белово-Варвара-Велинград-Юндола.\r\nПът III-3704: Движението по път III-3704 Пазарджик – Ветрен при км 11+485 в с. Бошуля е ограничено за МПС над 10 т. \r\nОбходен маршрут: гр. Пазарджик, път I-8 с. Звъничево – Септемврийски ханчета, път III-8402 гр. Септември, кръгово кръстовище с път III-3704 с. Бошуля. Срок до 18.09.2018 г.\r\nРемонтни дейности: няма.\r\nОПУ-Перник:\r\nВременно са въведени следните ограничения за движение на МПС:\r\nПът ІІ-63: Движението по път ІІ-63 Брезник – Трън в участъка преди влизането в гр. Трън от км 46+300 до км 46+350 се осъществява в една лента поради пропадане на част от банкета. Движението е регулирано с пътни знаци. Срок до 30.04.2018 г.\r\nПът ІІІ-637: Движението по път ІІІ-637 от с. Мрамор до разклон за с. Лева река е ограничено за МПС над 10 т. Срок до 30.06.2018 г.\r\nРемонтни дейности: няма.\r\nОПУ-Плевен:\r\nВременно са въведени следните ограничения за движение на МПС: \r\nПът III-118: Движението по път ІІІ-118 в чертите на гр. Долна Митрополия от км 23+057 до км 24+038 е ограничено за всички МПС, поради ремонтни дейности.\r\nОбходен маршрут: през съседни улици в града, съгласно поставената вертикална сигнализация. Срок – целогодишно.\r\nПът ІІІ-301: Движението по път III-301 край регулация с. Козар Белене – начало регулация гр. Левски от км 1+750 до км 5+753 е ограничено за МПС общо тегло над 7 т.\r\nОбходен маршрут: път III-303 Българене – Малчика – Аспарухово – Левски. Срок – целогодишно.\r\nПът ІІІ-304: Движението по път III-304 Изгрев – Трънчовица – Бацова махала – Новачене – Дебово от км 0+030 до км 24+650 е ограничено транзитното движение на МПС над 15 т.\r\nОбходен маршрут: по път ІІ-34 Плевен – Никопол. Срок – целогодишно.\r\nПът ІІІ-3004: Движението по път III-3004 Опанец – Долна Митрополия от км 0+000 до км 6+125 в района на с. Опанец е ограничено транзитно движение на МПС над 3.5 т.\r\nОбходен маршрут: по път І-3 Бяла – Плевен – Ботевград (от п.в. \"КАТ\" на км 88+973 към п.в. на км 95+099). Срок – целогодишно.\r\nПът ІІІ-3005: Движението по път III-3005 Ясен – Търнене – Градина в района на с. Ясен от км 1+793 до км 4+223 е ограничено за движение на МПС над 3.5 т, осигурен е сигнализиран обходен маршрут; Срок – целогодишно.\r\nПът ІІІ-3005: Движението по път III-3005 Ясен – Търнене – Градина – Петърница – Бъркач – Беглеж, в района на с. Беглеж от км 21+062 до км 27+123 е ограничено за МПС над 8 т.\r\nОбходен маршрут: път ІІІ-3502 Брестовец – Горталово – Беглеж – Бежаново – Ъглен. Срок – целогодишно.\r\nПът ІІІ-3006: Движението по път III-3006 Радомирци – Рупци – Червен бряг от км 8+904 до км 9+221 в участъка на свлачище в землището на гр. Червен бряг е ограничено за МПС над 12 т.\r\nОбходен маршрут: по път І-3 до гр. Луковит, кръстовище с път ІІІ-306, дясно, до гр. Червен бряг и обратно. Срок – целогодишно.\r\nРемонтни дейности:\r\nПът ІІ-35: Движението по път ІІ-35 Плевен – Ловеч от км 13+600 до км 25+384 се осъществява с повишено внимание поради частични ремонтни дейности на асфалтовата настилка. Движението е сигнализирано с пътни знаци. Срок до 15.09.2018 г.\r\nОПУ-Пловдив: \r\nВременно са въведени следните ограничения за движение на МПС:\r\nПът II-86: Движението по път II-86 Пловдив – Асеновград от изхода на гр. Пловдив до разклон за гр. Куклен се осъществява двупосочно в едното платно в посока Асеновград поради ремонтни дейности. Срок до 14.05.2018 г.\r\nПът II-86: Движението по път II-86 Асеновград – Нареченски бани е ограничено за МПС с височина над 4 м. през тунелите.\r\nОбходен маршрут: път III-866 Кричим – Девин.\r\nПът ІІІ-667: Движението по път III-667 Плодовитово – Първомай – Асеновград при км 6+832 в района на мост над р. Марица е ограничено за МПС над 5 т поради намален габарит на пътното платно на стоманения мост на р. Марица.\r\nОбходен маршрут: път ІІ-66 Стара Загора – Поповица и път І-8 София – Пловдив – Свиленград.\r\nПът III-804: Движението по път III-804 Поповица – Болярци е ограничено за МПС над 12 т поради намален габарит на пътното платно на мост в с. Поповица. Срок до 21.12.2018 г. \r\nПът III-861: Движението по път III-861 в отсечката гр. Лъки-пътно кръстовище за хижа Момчил юнак е ограничено за МПС с тегло над 12 т поради намален габарит на пътното тяло. Срок до 31.03.2018 г.\r\nПът III-8611: Движението по път III-8611 Белица – Загражден – Давидково в участъка от км 13+500 от Държавно ловно стопанство ”Кормисош” след с. Белица до границата с област Смолян при км 18+431 е ограничено за всички МПС. Срок до 21.12.2018 г.\r\nРемонтни дейности: \r\nПът III-565: Движението по път III-565 Шишманци – Белозем в района на п.в. при АМ „Тракия“ се осъществява в една лента поради ремонтни дейности на надлеза. Движението в участъка се контролира от светофарна уредба. Срок до 26.04.2018 г.\r\nОПУ-Разград:\r\nВременно са въведени следните ограничения за движение на МПС: \r\nРемонтни дейности: няма.\r\nОПУ-Русе:\r\nВременно са въведени следните ограничения за движение на МПС: \r\nПът ІІІ-202: Движението по път III-202 Русе – Щръклево – Нисово – Кацелово при км 36+945 е ограничено за МПС над 10 т поради компрометирано експлоатационно състояние на мост до с. Кацелово при км 36+945 над р. Черни Лом. Едната лента е затворена за движение и е въведен пропускателен режим по свободната лента за движение. Въведено е ограничение на скоростта 40 км/ч. Срок до 26.04.2018 г.\r\nПът III-202: Движението по път ІІІ-202 Нисово – Кацелово от км 17+750 до км 33+900 се ограничава за всички МПС за целия зимен период. Срок до 31.03.2018 г.\r\nОбходен маршрут: път ІІІ-501 Русе – Иваново – Две могили – път ІІІ-5001 Две могили – Широково – Кацелово и обратно. \r\nПът III-501: Движението по път ІІІ-501 Борово – Бяла от км 46+665 до км 51+245 се ограничава за всички МПС за целия зимен период. Срок до 31.03.2018 г.\r\nОбходен маршрут: гр. Борово – път І-5 /Русе – В. Търново/ - кръгово кръстовище гр. Бяла и обратно. Срок до 31.03.2018 г.\r\nПът ІІІ-5101: Движението по път ІІІ-5101 Борово – Пет кладенци от км 0+000 до км 6+670 е ограничено за МПС над 10 тона. \r\nОбходен маршрут: през гр. Бяла. Срок до 26.04.2018 г.\r\nРемонтни дейности: няма.\r\nОПУ-Силистра:\r\nВременно са въведени следните ограничения за движение на МПС: \r\nПът III-701:Ограничено движение по път ІІІ-701 в участъка Секулово – Тодор Икономово от км 9+454 до км 16+353 за МПС над 3,5 т поради компрометирано състояние на мостово съоръжение. \r\nОбходен маршрут за МПС над 3,5 тона: през общински път 70009 Секулово – Прохлада – Браничево, път І-7 Браничево – Пристое – Каолиново, път ІІІ-7005 Каолиново – Тодор Икономово и обратно. Срок до 30.06.2018 г.\r\nРемонтни дейности:\r\nПът II-49: Движението по път II-49 Тутракан – Кубрат от км 89+100 до км 98+876 се осъществява в една лента съгласно поставената временна сигнализация поради частични ремонтни дейности на асфалтовата настилка. Срок до 31.05.2018 г.\r\nОПУ-Сливен:\r\nВременно са въведени следните ограничения за движение на МПС: \r\nПът II-48: Движението по път ІІ-48 Омуртаг – Котел – Мокрен в района на с. Тича от км 24+500 до км 25+500 е ограничено за МПС над 12 т поради свличане на земни маси. Движението на МПС до 12 т се осъществява в една лента. Срок до 31.03.2018 г.\r\nРемонтни дейности: няма.\r\nОПУ-Смолян:\r\nВременно са въведени следните ограничения за движение на МПС: \r\nПът II-86: Движението по път ІІ-86 гр. Смолян – с. Средногорци при км 109+450 в района на разклона за с. Тикале е ограничено за всички МПС поради срутване на скална маса на пътното платно. \r\nОбходен маршрут: Смолян – Чокманово – Смилян – Рудозем – Средногорци и обратно. Срок до 30.04.2018 г.\r\nПът III-866: Движението по път III-866 Широка лъка – Девин при км 37+800 се осъществява с повишено внимание поради пропаднал банкет с дължина 10 м. Участъкът е сигнализиран с пътни знаци за МПС с тегло над 12 т поради намален габарит на пътното тяло. Срок до 31.03.2018 г.;\r\nПът III-861: Движението по път III-861 в отсечката гр. Лъки-пътно кръстовище за хижа Момчил юнак е ограничено за МПС с тегло над 12 т поради намален габарит на пътното тяло. Срок до 31.03.2018 г.;\r\nПът ІІІ-8631: Движението по път ІІІ-8631 Момчиловци – Славейно – местност Момина вода от км 0+000 до км 5+993 е ограничено да се движат автомобилите с маса над 12 т. без ремаркета и полуремаркета, поради стеснен габарит. Движението в района се регулира с пътни знаци. Срок до 31.03.2018 г.\r\nПът ІІІ-8683: Движението по път ІІІ-8683 с. Арда – с. Горна Арда от км 27+000 до км 29+500 е ограничено за МПС с тегло над 10 т поради пропадане и стеснение на една от пътните ленти. Движението в района се регулира с пътни знаци. Срок до 31.03.2018 г.\r\nРемонтни дейности:\r\nПът ІІІ-8652: Движението по път ІІІ-8652 Бял извор – Изгрев – Неделино при км 16+395 се осъществява в една лента поради пропаднал банкет и подкопано платно за движение. Участъкът е сигнализиран с пътни знаци. Срок до 31.03.2018 г.\r\nОПУ-София:\r\nВременно са въведени следните ограничения за движение на МПС: \r\nПът II-81: Ограничено движение по път ІІ-81 Монтана – София през проход „Петрохан“ за автомобили над 12 т.\r\nОбходен маршрут: през гр. Своге. Срок до 31.03.2018 г. \r\nПът ІІ-82: Движението по път II-82 Костенец – Самоков от км 0+000 до км 39+176 е ограничено за товарни МПС над 10 т в двете посоки. Срок до 30.09.2018 г.\r\nПът III-801: Движението по път III-801 Вакарел – Панагюрище е ограничено за МПС с ремаркета и полуремаркета поради намален габарит на пътното тяло. Срок до 31.03.2018 г. \r\nПът ІІІ-3701: Движението по път III-3701 в участък от края на с. Ямна до края на област Ловеч от км 16+600 до км 22+300 е ограничено за всички МПС поради свлачищни процеси. \r\nОбходен маршрут: път II-37 Етрополе – Лъга – Джурово, път I-3 Джурово – Ябланица граница област Ловеч, път III-358 Ябланица – Гложене, път III-3701 Гложене – Черни Вит. Срок до 30.09.2018 г.\r\nПът ІІІ-8001: Движението по път III-8001 Беренде извор – Беренде от км 4+700 до км 9+410 е ограничено за движение на МПС поради намален габарит на пътното платно. Срок до 01.09.2018 г. \r\nПът ІІІ-8102: Движението по път III-8102 Чибаовци – Свидня от км 10+000 до км 16+750 е ограничено поради активирали се свлачища. \r\nОбходен маршрут: до Чибаовци да се ползва път II-81 до Бучин проход, път III-164 Бучин проход – Искрец – Свидня. Срок до 30.09.2018 г.\r\nРемонтни дейности: няма.\r\nОПУ-Стара Загора:\r\nВременно са въведени следните ограничения за движение на МПС: \r\nПът ІІІ-807: Движението по път III-807 гр. Чирпан – с. Върбица в участъка с. Скобелево – с. Зетьово е ограничено за всички МПС поради аварирал мост над река Марица при км 7+600. \r\nОбходни маршрути: \r\n- път ІІ-66 Поповица – Плодовитово – Първомай – Скобелево; \r\n- път ІІ-66 Чирпан – Плодовитово – Първомай – Скобелево; \r\n- Скобелево – Първомай – Плодовитово – път ІІ-66. Срок до 31.03.2018 г.\r\nПът ІІІ-5031: Движението по път III-5031 Опан – Гълъбово е ограничено на МПС над 10 т. \r\nОбходен маршрут: път І-5 Стара Загора – Димитровград и път ІІІ-554 Раднево – Гълъбово. \r\nРемонтни дейности: няма.\r\nОПУ-Търговище:\r\nВременно са въведени следните ограничения за движение на МПС:\r\nПът II-48: Движението по път ІІ-48 Омуртаг – Котел – Мокрен в района на с. Тича от км 24+500 до км 25+500 е ограничено за МПС над 12 т поради свличане на земни маси. Движението за МПС до 12 т се осъществява в една лента. Срок до 31.03.2018 г.\r\nПът III-4009: Движението по път III-4009 Лиляк – Пресиян от км 7+484 до км 15+230 е ограничено за МПС над 5 т поради свлачище в района на с. Александрово. Участъкът е сигнализиран с пътни знаци. Срок до 30.04.2018 г.\r\nРемонтни дейности:\r\nПът III-4009: Движението по път III-4009 Лиляк – Александрово от км 9+800 до 10+200 се осъществява в една лента поради активизирано свлачище. Участъкът е сигнализиран с пътни знаци. Срок до 30.04.2018 г.\r\nОПУ-Хасково:\r\nВременно са въведени следните ограничения за движение на МПС:\r\nПът III-597: Движение по път III-597 Ивайловград – Дъбовец – Малко градище – Лозен – Любимец при км 56+850 в гр. Любимец е ограничено за всички МПС поради закрит ж.п. прелез. \r\nОбходен маршрут: гр. Любимец – с. Сива река – с. Малко градище – гр. Ивайловград. Срок до 20.12.2018 г.\r\nПът III-5009: Движението по път III-5009 Козлец – Кърджали от км 0+000 до км 26+080 e ограничено за МПС над 12 т. Срок до 21.12.2018 г.\r\nРемонтни дейности: няма.\r\nОПУ-Шумен:\r\nВременно са въведени следните ограничения за движение на МПС: \r\nПът III-701:Ограничено движение по път ІІІ-701 в участъка Секулово – Тодор Икономово от км 9+454 до км 16+353 за МПС над 3,5 т, поради компрометирано състояние на мостово съоръжение. \r\nОбходен маршрут: за МПС над 3,5 тона: през общински път 70009 Секулово – Прохлада – Браничево, път І-7 Браничево – Пристое – Каолиново, път ІІІ-7005 Каолиново – Тодор Икономово и обратно. Срок до 30.06.2018 г.\r\nПът ІІІ-731: Движението по път III-731 Радко Димитриево – Друмево e ограничено за МПС над 10 т поради свлачищни процеси. \r\nОбходен маршрут: Шумен – Овчарово – Друмево. Срок до 21.05.2018 г.\r\nРемонтни дейности: няма.\r\nОПУ-Ямбол:\r\nВременно са въведени следните ограничения за движение на МПС:\r\nПът ІІІ-7008: Движението по път III-7008 Елхово – Изгрев от км 2+440 до км 2+560 е ограничено поради компрометирано експлоатационно състояние на дървен мост над р. Тунджа.\r\nОбходен маршрут: по изграден обходен път до моста с ограничение на скоростта до 30 км/ч. Срок до 31.03.2018 г.;\r\nРемонтни дейности:\r\nПът ІІІ-7008: Движението по път III-7008 Малък манастир – Голям манастир от км 18+059 до км 18+123 се осъществява в една лента, поради пропаднала настилка и пропаднал насип. Движението се регулира чрез пътни знаци. Срок до 31.03.2018 г.\r\n2. Опасност от падащи камъни: Искърско дефиле; Кресненско дефиле; проход на Републиката; път І-1 /Е-79/ Мездра-Ботевград, Видин-Монтана и в участъците от км 321+400 до км 321+500 и от км 352+650 до км 352+750; път I-4 София-Варна при с. Пролаз и Коритна-Български Извор-Микре; път I-5 /Е 85/ В. Търново-Дряново-Габрово-Шипка; път І-6 Коняво-разклон Клапаровци и София-Карлово-Бургас, проходи „Козница” и „Стражата”; път I-8 при кръстовище за с. Габровица; път I-9 Крушевец-М.Търново; път ІІ-19 Симитли- Г. Делчев; път II-35 Троян-Кърнаре; път II-37 Пещера-Батак-Ш. Поляна; път II-53 Стара река-Сливен; път ІІ-62 Самоков-Дупница /местност Дервена/; път ІІ-82 Самоков-София /Г.Окол-Пасарел-Кокаляне/; път II-84 Варвара-гара Костандово /кръстовище за Св. Петка/; път ІІ-86 Асеновград-Смолян; път ІІІ-102 Превала-Монтана; път ІІІ-104 Бобошево-Четирци; път ІІІ-107 Рила-Рилски Манастир; път III-305 Дерманци-Торос-Гложене; път ІІІ-488 Градец-Ичера-Сливен; път ІІІ-601 Горановци-Олтоманци; път ІІІ-606 в района на Копривщица; път ІІІ-622 Друмохар-Ваксево; път III-842 Юндола-Голямо Белово; път ІІІ-861 Юговско ханче-Югово-Лъки-Здравец; път ІІІ-865; Стояново-Ардино; път ІІІ-866 Смолян-Кричим-Стамболийски-път І-8; път ІІІ-3011 стената на яз. „Ал. Стамболийски”; път ІІІ-8611 Белица-Загражден, всички пътища на област Смолян; път II-55 от км 34+900 до км 45+000 на Прохода на Републиката има опасност от свличане на скални и земни маси; път ІІ-73 Шумен-Карнобат има опасност от свличане на скални и земни маси. Шофьорите да се движат с повишено внимание по тези участъци.", "date": "2018.03.27", "title": "Актуална пътна обстановка"}
{"url": "http://www.focus-news.net/news/2018/03/27/2504427/tenis-borna-chorich-dostigna-do-osminafinalite-na-turnira-v-mayami.html", "text": "Хърватинът Борна Чорич достигна до осминафиналите на турнира в Маями.\r\n При резултат в мача от трети кръг  5:7, 7:6 , 6:3 той победи американеца Джек Сок.  Виктор Турмаков", "date": "2018.03.27", "title": "Тенис: Борна Чорич достигна до осминафиналите на турнира в Маями"}
{"url": "http://www.focus-news.net/news/2018/03/27/2504415/new-europe-es-zastava-zad-kipar-po-otnoshenie-na-pravoto-mu-da-prouchva-i-cherpi-ot-prirodnite-si-resursi.html", "text": "Ръководството на ЕС подчерта стратегическата роля на Турция в енергийната сигурност на Европа, но изразиха загриженост относно действията на Анкара в източната част на Средиземно море и в Егейско море, предава  New Europe.\r\n\"Европейският съюз застава зад Република Кипър по отношение на правото му да изследва и използва природните си ресурси в своята изключителна икономическа зона\", заяви председателят  на Европейския съвет Доналд Туск на съвместна пресконференция с председателя на Европейската комисия Жан-Клод Юнкер, министър-председателя на България Бойко Борисов , и турския президент Реджеп Тайип Ердоган. \"Това също е важно с оглед на споделената ни цел за успешното обединение на Кипър в полза както на населението на острова, така и на Турция, Европейския съюз и на отношенията между ЕС и Турция“, допълни Туск.\r\nПредседателят на Европейския съвет подчерта, че добрите двустранни отношения на Турция с държавите-членки на ЕС също имат важна роля в рамките на процеса на присъединяване. \"Ние приветстваме положителния прогрес в последните месеци с някои от нашите държави-членки, но все още имаме сериозни опасения относно неотдавнашните турски действия в Източното Средиземноморие и Егейско море, както и задържането на гражданите на ЕС\", каза Туск.\r\nВъв Варна на 26 март Юнкер подчерта значението на сътрудничеството между ЕС и Турция в областта на енергийната сигурност на ЕС. \r\nБорисов отбеляза на пресконференцията във Варна на 26 март, че ЕС и Турция \"имат значителен напредък в областта на енергетиката. През юли ще бъде завършен газопровода с Турция, докато междусистемният интерконектор в Гърция все още е в процес на изграждане. Аз ще се обърна към моя колега гръцкият премиер Алексис Ципрас, за да го информирам за нашите разговори с моя колега Ердоган \", допълни Борисов. Виктор Турмаков", "date": "2018.03.27", "title": "New Europe: ЕС застава зад Кипър по отношение на правото му да проучва и черпи от природните си ресурси"}
{"url": "http://www.focus-news.net/news/2018/03/27/2504394/the-daily-express-turtsiya-zaplashva-es-redzhep-tayip-erdogan-smyata-che-ignoriraneto-na-stranata-mu-e-golyama-greshka.html", "text": "Президентът на Турция Реджеп Тайип Ердоган предупреди председателите на Европейския съвет и на Европейската комисия Доналд Туск и Жан-Клод Юнкер, че изключването на страната му от преговорите за разширяване на Съюза би било „голяма грешка“ и поиска повече подкрепа от ЕС, пише  The Daily Express.\r\nИзглежда, че Юнкер се е прегънал, заявявайки, че няма да прекрати преговорите. Доналд Туск на свой ред заяви, че по време на срещата на високо равнище в България „не са постигнати решения или компромиси“. „Но все още се надявам за възможности в бъдеще. Само прогрес по тези въпроси ще ни помогне да подобрим двустранните отношения, включително и процеса по присъединяване“, допълни той.\r\n„Нашата среща днес демонстрира, че отношенията ни преминават през трудни времена, но там, където си сътрудничим, си сътрудничим добре“, допълни Туск. Виктор Турмаков", "date": "2018.03.27", "title": "The Daily Express: Турция заплашва ЕС – Реджеп Тайип Ердоган смята, че игнорирането на страната му е голяма грешка“"}
{"url": "http://www.focus-news.net/news/2018/03/27/2504428/nimh-dnes-vremeto-shte-se-zadarzhi-predimno-oblachno-i-na-mnogo-mesta-otnovo-shte-prevali-dazhd.html", "text": "Днес времето ще се задържи предимно облачно и на много места отново ще превали дъжд, но през деня от северозапад облачността ще започне да се разкъсва и намалява. Такава е прогнозата за времето на Националния институт по метеорология и хидрология\r\n(НИМХ) към БАН, съобщи за Агенция „Фокус“ дежурният синоптик Евгения Егова.\r\nВятърът ще се ориентира от северозапад, в Дунавската равнина ще бъде до умерен. Максималните температури ще са предимно между 9° и 14°, за София - около 9°. Атмосферното налягане ще бъде по-ниско от средното за месеца и през деня слабо ще се повиши.\r\nПо Черноморието ще бъде предимно облачно и главно по южното крайбрежие ще превали дъжд. Ще духа слаб вятър, предимно от запад-северозапад. Максималните температури ще са 8-10°. Вълнението на морето ще бъде 2-3  бала. Температурата на морската вода е 6°-7°.\r\nВ планините облачността ще бъде значителна и на места ще превали слаб сняг, под 1200 метра - дъжд. Ще духа умерен до силен вятър от запад-северозапад. Максималната температура на височина 1200 ще бъде около 4°, на 2000 метра - около минус 1°.", "date": "2018.03.27", "title": "НИМХ: Днес времето ще се задържи предимно облачно и на много места отново ще превали дъжд"}
{"url": "http://www.focus-news.net/news/2018/03/27/2504429/vitseprezidentat-iliyana-yotova-shte-iznese-publichna-lektsiya-v-universiteta-na-lozana-po-pokana-na-fondatsiya-zhan-mone-za-evropa.html", "text": "По покана на „Фондация Жан Моне за Европа“ вицепрезидентът Илияна Йотова ще изнесе публична лекция в Аулата на Института по публична администрация в Университета на Лозана. Това съобщиха от прессекретариата на държавния глава. Пред представители на дипломатическия корпус, преподаватели и студенти вицепрезидентът ще представи вижданията си за бъдещето на европейския проект и ролята на Българското председателство на Съвета на ЕС. В лекцията „Европейският проект: поглед от Българското европредседателство“ Илияна Йотова ще направи кратък обзор на пътя на следвоенна Европа до днешния Европейски съюз, ще очертае основните предизвикателства пред общността днес и ще изложи своите предложения за промени във функционирането й. „Фондация Жан Моне за Европа“ е влиятелен европейски и международен мозъчен тръст, основан през 1978 г. в Лозана от един от бащите на обединена Европа – Жан Моне. Днес в специална библиотека и център за документи в сградата на фондацията, която се помещава в кампуса на Университета на Лозана, се съхраняват всички архиви на Моне и много други материали, свързани с развитието на ЕС. Жак Делор, бивш председател на Европейската комисия, определя фондацията като „главен пазител на памет и вдъхновение“. Фондацията е място за срещи и дебати. В допълнение на научните колоквиуми тя е домакин на поредиците „Европейски диалози“ и „Европейски конференции“, които разглеждат различни аспекти на актуални проблеми. Лектори са именити професори, експерти, политици, дипломати. Един от последните лектори е Херман ван Ромпой – бивш председател на Европейския съвет. Преди лекцията вицепрезидентът ще проведе кратка среща с президента на фондацията Пат Кокс, който е бивш председател на Европейския парламент и Международното европейско движение. По-рано през деня в централата на Международния олимпийски комитет в Лозана Илияна Йотова ще се срещне с неговия президент Томас Бах.\r\nЗа Швейцария вицепрезидентът замина в неделя, когато в посолството ни в Берн се срещна с представители на българската общност. В делегацията, водена от Илияна Йотова, е доц. д-р Харалан Александров – член на Съвета за работа с българите в чужбина към вицепрезидента.\r\nВ понеделник Илияна Йотова разговаря с федералния президент на Конфедерация Швейцария Ален Берсе.", "date": "2018.03.27", "title": "Вицепрезидентът Илияна Йотова ще изнесе публична лекция в Университета на Лозана по покана на „Фондация Жан Моне за Европа“"}
{"url": "http://www.focus-news.net/news/2018/03/27/2504410/ekathimerini-es-prizova-ankara-da-spre-narusheniyata-v-egeysko-i-sredizemno-more.html", "text": "Председателят на Европейския съвет Доналд Туск и председателя на Европейската комисия Жан Клод Юнкер призоваха Турция да подобри отношенията си с Гърция и Кипър и да освободи двамата гръцки войници, задържани в началото на март в Турция, което, според тях, ще покаже, че има напредък в преговорите между ЕС и Турция, пише  Ekathimerini.\r\nДоналд Туск заяви, че лидерите на ЕС са загрижени от турските действия в Източно Средиземно и Егейско море и за задържането на гръцките войници, които според него са граждани на ЕС.\r\nПо време на съвместната конференция във Варна Юнкер заяви, че е „неотменимо“ за Турция да подобри отношенията си с Гърция и Кипър. „Надяваме се, че турското правосъдие ще освободи двамата гръцки войници за Великден“, заяви Юнкер.\r\nЕрдоган, от своя страна, определи като „голяма грешка“ изключването на Турция от разширяване на ЕС. Той избягва да коментира въпроси, свързани с Гърция, като отбелязва, че кипърските турци трябва да имат еднакви права, когато става въпрос за експлоатацията на въглеводородите в Източното Средиземноморие.\r\nСлед срещата на лидерите на ЕС миналата седмица в Брюксел Гърция настоя държавите-членки да поемат по-твърда позиция спрямо Анкара, както по отношение на увеличаването на нарушенията в Егейско и Източно Средиземно море, така и на двамата гръцки войници.\r\nПо-рано в понеделник говорителят на гръцкото правителство Димитрис Цанакопулос повтори позицията на Гърция. \"Това, което е важно за нас е политиките и дипломатическият натиск да бъдат използвани за Турция, така че поведението ѝ вече да не провокира проблеми в по-широкия регион“, допълни той. Виктор Турмаков", "date": "2018.03.27", "title": "Ekathimerini: ЕС призова Анкара да спре нарушенията в Егейско и Средиземно море"}
{"url": "http://www.focus-news.net/news/2018/03/27/2504400/tass-zhan-klod-yunker-izleze-v-rolyata-na-garant-na-pregovorite-za-prisaedinyavane-na-turtsiya-kam-es.html", "text": "Председателят на Европейската комисия Жан-Клод Юнкер излезе в ролята на гарант за продължаването на преговорите за присъединяване на Турция към ЕС, предава ТАСС.\r\n„Тежко ми е да говоря за настоящето състояние на отношенията между Турция и ЕС, но ние поддържаме усилията на Турция по продължаването на диалога. Засега можем единствено да обещаем, че в един момента това ще се случи. Смятам за демагогия разговорите за прекратяване на преговори. Аз съм гарант на това, че преговорите за влизането на Турция в ЕС ще продължат“, подчерта Юнкер. Като препоръка за активизацията на диалог той предложи на президента на Турция Реджеп Тайип Ердоган да поработи над подобряването на отношенията на страната му с Кипър и Гърция, защото това е необходимо условие за подобряването на отношенията с цялата общност.\r\n„Срещата на високо равнище Турция-ЕС във Варна бе нужна, тя премина честно и открито. В неин резултат не трябва да има неясни послания, затова и искам да подчертая, че ЕС и Турция трябва да се движат напред заедно“, заяви Юнкер.\r\nНа свой ред турският президента Реджеп Тайип Ердоган заяви, че сътрудничеството между Турция и ЕС трябва да продължи. „Страните от ЕС са стратегически партньори на Турция. Би било грешка да се изолира нашата страна, с която страните от ЕС имат дълги исторически отношения и критични точки от общ интерес. Въпреки наличните негативи, каналите за диалог трябва да останат открити. Днес ние предприемаме първите крачки, но след тях трябва да последват конкретни мерки“, отбеляза той. Виктор Турмаков", "date": "2018.03.27", "title": "ТАСС: Жан-Клод Юнкер излезе в ролята на гарант на преговорите за присъединяване на Турция към ЕС"}
{"url": "http://www.focus-news.net/news/2018/03/27/2504430/ministar-nikolay-nankov-shte-napravi-parvi-kopki-na-uchastak-ot-am-hemus-i-na-rehabilitatsiyata-na-obhodniya-pat-na-lovech.html", "text": "министърът на регионалното развитие и благоустройството Николай Нанков ще даде старт на строителството на участък от АМ „Хемус“ и на рехабилитацията на обходния път на Ловеч. Това съобщиха от пресцентъра на Министерство на регионалното развитие и благоустройството. Символичната първа копка на дългата 9.3 км нова отсечка от магистралата ще бъде направена в 12.00 часа в края на съществуващото трасе, където ще започва новият участък Ябланица – Боаза. Обектът, чието строителство се финансира от държавния бюджет, ще бъде изграден от консорциум „ХВП Ябланица“ ДЗЗД.\r\nВ 14 часа на обходния път на гр. Ловеч, при разклона за село Горан, ще се проведе церемонията, с която ще се постави началото на рехабилитацията на 9 км от второкласния път Плевен – Ловеч и 400-метровия тунел на околовръстното на областния град. Проектът се финансира по ОП „Региони в растеж“ 2014-2020 г. чрез Европейския фонд за регионално развитие и националния бюджет. Строително-монтажните работи по него ще бъдат изпълнени от „РЕГИОНАЛНИ ПЪТИЩА 2017“ ДЗЗД.\r\nНа събитията са поканени да присъстват заместник министър-председателят Томислав Дончев и министърът на финансите Владислав Горанов.", "date": "2018.03.27", "title": "Министър Николай Нанков ще направи първи копки на участък от АМ „Хемус“ и на рехабилитацията на обходния път на Ловеч"}
{"url": "http://www.focus-news.net/news/2018/03/27/2504435/chez-uvedomyava-za-predstoyashti-prekasvaniya-na-elektrozahranvaneto-v-blagoevgradska-i-kyustendilska-oblasti.html", "text": "ЧЕЗ уведомява за предстоящи прекъсвания на електрозахранването в Благоевградска и Кюстендилска области, информират от пресцентъра на дружеството.\r\nВ Благоевград с прекъснато електричество ще са улиците: „Вардар“, „Ветрен“, „Възрожденска“, „Дойран“, „Независимост“, „Освобождение“, „Роден Край“, „Асен Итов“, „Асен Йотов“, „Егея“, „Липа“, „Околчица“, „Предел“, „Търново“\r\nВ Дупница с прекъснато електричество ще бъдат улиците: „Александър Стамболийски“, „Ален Мак“, „Бригадирска“, „Вапцаров“, „Васил Демиревски“, „Георги Димитров“, „Горица“, „Димитър Благое“, „Иван Вазов“, „Иглика“, „Кирил и Методий“, „Кольо Фичето“, „Крайречна“, „Ленин“, „Осми Март“, „Пионерска“, „Първи Май“, „Теменуга“, „Фенерка“, „Христо Ботев“.\r\nВ Община Кюстендил няма да има прекъсване на тока.", "date": "2018.03.27", "title": "ЧЕЗ уведомява за предстоящи прекъсвания на електрозахранването в Благоевградска и Кюстендилска области"}
{"url": "http://www.focus-news.net/news/2018/03/27/2504433/sofiya-dvizhenieto-po-patya-svoge-gara-bov-pri-tserovo-se-osashtestvyava-v-edna-lenta.html", "text": "Движението по път II-16 Своге-Гара Бов при Церово, се осъществява в една лента, поради паднали камъни. Това съобщиха от пресцентъра на Агенция \"Пътна инфраструктура\".", "date": "2018.03.27", "title": "София: Движението по пътя Своге-Гара Бов при Церово, се осъществява в една лента"}
{"url": "http://www.focus-news.net/news/2018/03/27/2504432/gd-granichna-politsiya-silno-intenziven-e-trafikat-na-granichnite-punktove-kapitan-andreevo-i-lesovo-za-tovarni-avtomobili-na-izhod-ot-stranata.html", "text": "Силно интензивен е трафикът на граничните пунктове „Капитан Андреево“ и на „Лесово“ за товарни автомобили на изход от страната. Това съобщиха от ГД „Гранична полиция“, като информацията за трафика е към 6.00 часа. Интензивен е трафикът за товарни автомобили и на граничен пункт „Кулата“, на изход от страната. Нормален е трафикът на всички гранични пунктове с Македония, Сърбия и Румъния.", "date": "2018.03.27", "title": "ГД „Гранична полиция“: Силно интензивен е трафикът на граничните пунктове „Капитан Андреево“ и „Лесово“ за товарни автомобили на изход от страната"}
{"url": "http://www.focus-news.net/news/2018/03/27/2504434/ministar-nikolay-nankov-shte-otkrie-konferentsiyata-patna-bezopasnost-novi-tehnologii-i-dobri-svetovni-i-evropeyski-praktiki.html", "text": "Министърът на регионалното развитие и благоустройството Николай Нанков ще открие международната конференция „Пътна безопасност: Нови технологии и добри световни и европейски практики“. Събитието ще се състои днес, 27 март, от 09.30 часа в хотел „Маринела“, гр. София. На него ще бъдат представени добрите практики, иновативни технологии и възможни решения за подобряване на пътната безопасност и намаляване броя на жертвите на пътя. Това съобщиха от пресцентъра на Министерство на регионалното развитие и благоустройството (МРРБ).\r\nФорумът е част от календара на Българското председателство на Съвета на ЕС 2018 г. и ще се проведе с подкрепата на Министерството на регионалното развитие и благоустройството. Конференцията е организирана от Сдружение „Българска Браншова Асоциация Пътна Безопасност“, Международната пътна федерация и Европейската пътна федерация.", "date": "2018.03.27", "title": "Министър Николай Нанков ще открие конференцията „Пътна безопасност: Нови технологии и добри световни и европейски практики“"}
{"url": "http://www.focus-news.net/news/2018/03/27/2504436/denyat-27-mart-v-balgarskata-istoriya.html", "text": "2011 г.\r\nВъв всички големи градове на България се провежда Втори национален протест срещу високите цени на горивата.\r\n2004 г.\r\nПрезидентът на Република България връчва Орден „Стара планина“ на:\r\n1. Цветана Манева „за извънредно големите ѝ заслуги към Република България в областта на българския театър и кино и по повод 60 години от рождението“\r\n2. Костадин Карамитрев председателят на Съюза на тракийските дружества в България „за изключителния му принос за развитието на хидроенергийната наука, по повод 70 години от рождението му, както и по повод Деня на Тракия“.\r\n1994 г.\r\nДенят е обявен за Празник на град Елхово.\r\n1993 г.\r\nОткрива се общопартийна конференция на БСП, която приема алтернативна програма за развитие на страната “Перспектива за България за излизане от кризата и за преход към демократична, правова и социална държава”.\r\n1976 г.\r\nВлиза в експлоатация вторият реактор на АЕЦ “Козлодуй”. Строителството на АЕЦ “Козлодуй” стартира на 6 април 1970 г. То е резултат на спогодба, подписана през 1966 г. между България и СССР за сътрудничество в изграждането на атомна електроцентрала. През юни 1993 г. правителството на Любен Беров подписва споразумение с Европейската банка за възстановяване и развитие (ЕБВР) и фонда за ядрена безопасност, което предвижда България да получи безвъзмездна помощ от 24 млн. екю срещу задължението да спре блокове I и II на АЕЦ “Козлодуй” до началото на 1998 г., а блокове III и IV - до края на 1998 година. На 14 ноември 1999 г. е подписан меморандум “Костов-Ферхойген”, според който България се ангажира да затвори първите два малки блока в Козлодуй през 2002 г. и в същия срок да договори спирането на следващата двойка реактори ВВЕР-230, не по-късно от 2008-2010 година. На 19 декември 2002 г. Министерски съвет взема решение за спиране на І и ІІ блок на АЕЦ, които са изведени от експлоатация, съответно на 30 и 31 декември 2002 г.\r\n1945 г.\r\nВ щаба на Първа българска армия е разработен план за Мурската настъпателна операция. Същия ден планът е изпратен в щаба на фронта за утвърждаване. Планът е изработен след като на 26 март в щаба на армията се получава директива от фронта, в която задачата е окончателно уточнена. Планът за Мурската настъпателна операция има условното наименование “Балкан“.Той предвижда Първа българска армия с 417-и изтребителен противотанков полк и един дивизон “Катюши” да извърши пробив в отбраната на противника на фронт 5 км в участъка на Нагкорпад. Във взаимодействие с 57-а армия да разгроми нагканижката групировка на противника и до 5-6 дни да овладее района от Нагканижа. Едновременно с това армията трябва да удържа фронта по левия бряг на Дунав и да има готовност за настъпление на 28 март. Главният удар се нанася с 10-а,12-а и 16-а пехотна дивизия, а спомагателният с 8-а дивизия.\r\n1943 г.\r\nПриет е закон за 5% вътрешен държавен заем против инфлацията. В него са длъжни да участват всички граждани с имущество над 100 000 лв.\r\n1938 г.\r\nНа 6, 13, 20 и 27 март се провеждат избори за XXIV Народно събрание. Те са проведени по новия избирателен закон, който възстановява мажоритарната избирателна система и забранява участието на политически партии и са спечелени от управляващите. За управляващите гласуват 27 % срещу 14 % за опозицията и 58 % за неизбрани кандидати. Избрани са 93 проправителствени и 67 опозиционни народни представители.\r\n1923 г.\r\nЗапочва издаването на ежедневника “Обнова”. Излиза в София до 7 декември 1923 г. Вестникът е орган на извадените от Българския земеделски народен съюз (БЗНС) министри от кабинета на Александър Стамболийски: М. Турлаков, Хр. Манолов и К. Томов. Той е заместен от в. “Нова ера”, който започва да излиза от 6 август до 27 септември 1924 г.\r\n1919 г.\r\nИзпълнителният комитет на македонските братства настоява Антантата да окупира цяла Македония. Македонските дружества и братства са организации на бежанци и преселници от Македония в България и някои други страни със задача да подпомагат своите сънародници от европейските предели на Османската империя, останали под властта на Високата порта по силата на решенията на Берлинския конгрес (1878 г.). Първите дружества се появяват още в началото на 80-те години на XIX в., но между тях не съществува никаква връзка. Първият опит да се обединят е предприет през 1885 г., но без успех. Идеята за обединение се реализира 10 години по-късно, когато през март 1895 г. се полагат основите на Македонския комитет, преименуван малко по-късно във Върховен македоно-одрински комитет. След като през 1900 г. към тях се присъединяват и клоновете на дружество “Странджа”, те се преименуват в македоно-одрински дружества. С разтурянето на Върховния македоно-одрински комитет (ВМОК) през 1903 г. македоно-одринските дружества продължават да съществуват като благотворителни братства. През 1905 г. те се обединяват в една организация, наречена Съюз на македоно-одринските благотворителни братства. По време на войните през 1912-1913 г. подпомагат активно образуването и действията на Македоно-одринското опълчение. Въпреки поражението на България в Първата световна война (1914-1918 г.) пред мирната конференция в Париж (1919-1920 г.) застъпват идеята за присъединяване на Македония към свободната българска държава. През есента на 1920 г., когато е свикан Вторият велик събор на братствата, в техните редове се извършва разцепление. Една малка група излиза от тях и се обособява в Македонска федеративна организация. Останалата част поддържа тесни контакти с нелегалната Вътрешна македонска революционна организация, възстановена след края на Първата световна война от Тодор Александров и ген. Александър Протогеров. През януари 1923 г. между братствата и федералистите е постигнато обединение, което просъществува твърде кратко време. След последвалото разединение между тях Съюзът на македонските братства продължава да следва линията на Вътрешната македонска революционна организация (ВМРО). Организацията просъществува до извършването на държавния преврат на 19 май 1934 г., когато заедно с другите политически, синдикални и националнореволюционни организации е разтурена и тя. Печатните органи на македонската емиграция  и на Македонските братства са вестниците “Македония” (1919-1923 г.) и “Независима Македония” (1923-1926 г.).\r\n1913 г.\r\nВ хода на Балканската война (1912-1913 г.) по повод на появили се в сръбската преса спекулации Шукри паша издава декларация, че е взет в плен от полковник Генко Мархолев, а не от сръбски офицери. Шукри паша е комендант на Одринската крепост по време на Балканската война (1912-1913 г.). След като на 13 март 1913 г. Втора българска армия, подсилена от две сръбски дивизии, овладява крепостта, Шукри паша се предава с целия свой щаб. Пленени са около 80 000 турски войници и 524 оръдия. Българите губят в битката по-малко от 2000 бойци.\r\nГенко Мархолев е военен деец, генeрал-майор. Роден е в Калофер. Участва в Сръбско-българската война като доброволец в състава на Първи пехотен софийски полк. Отличава се в боевете при Гургулят. След войната постъпва във Военното училище в София и участва в детронацията на княз Александър I Батенберг. След неуспеха на заговора е разжалван и изпратен да дослужва в полковете. По-късно е амнистиран и служи в кавалерията. По време на Балканската война (1912–1913 г.) е командир на Лейбгвардейския полк. След въвличането на България в Първата световна война (1914–1918 г.) командва кавалерийската дивизия.\r\n1907 г.\r\nПриет е Закон за организиране на обществена безопасност, като по този начин е създадена тайната политическа полиция. Tя е едно от трите отделения към Канцеларията на софийския градоначалник. Има за цел да следи за обществения ред и нравственост, да разкрива престъпления и др. През 1919 г. се трансформира в самостоятелно поделение при Централното управление на Министерството на вътрешните работи и народното здраве. През 1925 г. се преобразува в отдел Държавна сигурност при Дирекцията на полицията. Задачата й е да следи дейността на емигрантските организации и малцинствата, чуждестранните легации, родния и чуждестранния печат, работническото и комунистическото движение, опозиционните партии и др. В периода 1941–1944 г. поддържа близки отношения с германската тайна полиция (Гестапо).\r\n1903 г.\r\nПо решение на Светия синод започва основаване на свещенически братства по типов устав и на епархиален принцип без централно ръководство и без общ печатен орган.На тази дата са родени:\r\n1932 г.\r\nРоден е Слав Георгиев Караславов – български писател. Следва руска филология в Софийски университет ”Св. Климент Охридски”. През 1951 г. завършва Военно училище. През 1964 г. завършва кинодраматургия в Москва. Работи като редактор в различни столични издания. Автор е на книги за деца и възрастни “Шестима за един” (1957 г.), “Троянски кон” (1958 г.), “В събота следобед” (1960 г.), “Пътешествие с Десислава” (1971 г.), “Повест без име” (1972 г.), “Антарктида бяла и синя” и др.\r\n1928 г.\r\nРоден е Мито Цеков Исусов – български историк, академик (1995 г.), професор (1973 г.). Работи по проблеми на новата и най-новата история на България. Работи като директор на Единния център по история, на Института по история и като член на Президиума на БАН. Автор е на 160 изследователски труда, 140 рецензии и 180 научно-популярни статии. Основни съчинения: “Революционното профсъюзно движение в България. 1903-1912 г.” (1962 г.), “Работническата класа в България. 1944-1947 г.” (1971 г.), “Политическите партии в България. 1944-1948 г.” (1978 г.) и др. Академик Мито Исусов умира на 24 юни 1999 г. в София.\r\n1877 г.\r\nРоден е Теодор Стоянов Моров - български естественик, професор. Завършва естествени науки в Мюнхен, специализира в Мюнхен, Гренобъл, Монпелие-Сет и Триест. В Мюнхен и Виена е асистент. Професор е в Софийски университет ”Св. Климент Охридски” по сравнителна анатомия, ембриология и хистология. Трудовете му са предимно в областта на цитологията, еволютивния цикъл на протозоата и систематиката на безгръбначните животни. Усилено се занимава и със стопанското значение на рибите в България. Автор е на много трудове на немски език “Видовете Aggregata, които се срещат в главоногите, като основа за едно критично изследване върху физиологията на клетъчното ядро” (1908 г.), “Цито-хистогенетични изследвания” (1912 г.), “Принос към изучаването на Sarcosporidia” (1915 г.) и др. негови трудове на български език са “Принос към изучаване разпределението на фауната в Черно море” (1929 г.), “Сравнителна анатомия на гръбначните животни” (1931 г.), “Сладководните риби в България” (1931 г.), “Сравнителна ембриология” (1934 г.) и др.\r\n1859 г.\r\nРоден е Теодор Иванов Теодоров – български общественик, публицист, политик, държавник. Учи в габровската Априловска гимназия и в гр. Николаев, Русия. Следва право в Одеса и Париж. Работи като окръжен прокурор в София и член на Апелативния съд, адвокат е от 1899 г. Той е един от водачите на Народната партия и на Обединената народнопрогресивна партия. В периода 1896-1897 г. е министър на правосъдието.Два пъти заема поста министър на финансите (1897-1899 г., 1911-1913 г.). Министър-председател е и е министър на външните работи и изповеданията в периода 1918 г.-1919 г. Ръководи българската делегация на Парижката мирна конференция. През 1923 г. влиза в Демократическия сговор. Народен представител е в VIII, IХ, ХI-ХIV, ХVI-ХХI Народно събрание. В периода 1894 – 1896 г. е председател на VIII Народно събрание.На тази дата умират:  \r\n1973 г.\r\nУмира Боян Георгиев Икономов - български композитор и диригент. Ученик е на Т. Торчанов и Н. Атанасов. През 1926 г. завършва Свободния университет в София, а през 1934 г. и “Скола канториум” в Париж. Следва майсторски курсове по диригентство при Ф. Вайнгартнер в Швейцария. В чужбина пише първите си творби: рапсодията “Хайдук”, духово трио и др. В периода 1948-1956 г. работи в Българската кинематография през, композира операта “Индже войвода” (1960 г.) и музиката към игралните филми “Снаха” (1954 г.), “Тайната вечеря на Седмаците” (1957 г.), “Ивайло” (1964 г.), “Последният войвода” (1968 г.), както и за няколко научнопопулярни и документални филма. Други негови произведения са “Земя без синори”, “Поема на труда”, петият и шестият струнни квартети и др. Автор е на музикално-сценични произведения: балетите “Седемте смъртни гряха”, “Трагедията на Отело”, “Светлината залива всичко”; детската оперета “Малките хитреци”; на вокално-инструментални творби: ораторията “Легенда за Шипка”, кантатата “Септември” и др.\r\n1923 г. \r\nУмира д-р Стефан Костов Сарафов – български лекар и общественик. Завършва гимназия в София и медицина в Париж. Практикува при френския проф. Потен. В България се връща през 1899 г. По време на Балканската война (1912-1913 г.) е мобилизиран като началник на полева болница, а през Първата световна война (1915-1918 г.) е началник на Х военна болница в София.\r\n1886 г.\r\nУмира Добри Петров Чинтулов – български възрожденец поет, книжовник и педагог. Учи в Одеското околийско класно училище (1840-1843 г.) и в Херсонската духовна семинария (1843-1849 г.). През 1850 г. след неколкомесечен престой в Браила се завръща в Сливен, където учителства до 1857 г. Преподава български език, история, география, физика, математика и геометрия, въвежда изучаването на руски език в Сливен. Участва като общоградски представител в църковния събор в Цариград през 1871 г. за учредяване на независима Българска екзархия. Поетическото му творчество се състои от около 20 стихотворения. Приживе публикува само стихотворението “Стара майка се прощава със сина си”, “Изпроводяк на едного българина из Одеса” и “Китка от Балкана” (“Цариградски вестник”, 1849 г., бр. 59, 62). Повечето от творбите му са изпълняват като песни и се разпространяват тайно като преписи. Чинтулов е първият български революционен поет-лирик. За въздействието на неговата поезия свидетелстват много възрожденски дейци, както и романът на Ив. Вазов “Под игото” (главата “Представлението”).\r\n1878 г.\r\nУмира Добри Попов Войников - възрожденски учител, писател драматург, журналист, музикален и театрален деец, основоположник на българския театър, един от учредителите на Българското книжовно дружество (днес Българска академия на науките). Роден е в град Шумен. През 1858 г. завършва френски колеж в Цариград и става учител в родния си град. Заради активното му участие в църковно-националната борба през 1864 г. е принуден да емигрира в Румъния. Отначало се установява в Браила, а от 1873 г. се премества в Гюргево. През 1866 г. известно време участва в Тайния централен български комитет. Автор е на брошури, писани на френски език, с които изобличава беззаконията на османските власти в българските земи и осветлява пред европейското обществено мнение целите и задачите на българското четническо движение. В началото на 70-те години се сближава с дейците на Добродетелната дружина. С тяхна помощ успява да получи руско поданство, благодарение на което през 1874 г. се завръща в родния си град. След преминаването на руските войски в България става управител на едно сиропиталище в Търново (днес Велико Търново). Там се заразява от тифус и умира. Автор е на творбите “Криворазбраната цивилизация” (1871 г.), “Райна княгиня” (1866 г.), “Покръщение на Преславский двор” (1868 г.) и др.За изготвянето на историческата справка на Агенция “Фокус” са използвани следните източници:", "date": "2018.03.27", "title": "Денят 27 март в българската история"}
{"url": "http://www.focus-news.net/news/2018/03/27/2504437/ombudsmanat-maya-manolova-shte-predstavi-kontseptsiya-na-zakonoproekt-za-lichniya-falit-i-vechniya-dlazhnik.html", "text": "Омбудсманът Мая Манолова и фондация „Български институт за правни инициативи“ организират съвместен форум на тема „Уредба на фалита на физически лица в Република България – възможности и перспективи“. Това съобщиха от пресофиса на омбудсмана. Събитието ще се състои днес, на 27 март 2018 г., от 9.30 часа в Представителството на Европейската комисия в България на ул. „Г. С. Раковски“ № 124. Експерти, магистрати и представители на институциите ще дискутират проблемите, последиците и възможностите за нормативна уредба на личния фалит.\r\nОмбудсманът Мая Манолова ще представи концепцията за новия законопроект за несъстоятелност на физическите лица. България е единствената държава в Европейския съюз, която няма законодателна уредба за личния фалит, а същевременно се наражда в топ 4 по лоши кредити в Европа. \r\nСоциологическа агенция „Глобал Метрикс“ ще оповести резултатите от първото национално изследване по въпросите на личния фалит\r\nСъдия Елизабет Стонг от Съда по несъстоятелността в Бруклин, Ню Йорк, ще сподели американския опит по темата. \r\nВъв форума са поканени да участват министърът на правосъдието Цецка Цачева, министърът на финансите Владислав Горанов, народни представители, евродепутати, магистрати и експерти, представители на Конституционния съд, на Висшия съдебен съвет, на синдикатите, работодателските, съсловните и граждански организации и др.", "date": "2018.03.27", "title": "Омбудсманът Мая Манолова ще представи концепция на законопроект за личния фалит и „вечния длъжник“"}
{"url": "http://www.focus-news.net/news/2018/03/27/2504438/zamestnik-ministar-valentin-yovev-shte-uchastva-v-otkrivashtata-preskonferentsiya-na-tretoto-izdanie-na-konkursa-ekoobshtina.html", "text": "Заместник-министърът на регионалното развитие и благоустройството Валентин Йовев ще участва в пресконференцията, с която ще бъде открито третото издание на конкурса „Екообщина“, организиран от Посолството на Франция в България. Това съобщиха от пресцентъра на МРРБ. Събитието ще се проведе от 10.00 часа във Френския институт.", "date": "2018.03.27", "title": "Заместник-министър Валентин Йовев ще участва в откриващата пресконференция на третото издание на конкурса „Екообщина“"}
{"url": "http://www.focus-news.net/news/2018/03/27/2504444/mezhdunarodna-konferentsiya-podkrepa-za-mladite-uchiteli-kato-instrument-za-kachestveno-obrazovanie-shte-se-provede-v-sofiya.html", "text": "Международна конференция „Подкрепа за младите учители като инструмент за качествено образование – привличане, набиране и подготовка на ефективни млади учители в образованието\" ще се проведе от 9.30 часа на 27 март 2018 г. в София Хотел Балкан в столицата. Това съобщиха от пресцентъра на Министерството на образованието и науката. Събитието е част от календара на Българското председателство на Съвета на ЕС.\r\nЦелта на конференцията, организирана от Синдиката на българските учители, Министерство на образованието и науката и Европейския синдикален комитет по образование, е да бъде споделен опит от европейските държави в привличането и задържането на млади учители в професията. Други теми са наставничеството, приемствеността между поколенията, продължаващата квалификация и кариерното развитие на учителите.\r\nВ конференцията ще участват министърът на образованието и науката Красимир Вълчев, председателят на СБУ Янка Такева, президентът на Европейския синдикален комитет по образование Кристине Блоуър и др. Очаква се над 100 участници - социални партньори, учители, политици на местно, национално и европейско равнище и други заинтересовани страни да обсъдят текущите теми в областта на европейското училищно образование, да обменят най-добри практики и да очертаят идеи за бъдещи политически инициативи.", "date": "2018.03.27", "title": "Международна конференция „Подкрепа за младите учители като инструмент за качествено образование\" ще се проведе в София"}
{"url": "http://www.focus-news.net/news/2018/03/27/2504442/pregled-na-osnovnite-temi-v-dobrudzhanskiya-pechat.html", "text": "„За аварии в румънската АЕЦ „Черна вода“ съобщава на първа страница вестник „Нова добруджанска трибуна“. За поредица от аварии в единствената атомна електроцентрала в Румъния са съобщили румънски медии. В неделя е спрян контролирано първия блок. Установена е повреда в една от технологичните системи на централата. Ремонтните дейности няма да имат негативен ефект върху персонала, работниците, населението и околната среда. Всекидневникът помества пълната програма на Община град Добрич, която за трета поредна година организира кампанията „Бъди здрав“. Тя ще се проведе между 2 и 5 април. Организирани са различни мероприятия в различни точки на града. „В Добричка област няма пропаднали масиви с пшеница поради наводняване“, съобщава изданието. Информацията на Областна дирекция „Земеделие“. Комисия от експерти е обходила около 10% от засетите в региона 1 202 000 дка. Пшеничните посеви са презимували добре и вече са във фаза братене. Предстои второ обследване през април, тъй като все още има масиви със снежна покривка. Цяла страница изданието посвещава на Чингис хан, въплъщавал жестокост, власт, сила и мъдрост. От спортната страница – „Албена се готви да посрещне най-добрите тенисисти в света“. Състезанието за юноши ще се проведе на 26 и 25 май. Турнирът е в календара на Европа за състезатели до 14 години. Организаторите считат, че проявата е отлична възможност да се рекламират възможностите на курортния комплекс „Албена“ и Община Балчик.", "date": "2018.03.27", "title": "Преглед на основните теми в добруджанския печат"}
{"url": "http://www.focus-news.net/news/2018/03/27/2504446/blagoevgrad-kmetat-d-r-atanas-kambitov-shte-se-sreshtne-s-ministar-biser-petkov.html", "text": "Кметът д-р Атанас Камбитов ще се срещне с министър Бисер Петков. Това съобщиха от пресцентъра на Община Благоевград. Срещата между кмета Камбитов и министъра на труда и социалната политика Бисер Петков ще се състои в кабинета на кмета. След срещата, която се очаква да приключи около 11.20 - 11.30 часа, пред кабинета на кмета ще има изявление.", "date": "2018.03.27", "title": "Благоевград: Кметът д-р Атанас Камбитов ще се срещне с министър Бисер Петков"}
{"url": "http://www.focus-news.net/news/2018/03/27/2504440/kmetat-na-sofiya-yordanka-fandakova-shte-uchastva-v-brifing-vav-vrazka-s-uchenie-za-reaktsiya-pri-bedstviya-i-avarii.html", "text": "От 10.30 във Военна академия „Г. С. Раковски“ ще се проведе брифинг във връзка с учение „Съвместни усилия“ за реакция при бедствия и аварии. Това съобщиха от пресцентъра на Столична община. Учението се осъществява в партньорство на Столична община, Академията и Главна дирекция „Пожарна безопасност и защита на населението”. Целта е провеждане на учение за реакция при бедствия и аварии на сформирания оперативен щаб за изпълнение на плана за защита при бедствия. \r\nВ брифинга ще участват кметът на Столична община Йорданка Фандъкова, която е председател на щаба, началникът на Военна академия генерал-майор Груди Ангелов, директорът на Главна дирекция „Пожарна безопасност и защита на населението” комисар Николай Николов. \r\nПоканени са представители на Министерски съвет, на министерствата на отбраната, вътрешните работи, енергетиката, околната среда и водите, образованието и науката, както и председателят на БАН и Националното сдружение на общините в Република България.", "date": "2018.03.27", "title": "Кметът на София Йорданка Фандъкова ще участва в брифинг във връзка с учение за реакция при бедствия и аварии"}
{"url": "http://www.focus-news.net/news/2018/03/27/2504448/rumyana-milova-tsgm-novoto-bezplatno-mobilno-prilozhenie-urbo-za-sinya-i-zelena-zona-shte-ulesnyava-i-orientira-stolichani-i-gosti-na-grada.html", "text": "Новото безплатно мобилно приложение URBO за „синя“ и „зелена“ зона ще улеснява и ориентира столичани и гости на града. Това коментира в сутрешния блок  на Радио „Фокус“ Румяна Милова, директор Дирекция „Паркиране и гаражи“ към Центъра за градска мобилност, по повод новата система за заплащане на таксите за \"синя\" и \"зелена\" зона. \"Услугата дава възможност желаещите да се регистрират и да заплащат паркирането и чрез банкова карта, което ще бъде изключително полезно за чужденци или български граждани, живеещи извън страната и нямащи достъп до българските мобилни оператори\", обясни тя. „По този начин всяко едно плащане в зоната ще бъде извършвано от картата на ползвателя на услугата паркиране. Искам да успокоя гражданите, че цената остава същата, тоест сметката на ползвателя няма да бъде задължена с допълнителни такси – те ще бъдат за сметка на приложението. За самото приложение, то посочва в коя зона се намира в момента ползвателят. Имаме много случаи, в които гражданите се объркват къде се намират, дали са „синя“ или „зелена“ зона и плащат за „зелена“, а са в „синя“, поради което биват санкционирани. Така че това нещо може да бъде избегнато, като се използва приложението“, коментира Румяна Милова. Тя уточни, че приложението вече работи от няколко дни, като близо 100 души са се възползвали от него. Предстои и разширение на зоната за платено паркиране в някои столични квартали приблизително със 6100 места.  Точният брой на новите паркоместа ще бъде уточнен едва след като бъдат изготвени схемите за организации на движение и паркиране, което ЦГМ ще възложи на експерти, каза още Милова.", "date": "2018.03.27", "title": "Румяна Милова, ЦГМ: Новото безплатно мобилно приложение URBO за „синя“ и „зелена“ зона ще улеснява и ориентира столичани и гости на града"}
{"url": "http://www.focus-news.net/news/2018/03/27/2504447/denyat-27-mart-v-svetovnata-istoriya.html", "text": "2015 г.\r\nОт космодрума Байконур стартира космически кораб „Союз ТМА-16М“ с тричленен екипаж за едногодишно пребиваване в международната космическа станция.\r\n2014 г.\r\nТурция блокира връзките към YouTube в страната.\r\n2013 г.\r\nПарламентът на Лихтенщайн избира за министър-председател Адриан Хаслер. За първи път в парламента на Лихтенщайн влизат четири партии. Опозиционната партия на независимите спечелва 4 места, Прогресивната гражданска партия - 10, Отечествен съюз – 8, а Свободна листа - 3.\r\n2013 г.\r\nНашествието на скакалци на половината територия на остров Мадагаскар заплашва изхранването на 60% от населението на 22-милионната държава. Според ФАО в световен мащаб цените на храните достигат рекордни нива. Геополитиката за прехраната засенчва геополитиката на петрола.\r\n2012 г.\r\nБившият министър на отбраната на Израел Шаул Мофаз е избран за лидер на партия Кадима.\r\n2013 г.\r\nВоенната хунта в Мали издава временен документ, заменящ досегашната конституцията на страната.\r\n2013 г.\r\nВластите в Дамаск приемат плана на специалния пратеник на ООН и на Арабската лига Кофи Анан от шест точки за прекратяване на насилието в Сирия.\r\n2013 г.\r\nИзраел скъсва отношения със Съвета на ООН по правата на човека след започнато разследване на еврейските селища в окупирания Западен бряг. По тази причина изпратената мисия няма възможност да влезе на територията на Израел.\r\n2013 г.\r\nМинистърът на отбраната на Япония Наоки Танака издава заповед за привеждане на армията в състояние на повишена бойна готовност заради предстоящото изстрелване на ракета-носител и изкуствен спътник на Земята „Кванмьонсон-3“ на Северна Корея в средата на април. Прието е решение за дислокация на противоракетни комплекси „Петриът“ ПАК-3 на островите Исигаки, Миякеджима и Окинава.\r\n2011 г.\r\nЛибийските бунтовници си връщат отново контрола над петролния терминал в крайбрежния град Рас Лануф, след като на 12 март им бива отнет от либийската армия. Правителствените войски продължават отстъплението си в посока на Сирт.\r\n2011 г.\r\nЗа няколко дни (11.03-27.03.2011 г.) вторичните трусове от земетресението в региона Тохоку надминават бройката от 800.\r\n2006 г.\r\nКомисията по човешки права при ООН (UNCHR) провежда последното си събрание. Комисията работи в общата рамка на ООН, действа като спомагателно тяло на Икономическия и социален съвет при ООН (ECOSOC) и също така е подпомагана в работата си от Бюрото на върховния комисар по човешки права към ООН (UNHCHR). Комисията е принципен механизъм на ООН и международен форум, занимаващ се с поддържането и защитата на човешките права. На 15 март 2006 г. Генералната асамблея на ООН гласува Комисията по човешки права да бъде заменена със Съвета по човешки права при ООН.\r\n1993 г.\r\nДзян Дзъмин е избран за президент на Китайската народна република.\r\n1990 г.\r\nВ Лондон е открит музей на Шерлок Холмс. Музеят се намира на ул. Бейкър Стрийт № 221 б, където според разказите на сър Артър Конан Дойл Шерлок Холмс и д-р Уотсън живеят между 1881 и 1904 г. Прочутият кабинет на първия етаж с изглед към Бейкър Стрийт се поддържа във вида, в който е бил във Викторианската епоха. Музеят се състои от три етажа с по две стаи. Дневната е пресъздадена според описанията от разказите за Шерлок Холмс и в нея обикновено има актьор, който играе д-р Уотсън, или актриса, играеща г-жа Хъдсън, която прислужва. Преди създаването на музея, сградата му е общежитие от ХVІІІ век. Закупена през 1989 г. от името на Международното общество “Шерлок Холмс, тя се превръща първоначално в партерен ресторант “При г-жа Хъдсън” с музей на горните етажи.\r\n1980 г.\r\nВ Северно море се преобръща норвежка нефтена платформа, загиват 123 души от обслужващия персонал.\r\n1977 г.\r\nПри най-голямата в историята самолетна катастрофа на летището в Тенерифе поради мъгла при сблъсъка между два самолета “Боинг-747” (единият на авиокомпания KLM, а другият - на Pan Am) загиват 583 души. \r\nСамолетът на Pan Am е под командването на капитан Виктор Гръбс, а самолетът на KLM - под командването на капитан Якоб Велдуйзен ван Зентен. Летището Лос Родеос, на което се разиграва трагедията, се намира в северната част на Тенерифе и се ползва основно за полети в рамките на Канарските острови и от континентална Испания.\r\n1976 г. \r\nОткрито е метрото на Вашингтон.\r\n1973 г.\r\nАктьорът Марлон Брандо се отказва от наградата “Оскар”, присъдена му за ролята на Дон Корлеоне във филма “Кръстникът”, в знак на подкрепа към борещите се за правата си индианци.\r\nМарлон Брандо е роден на 3 април 1924 г. Той променя съвременното актьорско майсторство, като популяризира “Метода”, техника, която набляга на емоционалната истинност и натуралистичния стил. В началото на 50-те години на миналия век е номиниран в четири последователни години за награда “Оскар” за най-добър актьор, като печели един през 1954 г. с филма “На кея”. През 70-те години на миналия век Брандо печели втория си “Оскар” за образа на мафиотския бос Дон Корлеоне от “Кръстникът”. Последният му филм е от 2001 г. – трилъра “The Score”, в който играе с тренираните в техниката “Методът” актьори Робърт ДеНиро и Едуард Нортън. Марлон Брандо умира на 1 юли 2004 г. от белодробна недостатъчност. Той участва във филмите: “Трамвай желание” (1951 г.), “Вива Сапата” (1952 г.), “На кея” (1954 г.), “Младите лъвове” (1958 г.), “Бегълците” (1960 г.), “Преследването” (1966 г.), “Кеймада” (1969 г.), “Кръстникът” (1972 г.), “Последно танго в Париж” (1973 г.), “По Мисури” (1976 г.), “Апокалипсис сега” (1979 г.), “Формулата” (1980 г.), “Новакът” (1990 г.), “Христофор Колумб” (1992 г.), “Дон Хуан Де Марко” (1995 г.), “Островът на д-р Моро” (1996 г.).\r\n1969 г.\r\nИзстрелян е космическият апарат Маринър 7. Като част от програмата Маринър апаратите Маринър 6 (изстрелян на 24 февруари 1969 г.) и Маринър 7 (изстрелян на 27 март 1969 г.) осъществяват първата двойна мисия до Марс, като прелетяват над екватора и южния полярен регион, анализират атмосферата и повърхността на планетата с далекообхватни сензори, както и записват и предават стотици изображения. И двата апарата преминават над области с множество кратери и пропускат както гигантските северни вулкани, така и големия екваториален каньон, открит по-късно. Снимките от двете мисии дават информация за картографирането на около 20% от повърхността на планетата, като показват тъмни обекти, наблюдавани от Земята, но не и канали, илюзията за които се наблюдава от стационирани на Земята астрономи. Общо 198-те снимки от повърхността на червената планета са изпратени обратно на Земята, за да дадат повече дълбочина и детайлност в познанията, придобити от предишната мисия до планетата Марс – Маринър 4.\r\n1964 г.\r\nНай-силното земетресение, регистрирано в САЩ с магнитуд 9,2 по скалата на Рихтер, разтърсва южна и централна Аляска и убива 125 души.\r\n1963 г.\r\nВ Ноксвил, щата Тенеси, САЩ, е роден американският режисьор, продуцент, сценарист и актьор Куентин Тарантино. Кинокритиката го определя като култова фигура в киноизкуството на 90-те години на ХХ в. Творчеството му е модел за подражание на множество. млади режисьори. Дебютира през 1992 г. на Фестивала на независимото кино “Сънданс” с филма “Кучета в резерв”; следва “Криминале” (1994 г.; “Златна палма”, Кан, и “Оскар за най-добър оригинален сценарий”). Филмография: “Истински романс” (1993 г.; сценарий), “Четири стаи” (1995 г.), “От здрач до зори” (1996 г.; сценарий), “Джаки Браун” (1997 г.), “Kill Bill” (2003 г., 2004 г.).\r\n1962 г.\r\nЗа първи път се чества Международният ден на театъра.\r\n1958 г.\r\nНикита Хрушчов става Председател на Съвета на министрите на СССР.\r\n1956 г.\r\nНаправена е първата копка на Автомагистрала А1 Италия\r\n1953 г.\r\nНамалени са държавните цени на дребно на стоките за народно потребление.\r\n1941 г.\r\nПо време на Втората световна война в Югославия е извършен държавен преврат.\r\n1933 г.\r\nЯпония напуска Обществото на народите.\r\n1927 г.\r\nВ Баку, Азърбайджан, е роден Мстислав Леополдович Ростропович – руски виолончелист и диригент. Учи композиция с Дмитри Шостакович, пиано и виолончело. Завършва Московската консерватория през 1946 г. От 1948 г. е солист на Московската филхармония. Преподава в Московската и Ленинградската (днешна Санктпетербургска) консерватория. Концертира в родината си и в чужбина. За него са писани творби от композитори като Шостакович, Сергей Прокофиев и Бенджамин Биртен. Политически дисидент, Ростропович напуска Съветския съюз през 1974 г. и продължава кариерата си на запад. Установявайки се в САЩ, работи като музикален директор на Националния симфоничен оркестър (1977-1994 г.), като същевременно продължава да прави множество солови изяви, което го превръща в един от най-известните виолончелисти в света. Като пианист Ростропович акомпранира на съпругата си, сопранът Галина Вишневская.\r\nНа вода e пуснат японският самолетоносач \"Акаги\".\r\n1918 г.\r\nМолдова и Бесарабия се присъединяват към Румъния.\r\n1917 г.\r\nСъстои се битката при Червената стена.\r\n1914 г.\r\nНаправено е първото в света кръвопреливане, извършено в болница в Брюксел.\r\n1899 г.\r\nИталианският инженер Гилермо Маркони осъществява първата международна радиовръзка, като изпраща сигнал чрез морзовата азбука между Англия и Франция. Той е италиански радиотехник и предприемач. Като ученик се интересува от действието на електромагнитните вълни и изучава Морзовата азбука. През 1896 г. отива в Англия където демонстрира апарат с антена от покрива на централната поща в Лондон, като предава сигнал до друга сграда на 1,5 км. През 1897 г. получава патент за изобретяването на радиоприемник, принципно тъждествен на създадения през 1895 г. от А. С. Попов. Способства за развитието на радиото като средство за комуникация (през 1899 г. успява да предаде съобщение през Ламанша.) През 1909 г. получава Нобелова награда заедно с К. Ф. Браун. През 1912 г. е обвинен, че продава секретни данни на британското правителство, с които да се създаде радиомрежа. По време на Първата световна война отговаря за системата от безжични телеграфи в италианската армия. Умира от инфаркт. Докато трае погребението му, радиостанциите в света прекъсват предаванията си и за 2 минути радиоефирът е изпълнен с тишина.\r\n1880 г.\r\nПубликуван е романът на Емил Зола “Нана”.\r\nЕмил Зола е френски писател. Попада под влиянието на А. дьо Мюсе и В. Юго. Ранното му творчество е под въздействието на романтическата поетика. Създава новелите от цикъла “Приказки за Нинон”, 1864 г., романът “Изповедта на Клод”, 1865 г. Емил Зола издава литературни и изкуствоведчески книги (“Какво ненавиждам”, 1866 г.; “Моят салон”, 1866 г.; “Едуар Мане”, 1867 г.), в които критикува официалното салонно-академично изкуство, подкрепя първите изяви на импресионистите. През 1868-1870 г. сътрудничи в печатните органи на републиканската опозиция: в-к “Трибюн” (“Tribune”), “Рапел” (“Rappel”). В края на 1868 г. започва работа над серия романи за Втората империя. В серията “Ругон-Макарови. Естествена и социална история на едно семейство от епохата на Втората империя” (1871-1893 г.) влизат 20 романа. По-известни романи от серията са: “Кариерата на Ругонови” (1871 г.), “Плячка” (1871 г.), “Търбухът на Париж” (1873 г.), “Негово превъзходителство Йожен Ругон” (1876 г.), “Нана” (1880 г.), “Утайка” (1882 г.), “Женско щастие” (1883 г.), “Жерминал” (1885 г.), “Земя” (1887 г.), “Човекът звяр” (1890 г.), “Пари” (1891 г.), “Разгром” (1892 г.), “Доктор Паскал” (1893 г.) и др. Теорията за натурализма Зола обосновава в произведенията си “Експерименталният роман” (1880 г.), “Романисти натуралисти” (1881 г.), “Литературни документи” (1881 г.). Той е автор на драмите “Терез Ракен” (пост. 1873 г.) и комедията “Наследниците на Рабурден” (1874 г.).\r\n1867 г.\r\nКарл Маркс завършва първия том на “Капиталът”. Това е основния му труд, в него Маркс формулира икономическите закони за развитието на капиталистическото общество.\r\nКарл Маркс е германски философ, икономист, общественик и политик. През 1843 г. в Париж се запознава с представители на социалистически и демократически движения. Маркс смята, че капитализмът и неговите производителни сили са изчерпали своите възможности. На тази основа развива теорията за преход към ново общество и за историческата роля на пролетариата в него. От 1844 г. със сътрудничеството на Ф. Енгелс Маркс разработва основните положения на теорията, обобщени в “Икономическо-философски ръкописи”, “Светото семейство”, “Немската идеология”, “Тезиси на Фойербах” и “Нищета на философията”. През 1847 г. в Брюксел Маркс се присъединява към тайното пропагандистко дружество “Съюз на справедливите” (наречено по предложение на Маркс и Енгелс Съюз на комунистите). Заедно с Енгелс написва програмата на съюза – “Манифест на комунистическата партия”. От 1849 г. живее в Лондон. През 1864 г. създава и ръководи Първия интернационал. Маркс и Енгелс са основоположници на диалектическия материализъм и историческия материализъм. Теориите на Маркс и Енгелс предизвикват спорове в международното социалистическо движение, но стават идеологическа основа на комунистическото движение в началото на XX в.\r\n1860 г.\r\nВ САЩ е патентован тирбушонът.\r\n1854 г.\r\nПо време на Кримска война Великобритания обявява война на Русия.\r\n1782 г.\r\nЧарлс Уотсън-Уентуърт, втори маркиз на Рокингам, става министър-председател на Обединеното кралство.\r\n1625 г.\r\nЧарлз І става крал на Англия, Шотландия и Ирландия и заявява титлата крал на Франция. Чарлз І е роден на 19 ноември 1600 г. в Дънфърмлайн Палъс, Файф, Шотландия. Той управлява Великобритания и Ирландия в периода 1625-1649 г. Като на Джеймс І Чарлз възприема от баща си разбирането за божествено право на кралете, а най-ранните открити негови писма разкриват недоверието му в Камарата на общините в парламента. Чарлз І става крал през 1625 г. и скоро след това се жени за Анриета Мария. Влиза в конфликт с първия си парламент във връзка с религиозни въпроси, войната с Испания и принципното недоверие от страна на първия му съветник и дук на Бъкингам. След като разтуря няколко последователни парламента, Чарлз управлява държавата в продължение на 11 години, без да свиква парламента. Сред мерките, които предприема, за да бъде независим от парламентарните грантове, е налагането на корабен данък. През 1639 г. Чарлз започва война с Шотландия и нуждата от набиране на средства го принуждава да свика Късия и Дългия парламент. Впоследствие авторитарното управление на Чарлз и постоянните му кавги с парламента довеждат до английските Граждански войни. След като войските му са победени във втората от тези войни, Чарлз е принуден от армията да се изправи пред съд за предателство като “най-големият автор на нашите беди”. През 1649 г. Чарлз І е осъден и екзекутиран.\r\n1329 г.\r\nВ Агро Доминико Папа Йоан XXII осъжда някои писания на Майстер Екхарт като ерес.\r\n1309 г.\r\nПапа Климент V отлъчва Венеция и цялото и население.\r\n196 г. пр.н.е.\r\nПтолемей V се възкачва на трона на Египет.На тази дата са родени:\r\n1970 г.\r\nВ Ню Йорк, САЩ е родена Марая Кери – американска поппевица, която има уникален гласов диапазон от 5 октави; певицата с най-големи продажби през 90-те години на ХХ в. В стилово отношение се движи от балади до хип-хоп и денспоп. Марая Кери сама композира много от песните си. Томи През 1990 г. излиза дебютният албум на певицата, носещ нейното име; четири песни от албума стават № 1 в САЩ: “Vision Of Love”, “Love Takes Time”, “Someday” и “I Don’t Wanna Cry”. Успехът е потвърден и от 2 награди “Грами” (за дебют и най-добра изпълнителка). Следващите два албума продължават успеха на Марая Кери. През 1993 г. певицата се омъжва за Томи Мотола; няколко месеца по-късно се появява албумът “Dreamlover” (това е най-продаваният й албум). Песента “One Sweet Day”, записана заедно с “Бойс Ту Мен”, поставя рекорд в историята на класациите, като остава 16 седмици на върха. През 1997 г. Марая Кери се разделя с Томи Мотола, но продължава да издава албуми. В края на 90-те години на ХХ в. Марая Кери е единствената певица, която всяка година от десетилетието оглавява класациите; тя води и в класацията за най-продължителен престой на върха на американската класация за сингли, като изпреварва “Бийтълс”. Дискография: Merry Christmas (2005 г.); The Remixes (2003 г.); Greatest Hits (2001 г.); 3 Pak - Mariah Carey/Emotions/Music Box (cube) (2001 г.); #1's (2000 г.); Rainbow (1999 г.); Heartbreaker (1999 г.); Around The World (1999 г.); #1's (1998 г.); Butterfly (1997 г.); Daydream (1995 г.); Fantasy (1995 г.); Merry Christmas (1994 г.); Music Box (1993 г.); Mariah Carey Mtv Unplugged Ep (1992 г.); Emotions (1991 г.); Mariah Carey (1990 г.).\r\n1942 г.\r\nРоден е Майкъл Йорк – англо-американски актьор. Учи в Оксфордския университет, работи в лондонските театри. Дебютира при Дзефирели в “Укротяването на опърничавата” (1967 г.) и “Ромео и Жулиета” (1968 г.). Снима се в “Произшествието” (1967 г.), “Убийство в Ориент експрес” (1974 г.), “Тримата мускетари” (1974 г.), “Големите надежди” (1975 г.), “Бягството на Логан” (1976 г.), “Островът на д-р Моро” (1977 г.), “Федора” (1978 г.), “Непристойно поведение” (1978 г.), “От името на всички мои близки” (1983 г.), ”Предпазлива сигурност” (1995 г.). Най-значимата му роля е в “Кабаре” (1972 г.) на Боб Фос.\r\n1923 г.\r\nВ Баку, Азърбайджан, е роден Мстислав Леополдович Ростропович – руски виолончелист и диригент. Учи композиция с Дмитри Шостакович, пиано и виолончело. Завършва Московската консерватория през 1946 г. От 1948 г. е солист на Московската филхармония. Преподава в Московската и Ленинградската (днешна Санктпетербургска) консерватория. Концертира в родината си и в чужбина. За него са писани творби от композитори като Шостакович, Сергей Прокофиев и Бенджамин Биртен. Политически дисидент, Ростропович напуска Съветския съюз през 1974 г. и продължава кариерата си на запад. Установявайки се в САЩ, работи като музикален директор на Националния симфоничен оркестър (1977-1994 г.), като същевременно продължава да прави множество солови изяви, което го превръща в един от най-известните виолончелисти в света. Като пианист Ростропович акомпранира на съпругата си, сопранът Галина Вишневская.\r\n1871 г.\r\nРоден е Хайнрих Ман - германски писател, по-голям брат на Томас Ман. Първите му разкази са събрани в сборника “Престъпление и други разкази” и “Вълшебно”. Автор е на романите “В страната на дармоедите” (1900 г.), трилогията “Богини, или Трите романа на херцогиня фон Аси”, “Учителят Унрат” (1905 г.), трилогията “Империя” (1911-1925 г.), включваща “Верноподаникът”, “Бедните” и “Главата”. Пише публицистика, събрана в сборника “Омразата”, “Настъпва ден” и “Преглед на една епоха”. Хайнрих Ман умира през 1950 г.\r\n1785 г.\r\nРоден е Луи ХVІІ, крал на Франция от 1793 г. Вторият син на Луи ХVІ и Мария-Антоанета, Луи ХVІІ става наследник на престола със смъртта на брат си скоро след избухването на Френската революция. През 1792 г. е затворен заедно с останалата част от кралското семейство. Когато баща му е обезглавен през 1793 г., френската аристокрация в емиграция провъзгласява Луи-Шарл за крал. Той умира в затвора на 10-годишна възраст, но неизвестността, заобикаляща последните му месеци, поражда слухове, че не е мъртъв, и през следващите няколко десетилетия повече от 30 души твърдят, че са Луи ХVІІ. ДНК тестове, направени през 2000 г., доказват, че детето, умряло през 1795 г., е в действителност син на Луи ХІV и Мария Антоанета.На тази дата умират:  \r\n2002 г.\r\nУмира Дъдли Мур - американски комик и музикант. Стипендиант на “Оксфорд Магдален колидж”, където учи орган. Композира музикални произведения и свири в кабаре. През 1958 г. напуска Оксфорд като дипломиран джазпианист. Сътрудничеството му с П. Кук започва от комедийното шоу “Зад хладилника”. Героите Дъд и Пит го утвърждават като класически комедиен актьор. Прави успешна кариера в Холивуд. Печели “Оскар” с ролята си във филма “Артур” (1981) г. Носител на почетен Кръст на Британската империя (2001).\r\n1998 г.\r\nУмира австрийският автомобилен предприемач Фери Порше. Роден е през 1909 г. Той е единственият син на Фердинанд Порше. Сестра му Луизе Пиеш (1904-1999 г.) се омъжва за адвоката Антон Пиеш, който ръководи от 1941 до 1945 г. „Фолксваген“ във Волфсбург. Тя остава да живее в Австрия, а Фери живее предимно в Щутгарт.\r\nДо 1972 г. той е директор на Dr. Ing. h. c. F. Porsche KG.\r\n1968 г.\r\nУмира Юрий Гагарин - летец-космонавт, първият човек, летял в Космоса (12 април 1961 г.). Завършва Военновъздушната академия “Н. Е. Жуковски” (1968 г.). Участва в обучението и тренировката на екипажи от космонавти, летец-изпитател. Загива по време на изпитателен полет на нов самолет. Юрий Гагарин лети в орбита на борда на съветския космически апарат Восток І на 12 април 1961 г., което го превръща в първия човек в космоса. Той прави една обиколка на Земята (капсулата му е контролирана от Земата), преди да се върне за безопасно приземяване на територията на Съветския съюз около 90 минути по-късно. Полетът му от 1961 г. го превръща в международен герой – награден е с Орден Ленин и е избран за депутат в съветския парламент. Полетът е считан и за политическа победа, понеже САЩ не изпращат човек в космоса до суборбиталния полет на Алан Шепърд от 5 май 1961 г. В космоса Гагарин е предшестван от руското куче Лайка.\r\n1894 г.\r\nУмира Верни Ловет Камерън - английски изследовател на Централна Африка. Изпратен на помощ на Д. Ливингстън, Камерън тръгва от брега на Индийския океан (6°30’ ю. ш.) към вътрешността на континента. По пътя от Занзибар към езерото Танганайка среща африканци - спътници на Ливингстън, носещи неговите останки към брега на океана. През 1874 г. достига езеро Танганайка, изследва част от крайбрежието му, открива на запад неговия отток - р. Лукуга, достига до р. Луалаба, която правилно причислява към системата Конго. Слиза на юг, приблизително до 8° южна ширина, и проследява водораздела между басейните на Долно Конго и Горно Замбези, а през ноември 1875 г. излиза на Атлантическия океан (12°30’ ю. ш.). Пресичайки континента, Камерън определя различни височини. Полага началото на точното изучаване на релефа на Централна Африка. Автор е на “Across Africa” (v. 1-2, L., 1885-1888 г.).\r\n1875 г.\r\nУмира Едгар Кине - френски политик, историк. От 1841 г. е професор в “Колеж дьо Франс”. Уволнен е през 1846 г. заради борбата си против реакционното католическо духовенство и йезуитите, която повежда заедно с Ж. Мишле. Взема активно участие във Февруарската революция през 1848 г. Член е на Учредителното и Законодателното събрание. След контрареволюционния държавен преврат на 2 декември 1851 г. е принуден да емигрира. През 1870 г. се завръща се във Франция. Едно от най-известните му съчинения е за Великата френска революция (т. 1-2, 1865 г.). Автор е и на “Новият дух” (1874 г.).За изготвянето на историческата справка на Агенция “Фокус” са използвани следните източници:", "date": "2018.03.27", "title": "Денят 27 март в световната история"}
{"url": "http://www.focus-news.net/news/2018/03/27/2504449/izpalnitelnoto-byuro-na-bsp-shte-provede-zasedanie-v-pazardzhik.html", "text": "Изпълнителното бюро на БСП ще проведе заседание в Пазарджик. Това съобщиха от пресцентъра на НС на БСП. Така ръководството на левицата изпълнява своето обещание да заседава в различни градове на страната, за да е близо до проблемите на хората по места и да предлага решения. В заседанието ще участват председатели на Областния съвет на БСП и народни представители от областта. Ще бъде проведена среща с обществеността в Пазарджик.\r\nПредвидена е пресконференция от 13.30 часа в Прес-клуб БТА на ул. „Екзарх Йосиф” 2.", "date": "2018.03.27", "title": "Изпълнителното бюро на БСП ще проведе заседание в Пазарджик"}
{"url": "http://www.focus-news.net/news/2018/03/27/2504451/veliko-tarnovo-sondazhni-deynosti-nalagat-vremenno-zatvaryane-na-patya-v-podnozhieto-na-tsarevets.html", "text": "Сондажни дейности, свързани с предстоящото укрепване на свличането на земна маса в подножието на Царевец, налагат временно затваряне на улица „Св. Климент Охридски“ във Велико Търново. Това съобщиха от пресцентъра на Общината. Движението ще бъде ограничено между 10.00 и 13.00 часа или до приключване на работата, в участъка от площад „Цар Асен I“ до кръстовището край църквата „Св. Четиридесет мъченици“. \r\nПоради ремонтните дейности на улица „Читалищна“, която също е затворена за движение, два са вариантите за обходни маршрути в двете посоки между Велико Търново и Арбанаси – през Южния пътен възел, кв. „Света гора\" и обиколния път зад Царевец или през с. Шереметя. \r\nСондажните дейности налагат временни промени и в движението на градския транспорт. За времето, в което ул. „Св. Климент Охридски“ е затворена, автобусна линия №5 няма да преминава през старата градска част. Крайна спирка на автобусни линии с номера 50 и 110 ще е площад „Цар Асен I”.\r\nЗаради свличането на земната маса и пропадането на участък от тротоара, разположен над средновековния манастир „Великата лавра“, кметът Даниел Панов разпореди спешно проектиране на необходимия авариен ремонт. За безопасното движение на пешеходците върху част от пътното платно са монтирани предпазни парапети, ограждения и пътни знаци. \r\nОбщина Велико Търново апелира към водачите на моторни превозни средства и към пешеходците да преминават с повишено внимание в района и да се съобразяват с временната организация на движение.", "date": "2018.03.27", "title": "Велико Търново: Сондажни дейности налагат временно затваряне на пътя в подножието на Царевец"}
{"url": "http://www.focus-news.net/news/2018/03/27/2504423/daily-sabah-turtsiya-ostava-angazhirana-kam-prisaedinyavaneto-kam-es-vapreki-prechkite.html", "text": "Въпреки пречките, процесът на присъединяване на Турция към ЕС продължава със среща на високо равнище във Варна, България, която според експерти показва, че все още има тласък за подобряване на отношенията, пише  Daily Sabah. \r\nАнокара заяви, че ще продължи да се ангажира с усилията си да се присъедини към Европейския съюз, независимо от пречките, позовавайки се на готовността си да нормализира отношенията, които са били обтегнати от дълго време. Турция продължава процеса на присъединяване към ЕС въпреки пречките. Последната среща на върха между двете партии се състоя вчера във Варна, България с участието на президента Реджеп Тайип Ердоган, председателя на Европейския съвет Доналд Туск и с председателя на Европейската комисия Жан-Клод Юнкер. Президентът Ердоган пристигна във Варна в 14 ч. и бе посрещнат от българския премиер Бойко Борисов, управителя на Варна Стоян Пасев, кмета на града Иван Портник, посланика на Турция в София Хасан Улушой и постоянния представител на Турция в ЕС Фарук Каймакчи, предава Daily Sabah.\r\nМинистрите на външните работи Мевлют Чавушоглу и на въпросите, свързани с ЕС Омер Челик също придружиха президента Ердоган по време на срещата на високо равнище.  Според Жана Жабур, професор по политически науки по време на срещата е имало има импулс за подобряване на отношенията между Турция и ЕС.\r\n\"Всъщност в Турция в момента има готовност да облекчи напрежението с ЕС, за да се фокусира по-добре върху вътрешните работи и върху файла на Сирия\", каза Жабур, като посочи, че и в Европа има нарастващо съзнание за необходимостта да има добри отношения с Турция, тъй като е важен икономически партньор и играе решаваща роля в борбата срещу \"Ислямска държава\" и в задържането на кризата с бежанците. Тя също така подчерта, че срещата на върха в Варна е платформа за подновяване на диалога между двете страни, въпреки че не се очаква реален пробив в конкретен план.\r\nСпоред Жабур \"европейците очакват Турция да сподели тежестта си и да им предложи услуги, без да отговаря на нуждите, изискванията и тревогите на Анкара\". \"И това е невъзможно, защото през последните години се появи нова Турция\", допълни тя. Виктор Турмаков", "date": "2018.03.27", "title": "Daily Sabah: Турция остава ангажирана към присъединяването към ЕС въпреки пречките"}
{"url": "http://www.focus-news.net/news/2018/03/27/2504452/zam-ministar-malina-krumova-shte-uchastva-v-desetata-konferentsiya-na-balgarska-asotsiatsiya-po-vodite-bulakva.html", "text": "Заместник-министърът на регионалното развитие и благоустройството Малина Крумова ще участва в десетата юбилейна конференция на Българска асоциация по водите – Булаква. Това съобщиха от пресцентъра на Министерство на регионалното развитие и благоустройството. Двудневният форум ще бъде на тема „Инвестиционни предизвикателства пред водния сектор – Иновативни решения и финансови стратегии“. Откриването му ще се състои от 9.00 часа в Интер Експо център в София. От 14.30 часа заместник-министър Крумова ще се включи и в дискусионния форум за ВиК, на който ще се бъде обсъден проектът на нов закон за ВиК отрасъла.", "date": "2018.03.27", "title": "Зам.-министър Малина Крумова ще участва в десетата конференция на Българска асоциация по водите – Булаква"}
{"url": "http://www.focus-news.net/news/2018/03/27/2504439/komisiyata-za-chez-shte-izslusha-na-zakrito-zasedanie-predstaviteli-dans-dar-i-ministerstvoto-na-finansite.html", "text": "Временна комисия за установяване на всички факти и обстоятелства във връзка с приватизацията и планираната продажба на дружествата на ЧЕЗ Груп в България ще изслуша на закрито заседание представители ДАНС, ДАР и Министерството на финансите. Заседанието ще се проведе в сградата на Народното събрание на пл. „Княз Александър I“ №1 в зала 232 от 14.00 часа. Като първа точка е предвидено Министерството на финансите да представи информация за текущото състояние на международното арбитражно дело между ЧЕЗ, а.с. Чешка република и Република България. Като втора точка Държавна агенция „Национална сигурност“ и Държавна агенция „Разузнаване“ ще представят информация за резултати от извършени проверки относно лицата страни по сделката за придобиване на активите на ЧЕЗ Груп в България, както и проверка на обявените финансови институции и други източници на финансиране по сделката.", "date": "2018.03.27", "title": "Комисията за ЧЕЗ ще изслуша на закрито заседание представители ДАНС, ДАР и Министерството на финансите"}
{"url": "http://www.focus-news.net/news/2018/03/27/2504454/dobrich-chastichni-remontni-deynosti-se-izvarshvat-po-okolovrastniya-pat-na-dobrich-i-v-rayona-na-razklona-za-selo-debrene.html", "text": "Частични ремонтни дейности се извършват по Околовръстния път на Добрич и в района на разклона за село Дебрене. И в двата участъка движение на автомобили се извършва с повишено внимание, предаде кореспондентът на Радио „Фокус” – Варна. Няма въведени ограничения за движение на МПС, ремонтите ще продължат до края на месеца. По пътя Кранево-Варна е ограничено движение на МПС над 10 т. Като обходен маршрут се използва отсечката Кичево-Оброчище. Ограничението важи до 28 февруари следващата година.  Продължава изпълнението на дейности на обект ,,Интегриран проект за подобряване на водния цикъл на град Добрич. Продължава изпълнението на дейности в Добрич на обект ,,Интегриран проект за подобряване на водния цикъл на град Добрич“  по улиците “Арда“,  и “Спартак“ по ЛОТ3. По ЛОТ2 се извършват строително-монтажни работи по улиците „П.Р. Славейков“, „Брегалница“, „Ерма“, „Иван Хадживълков“, „Богдан“, „Велико Търново“ и „Крайовски договор“. В цялата област условията за пътуване са добри. В Добрич времето е облачно, тихо е, температурата е около 3 градуса. Пътните настилки са влажни.\r\nЖулиета НИКОЛОВА", "date": "2018.03.27", "title": "Добрич: Частични ремонтни дейности се извършват по Околовръстния път на Добрич и в района на разклона за село Дебрене"}
{"url": "http://www.focus-news.net/news/2018/03/27/2504450/regnum-spored-poslanika-na-rusiya-v-sasht-deystviyata-na-vashington-nyamat-opravdanie.html", "text": "Според посланика на Русия във Вашингтон Анатолий Антонов изгонването на руските дипломати от САЩ няма оправдание, предава  Rеgnum.\r\nСпоред него „подобно действие на Вашингтон“ е тревожен симптом. Заявленията, че САЩ са готови да взаимодействат с Москва са се оказали просто думи. Според него действащото ръководство на САЩ продължава с предишната си линия.\r\n„Ударът по официалните представители и представителства на Русия е действие, целящо конфронтация. Няма оправдание“, заяви Антонов от профила си в социалната мрежа „Фейсбук“.\r\nДипломатът допълни, че от САЩ се гонят тези, които са отговаряли за направленията от взаимноизгодно сътрудничество – космоса, науката и културата и търговията. „По този начин е нанесена вреда върху възстановяването на отношенията между Вашингтон и Москва и търсенето на допирни точки“, поясни той.\r\nАнтонов също така предполага, че за изгонването на руски дипломати от САЩ се е говорило и преди, но са чакали подходящ повод.  Виктор Турмаков", "date": "2018.03.27", "title": "Rеgnum: Според посланика на Русия в САЩ „действията на Вашингтон нямат оправдание“"}
{"url": "http://www.focus-news.net/news/2018/03/27/2504457/sofiyska-voda-vremenno-shte-prekasne-vodosnabdyavaneto-v-nyakoi-chasti-na-stolitsata.html", "text": "„Софийска вода” временно ще прекъсне водоснабдяването в някои части на столицата. Това съобщиха от пресцентъра на дружеството. Във връзка с просвързване на уличен водопровод на ул. „Трендафил“ с. Мърчаево, се налага спиране на водоподаването от 10:00 до 16:00 часа на клиентите на „Софийска вода”, живеещи в района на: с. Мърчаево. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Черешова градина“ пред кметството.\r\nВъв връзка с подмяна на сградни водопроводни отклонения на ул. „Света гора“ и ул. „Крум Попов“, жк. „Лозенец“, се налага спиране на водоподаването на клиентите на „Софийска вода“: от 10:00 до 18:30 часа на ул. „Бряст“, ул. „Света гора“ от ул. „Кръстю Сарафов“ до ул. „Бряст“; от 09:00 до 18:00 часа на ул. „Крум Попов“ от ул. „Синчец“ до бул. „Христо Смирненски“, ул. „Неразделни“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноски на адрес: ул. „Бряст“ ъгъла с ул. „Света гора“; ул. „Крум Попов“ ъгъла с ул. „Яворец“.\r\nВъв връзка с реконструкция на уличен водопровод на ул. „Канала“, жк. „Дружба“ I, се налага спиране на водоподаването от 09:00 до 21:00 часа на клиентите на „Софийска вода”, живеещи в района на: ул. „Канала“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Канала“№27.\r\nВъв връзка с подмяна на сградно водопроводно отклонение на бул. „Мадрид“, кв. „Подуяне“, се налага спиране на водоподаването от 09:00 до 17:00 часа на клиентите на „Софийска вода”, живеещи в района на: бул. „Мадрид“от бул. „Евлоги и Христо Георгиеви“ до ул. „Алеко Константинов“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: бул. „Мадрид“ №10.\r\nВъв връзка с подмяна на сградно водопроводно отклонение на бул. „Инж. Иван Иванов“, жк. „Зона Б-5“, се налага спиране на водоподаването от 10:00 до 18:00 часа на клиентите на „Софийска вода”, живеещи в района на: бул. „Инж. Иван Иванов “от бул. „Александър Стамболийски“ до бул. „Тодор Александров“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: бул. „Инж. Иван Иванов “ ъгъла с бул. „Александър Стамболийски“.\r\nРемонтните дейности ще осигурят по-добро управление на водопроводната мрежа като максимално се ограничат зоните на евентуални бъдещи нарушения на водоснабдяването.\r\nЗасегнатите от прекъсването на водата, могат да получат повече информация от Телефонния център на “Софийска вода” АД на телефон 0800 12121 или да следят за развитието на всички текущи теренни дейности в реално време чрез Виртуалния информационен център на дружеството - http://www.sofiyskavoda.bg/water_stops.aspx.", "date": "2018.03.27", "title": "„Софийска вода” временно ще прекъсне водоснабдяването в някои части на столицата"}
{"url": "http://www.focus-news.net/news/2018/03/27/2504456/ukrainskata-chudotvorna-ikona-sv-bogoroditsa-odigitriya-baytalska-e-izlozhena-za-poklonenie-v-stolichniya-hram-sv-andrey-parvozvani.html", "text": "В столичния храм „Св. Андрей Първозвани“, който се намира  на улица  „Опълченска“ е изложена за поклонение украинската чудотворна икона „Св. Богородица – Пътеводителка“, предаде репортер на Агенция \"Фокус\". Тя се съхранява в девическия манастир „Рождество Богородично“ в Байтал, Одеска област, поради което я наричат още \"Байталска\".\r\nСветинята ще остане в църквата „Св. Андрей“ до 30.03 2018 г., петък.\r\nНикола ПЕТКОВ", "date": "2018.03.27", "title": "Украинската чудотворна икона \"Св. Богородица Одигитрия - Байталска\"  е изложена за поклонение в столичния храм „Св. Андрей Първозвани“"}
{"url": "http://www.focus-news.net/news/2018/03/27/2504458/sport-daniel-kolins-pobedi-monika-puig-i-se-klasira-na-chetvartfinala-na-turnira-v-mayami.html", "text": "Американката Даниел Колинс за първи път в кариерата си се класира на четвърт финал от  WTA.\r\nС резултат  3:6, 6:4, 6:2 та победи пуерториканката Моника Пуиг на турнира в Маями. В следващия кръг тя ще се изправи срещу американката Винъс Уилямс. Виктор Турмаков", "date": "2018.03.27", "title": "Спорт: Даниел Колинс победи Моника Пуиг и се класира на четвъртфинала на турнира в Маями"}
{"url": "http://www.focus-news.net/news/2018/03/27/2504460/vazmozhnosti-za-investitsii-inovatsii-i-regulatsii-shte-se-obsazhdat-na-foruma-it-hub-connect-2018-koyto-shte-se-provede-pod-patronazha-na-balgarskoto-predsedatelstvo.html", "text": "Възможностите за инвестиции и иновации в България и ЕС, предстоящите регулации в общността и по въпросите на киберсигурността ще се обсъждат на Международната конференция IT Hub Connect 2018. Това съобщиха от пресцентъра на Министерство за Българското председателство на Съвета на ЕС 2018. Тя ще се проведе на 26 и 27 март в София Тех Парк под патронажа на първото Българско председателство на Съвета на ЕС, а нейни организатори са Американската търговска камара в България и Индийско-българската бизнес камара.\r\nВ специално обръщение към потвърдилите участие над 350 делегати министърът за Българското председателство на Съвета на ЕС 2018 Лиляна Павлова ще се спре върху приоритетите, по които страната ни работи в настоящите месеци за дигитална Европа.\r\nВ първия ден на форума ще се дискутират възможностите за инвестиции и иновации в България и Европейски съюз, като ще се постави ударение върху възможността за интензифириране на сътрудничеството в ИТ-сферата между България и Индия, и върху разпознаването на нашата страна като врата за Индия към Общия дигитален европейски пазар. На 26 март ще се представи също опитът на държавата Израел за новите начини за финансиране и изграждане на работеща екосистема за иновации и стартъпи. А българският опит ще бъде споделен от представителите на групата на инвеститори в рисков и дялов капитал в стартъпи.\r\nФокусът във втория ден на форума ще се постави върху предстоящите регулации в ЕС и върху въпросите на киберсигурността. В панелите ще участват представители на дигиталните агенции на ЕС, на ИТ-бизнеса в сферата и експерти.\r\nОчакваните над 350 делегати за двата дни на конференцията са представители на държавните и местни институции у нас и от Югоизточна Европа, на регулаторните органи, консултанти, адвокати, специалисти в дигиталната икономика, от академичната общност, предприемачи и собственици на стартъпи, инвеститори в дялов и рисков капитал, експерти. Сред гостите ще бъдат и много от членовете на Американска търговска камара в България и на Индийско-българската бизнес камара.", "date": "2018.03.27", "title": "Възможности за инвестиции, иновации и регулации ще се обсъждат на форума IT Hub Connect 2018, който ще се проведе под патронажа на Българското председателство"}
{"url": "http://www.focus-news.net/news/2018/03/27/2504461/sofiya-vavezhda-se-vremenna-organizatsiya-na-dvizhenieto-vav-vrazka-s-provezhdaneto-na-22-ri-mezhdunaroden-filmov-festival-sofiya-film-fest.html", "text": "Въвежда се временна организация на движението във връзка с провеждането на 22-ри Международен филмов фестивал София Филм Фест. Това съобщиха от пресцентъра на Столична община. Забранява се престоят и паркирането на пътни превозни средства, с изключение на автомобилите на участниците в мероприятието, както следва: \r\n- До 08.00 часа на 28 март 2018 г. на бул. „Витоша” между бул. „Пенчо Славейков” и ул. „Христо Стамболски”; \r\n- До 08.00 часа на 28 март 2018 г. на ул. „Екзарх Йосиф” № 37, пред Дома на киното;\r\n- До 08.00 часа на 28 март 2018 г. се разрешава престоят и паркирането на пътните превозни средства на участниците в мероприятието на бул. „Фритьоф Нансен” между бул. „Васил Левски” и бул. „Патриарх Евтимий”, от страната на НДК.", "date": "2018.03.27", "title": "София: Въвежда се временна организация на движението във връзка с провеждането на 22-ри Международен филмов фестивал София Филм Фест"}
{"url": "http://www.focus-news.net/news/2018/03/27/2504462/blagoevgrad-zapochva-traditsionnoto-proletno-pochistvane-v-obshtina-gotse-delchev.html", "text": "Традиционното пролетно почистване в община Гоце Делчев тази година ще се проведе до 5 април. Това съобщиха от пресцентъра на Общината. Община Гоце Делчев ще подсигури на всички желаещи да се включат в кампанията по пролетното почистване полиетиленови торби и ръкавици. По населени места, хората могат да се обръщат към кметове и кметски наместници за снабдяване с чували и ръкавици, както и за помощ при извозването на събраните отпадъци. \r\nСъбраните отпадъци трябва да бъдат поставяни в съдовете за битови отпадъци или в чували до тях. Община Гоце Делчев ще раздава безплатно найлонови чували, за да се избегне вторично замърсяване. Гражданите могат да ги получат до 05 април между 8.30 и 17.00 часа на партера в сградата на общинската администрация. Ако в района няма съдове за битови отпадъци, заявка за събиране на чувалите с отпадъци може да бъде подадена на тел. 0888 006080.\r\nЗа кастрене, рязане или премахване на клони, храсти и дървета, собственост на Община Гоце Делчев, е необходимо писмено разрешение, издадено от общинската администрация.\r\nОбщина Гоце Делчев има възможност да извози събраните по време на почистването отпадъци, като за целта е необходимо да се сигнализира на телефон 0888 006 080.\r\n\"Целта на кампанията е да обединим усилията си в почистването и поддържането на чистотата на нашето населено място, за да стане то още по-красиво и приветливо. Затова призоваваме всички ръководители на предприятия, учреждения и фирми да организират своите служители за участие в инициативата, като почистят прилежащите си територии. Призоваваме също и живеещите в жилищните блокове да почистят около тях и да оформят зелените пространства пред блоковете\", посочиха още от Общината.\r\nИ тази година Община Гоце Делчев ще спази традицията и ще награди най-активните в почистването с парични суми.", "date": "2018.03.27", "title": "Благоевград: Започва традиционното пролетно почистване в Община Гоце Делчев"}
{"url": "http://www.focus-news.net/news/2018/03/27/2504445/nachalnikat-na-otbranata-general-leytenant-andrey-botsev-shte-prisastva-na-brifing-za-uchenieto-savmestni-usiliya-vav-voennata-akademiya-g-s-rakovski.html", "text": "Брифинг за компютърно подпомаганото учение „Съвместни усилия“ ще се проведе от 10.30 часа във Военната академия „Г. С. Раковски“. На него ще присъства началникът на отбраната генерал-лейтенант Андрей Боцев. Това съобщиха от пресцентъра на Министерството на отбраната. Компютърно подпомаганото учение „Съвместни усилия“ е за реакция при бедствия и аварии на сформиран оперативен щаб. То се провежда в партньорство между Военната академия, Столична община и Главна дирекция „Пожарна безопасност и защита на населението”. \r\nВ брифинга ще участват началникът на Военната академия генерал-майор Груди Ангелов, кметът на Столична община Йорданка Фандъкова и директорът на Главна дирекция „Пожарна безопасност и защита на населението” главен комисар Николай Николов. Поканени са още представители на министерствата на отбраната, на вътрешните работи, на енергетиката, на околната среда и водите, на образованието и науката, председателите на Българската академия на науките и Националното сдружение на общините в Република България.", "date": "2018.03.27", "title": "Началникът на отбраната генерал-лейтенант Андрей Боцев ще присъства на брифинг за учението „Съвместни усилия“ във Военната академия „Г. С. Раковски“"}
{"url": "http://www.focus-news.net/news/2018/03/27/2504459/plovdiv-patishtata-v-oblastta-sa-suhi-obezopaseni-i-normalno-prohodimi.html", "text": "Пътищата в Пловдивска област са сухи, обезопасени и нормално проходими. Това каза за Радио „Фокус“ – Пловдив дежурния от Областно пътно управление. През последното денонощие не са постъпвали сигнали за по-сериозни пътни инциденти. Движението по пътя Шишманци-Белозем, в района на пътния възел при АМ „Тракия“ се осъществява в една лента поради ремонтни дейности на надлеза. Трафикът в участъка ще се контролира от светофарна уредба до 26 април. Движението по пътя Пловдив-Асеновград, от изхода на град Пловдив до разклона за град Куклен, се осъществява двупосочно в едното платно в посока Асеновград поради ремонтни дейности. Срокът за изпълнението им е до 14 май. До края на месеца остава забранено движението на камиони над 12 тона през прохода Троян-Кърнаре. Забранено е движението на МПС над 12 тона и по пътя Поповица-Болярци и по отсечката град Лъки-пътно кръстовище за хижа Момчил юнак. Забранено е движението за всички моторни превозни средства по пътя Белица-Загражден-Давидково, в участъка от км 13 до км 18, заради компрометирана пътна настилка.\r\nТрафикът на територията на град Пловдив е натоварен към този час на деня. Задръствания се образуват по булевардите „Цар Борис III Обединител“, „Христо Ботев“, „Шести септември“, „Руски“, „Васил Априлов“, „Пещерско шосе“, както и по входно-изходните артерии на града.\r\nВесела КРЪСТЕВА", "date": "2018.03.27", "title": "Пловдив: Пътищата в областта са сухи, обезопасени и нормално проходими"}
{"url": "http://www.focus-news.net/news/2018/03/27/2504465/blagoevgrad-povishena-opasnost-ot-padashti-kamani-ima-v-rayona-na-kresnenskoto-defile-i-po-vtoroklasen-pat-19-simitli-gotse-delchev.html", "text": "Повишена опасност от падащи камъни има в района на Кресненското дефиле и по второкласен път – 19 Симитли – Гоце Делчев. Това съобщи за Радио „Фокус“ – Пирин дежурният служител в Областно пътно управление – Благоевград.  Необходимо е шофьорите да карат с особено внимание в тези райони, за да бъдат избегнати инциденти. Мокри и хлъзгави са пътните настилки в областта. Нормално натоварен е трафикът по автомагистрала „Струма“ и Главен път Е-79. В региона няма затворени пътища. Прохода Предел е отворен за преминаването на всички видове моторни превозни средства. През нощта няма регистрирани тежки пътни инцидент. Към момента никъде не се извършват ремонти дейности.\r\nКристина МИТКОВА", "date": "2018.03.27", "title": "Благоевград: Повишена опасност от падащи камъни има в района на Кресненското дефиле и по второкласен път – 19 Симитли – Гоце Делчев"}
{"url": "http://www.focus-news.net/news/2018/03/27/2504453/blagoevgrad-shte-bade-predstaven-proekt-za-podobryavane-kachestvoto-na-atmosferniya-vazduh-v-obshtinata.html", "text": "От 17.30 часа в зала №5 на Община Благоевград ще се състои обществено обсъждане, по време на което ще бъде представен проектът на програма „Актуализация на програмата за качеството на атмосферния въздух на територията на Община Благоевград“. Това съобщиха от пресцентъра на Общината. По време на обсъждането ще бъде представена програмата, която ще бъде качена на сайта на Община Благоевград, в раздел „Околна среда“, подкатегория „Планове и програми“, за да бъде достъпна до всеки гражданин.\r\nПроектът се финансира по ОП „Околна среда 2014-2020 г.“, по приоритетна ос 5 „Подобряване качеството на атмосферния въздух“. Срокът за изпълнение на проекта е 13 месеца, като началото бе поставено на 14 юни 2017 г. Общата стойност на проекта е 98 140,00 лв., от тях финансирането от Кохезионния фонд на ЕС е 83 419,00 лв., представляващи 85% от БФП и национално съфинансиране в размер на 14 721,00 лв., представляващи 15% от БФП“.\r\nОсновната цел е да се актуализира съществуващата Програма за намаляване на вредни емисии в атмосферния въздух на фини прахови частици и полициклични ароматни въглеводороди на територията на Община Благоевград чрез изготвянето на комплексна програма за достигане на установените норми на замърсителите – фини прахови частици и полициклични ароматни въглеводороди. Специфичната цел на проектното предложение е намаляване замърсяването на атмосферния въздух чрез понижаване на количествата на ФПЧ10 и ПАВ.\r\nМерките, които се предвижда да бъдат взети на местно ниво, са свързани с газифициране на битовия сектор – поетапно увеличаване броя на домакинствата отопляващи се с газ от централен източник. Също така подмяна на стационарни индивидуални и многофамилни домакински горивни устройства на твърдо гориво, поставяне на филтри за ФПЧ10 на комините на горивни инсталации на твърдо гориво. Предвижда се обновяване на автобусите от градския транспорт, с автобуси, отговарящи най-малко на стандарт за вредни емисии ЕВРО 5, автобуси на газ и/или електро- и хибридни автобуси. Сред мерките са включени и въвеждане на зони с ниски емисии, редовно измиване на основните пътни артерии, благоустройство на крайпътните и междублокови пространства, озеленяване на свободните площи, поддържане в добро състояние на пътната настилка, контрол на строителните дейности на територията на общината.", "date": "2018.03.27", "title": "Благоевград: Ще бъде представен проект за подобряване качеството на атмосферния въздух в общината"}
{"url": "http://www.focus-news.net/news/2018/03/27/2504468/sofiya-ofitsialnata-tseremoniya-za-vrachvane-na-nagradite-ikar-2018-shte-se-provede-v-narodniya-teatar-ivan-vazov.html", "text": "От 19.00 часа в Народен театър „Иван Вазов“ ще се проведе официалната церемония за връчване на наградите „Икар 2018“. Това съобщиха от пресцентъра на Столична община. Режисьор и сценарист е Стоян Радев, сценограф - Мира Каланова. Специално участие ще вземат световноизвестният цигулар Минчо Минчев, примабалерината Марта Петкова, Стефан Вълдобрев и Обичайните заподозрени.\r\nВ годината на първото българско европредседателство Националните награди „Икар“ се провеждат под мотото на Европейския съюз „Единни в многообразието“. 27 март е Световен ден на театъра. От 44 години на този ден Съюзът на артистите в България организира връчването на награди за сценично изкуство „Икар“. Наградите се връчват в рамките на Софийския театрален салон, който е част от Календара на културните събития на Столична община.", "date": "2018.03.27", "title": "София: Официалната церемония за връчване на наградите „Икар 2018“ ще се проведе в Народния театър „Иван Вазов“"}
{"url": "http://www.focus-news.net/news/2018/03/27/2504469/montana-mokar-na-mesta-zaleden-i-opesachen-e-patyat-prez-prohoda-petrohan.html", "text": "Мокър, на места заледен и опесъчен е пътят през прохода Петрохан, съобщиха за Радио „Фокус“ – Видин от Пътна полиция – Монтана. Температурата на въздуха е минус 2 градуса, духа силен вятър. На места на завоите и усойните места на пътя има опасност от заледяване и там е разхвърлян пясък. Трафикът през прохода е с нормална интензивност и в двете посоки. Остава забраната за преминава през Петрохан на автомобили над 12 тона, за тях е осигурен обиколен маршрут през гр. Своге.\r\nАнна ЛОЗАНОВА", "date": "2018.03.27", "title": "Монтана: Мокър, на места заледен и опесъчен е пътят през прохода Петрохан"}
{"url": "http://www.focus-news.net/news/2018/03/27/2504455/zam-ministar-denitsa-nikolova-shte-uchastva-v-diskusiya-za-novoto-rayonirane-na-stranata-v-gabrovo.html", "text": "Заместник-министърът на регионалното развитие и благоустройството Деница Николова ще участва в заседание на Регионалния съвет за развитие на Северен централен район, което ще се проведе в Габрово от 10.00 часа в Ритуалната зала на общинската администрация. Това съобщиха от пресцентъра на Министерство на регионалното развитие и благоустройството.\r\nЗам.-министър Николова ще представи вариантите за ново райониране и основните мотиви за промяна на районите от ниво NUTS 2 в страната в рамките на дискусия по темата с участието на кметове на общини, областни управители, представители на бизнеса, научната общност и др. \r\nИнициативата на Министерството на регионалното развитие и благоустройството цели широко обществено обсъждане на предложените от Междуведомствена работна група 3 варианта за ново райониране на страната. Целта е да се чуят мнения, позиции и аргументи, за да се вземе най-консенсусното и работещо решение.", "date": "2018.03.27", "title": "Зам.-министър Деница Николова ще участва в дискусия за новото райониране на страната в Габрово"}
{"url": "http://www.focus-news.net/news/2018/03/27/2504470/dots-maya-argirova-pirogov-s-opasnost-za-zhivota-e-zalyatata-s-kiselina-zhena.html", "text": "С опасност за живота е залятата с киселина жена. Това каза в ефира на бТВ доц. Мая Аргирова– началник на Клиниката по изгаряния в УМБАЛСМ „Н. И. Пирогов“, където пострадалата е приета по спешност. „Пострадалата е с 24% дълбоко изгаряне от неизяснен химически агент с локализация на функционални места – глава, шия и пръснато по долните крайници. Тепърва предстои вторична оценка и според хемодинамичните показатели кога ще влезе в операционната и ще бъде оперирана на няколко оперативни етапа. Жената е инхалирала. На апаратна вентилация е. Не е контактна. В тежко общо състояние е“, подчерта доц. Аргирова. По думите все още не установено с точност с какво вещество е залята пострадалата. „Това предстои да се изясни. По клиничния вид на раните, най-вероятно е от киселинен произход“, подчерта доц. Аргирова. „Характерното за този тип изгаряния е, че те по принцип са дълбоки, с трайни естетични и функционални последствия. Много е рано да се говори още за това“, допълни още тя.", "date": "2018.03.27", "title": "Доц. Мая Аргирова, „Пирогов“: С опасност за живота е залятата с киселина жена"}
{"url": "http://www.focus-news.net/news/2018/03/27/2504473/pazardzhik-vavedeno-e-ogranichenie-za-tovarni-mps-nad-10t-po-mosta-v-selo-boshulya-poradi-remont.html", "text": "Натоварено е движението по главните пътища на област Пазарджик, съобщи за Радио „Фокус“ – Пазарджик дежурният в Областно пътно управление – Пазарджик. Пътните настилки са  мокри, в планинската част – заледени и заснежени. Забранено е преминаването на товарни МПС над 12 тона с ремаркета и полуремаркета по пътя Белово-Юндола. Обходният маршрут е през дефилето Варвара-Велинград.  Въведено е ограничение и на моста в село Бошуля, който е част от републиканската пътна мрежа. Там е забранено движението на товарни автомобили с тегло над 10 тона. Определеният обходен маршрут е през село Звъничево – Септемврийски ханчета – град Септември – село Бошуля. В Родопската част на областта остава опасността от падащи камъни. Тя е най-голяма по направленията Пещера – Батак – Широка поляна, Варвара – Гара Костандово и Белово – Юндола.\r\nАлбена ЖИЛЕКОВА", "date": "2018.03.27", "title": "Пазарджик: Въведено е ограничение за товарни МПС над 10т по моста в село Бошуля поради ремонт"}
{"url": "http://www.focus-news.net/news/2018/03/27/2504474/vsenoshtno-bdenie-ot-sergey-rahmaninov-shte-bade-izpalneno-v-sofiyskata-zala-balgariya.html", "text": "През настоящата година се навършват 145 години от рождението и 75 години от кончината на руския композитор и диригент Сергей Рахманинов (1873-1943), предаде репортер на Агенция \"Фокус\". По този повод в столичната зала \"България\" на 27 март от 19.00 часа Националният филхармоничен хор „Светослав Обретенов“с диригент Славил Димитров ще представи едно от най-красивите и сложни произведения на хоровата музика - „Всенощно бдение“ от този велик автор. \r\nНикола Петков", "date": "2018.03.27", "title": "\"Всенощно бдение\" от Сергей Рахманинов ще бъде изпълнено в софийската зала \"България\""}
{"url": "http://www.focus-news.net/news/2018/03/27/2504471/vatreshniyat-ministar-valentin-radev-shte-poseti-shumen.html", "text": "Министърът на вътрешните работи Валентин Радев ще бъде на работно посещение в Шумен на 27 март. Това съобщиха от ОДМВР-Шумен. В сутрешните часове е предвидена  среща с ръководния състав на Дирекцията.  Вътрешният министър  ще проведе работна среща с кметовете и кметските наместници от областта в зала 363 на Община Шумен.  Веднага след това министър Валентин Радев  ще даде брифинг.", "date": "2018.03.27", "title": "Вътрешният министър Валентин Радев ще посети Шумен"}
{"url": "http://www.focus-news.net/news/2018/03/27/2504476/veliko-tarnovo-natovaren-e-trafikat-v-grada-v-nachaloto-na-rabotniya-den-nastilkite-v-grada-sa-chastichno-mokri.html", "text": "Натоварен е трафикът в областния център в началото на работния ден. Пътните настилки са частично мокри. Времето е облачно, без валежи, предаде репортер на Радио „Фокус“ – Велико Търново. Интензивно е движението в централната част – в района на Кооперативния пазар и пощата има образували се колони от автомобили. Засилен е трафикът и на двата основни пътни възела – Южния и Качица. Натоварено е и по улица „Магистрална“, която съвпада с отсечка от пътя София – Варна. В града няма допълнително въведени ограничения и нови затворени участъци. Затруднено е придвижването в старата част, където продължава реконструкцията на водопроводната мрежа и на места движението се извършва в едната пътна лента. От Община Велико Търнов съветват водачите да карат внимателно, със съобразена скорост и повишено търпение. За изминалото денонощие не са регистрирани и тежки инциденти. Светофарите навсякъде работят безпроблемно. Екипи на полицията следят за правилното протичане на движението, като патрулите са в натоварените участъци и на входовете и изходите на старата столица.\r\nЛуиза ТРАНЧЕВА", "date": "2018.03.27", "title": "Велико Търново: Натоварен е трафикът в града в началото на работния ден, настилките в града са частично мокри"}
{"url": "http://www.focus-news.net/news/2018/03/27/2504478/sofiya-vavezhda-se-vremenna-organizatsiya-na-dvizhenieto-vav-vrazka-s-vrachvaneto-na-nagradite-ikar.html", "text": "Въвежда се временна организация на движението във връзка с връчването на наградите „Икар”. Това съобщиха от пресцентъра на Столична община. До 24.00 часа се забранява престоят и паркирането на пътни превозни средства, с изключение на автомобилите на гостите поканени на церемонията на: \r\n- ул. „Г. Бенковски” между ул. „Славянска” и ул. „Иван Вазов”; \r\n- ул. „Иван Вазов” между ул. „Кузман Шапкарев” и ул. „Г.С. Раковски”. \r\nОт 17.30 часа до приключване на мероприятието се забранява влизането на пътни превозни средства в двете посоки, с изключение на автомобилите на гостите поканени на церемонията, само при необходимост и по преценка на отдел „Пътна полиция” при СДВР по: \r\n- ул. „Г. Бенковски” между ул. „Славянска” и ул. „Иван Вазов”; \r\n- ул. „Иван Вазов” между ул. „Кузман Шапкарев” и ул. „Г.С. Раковски”. \r\nСтолична дирекция на вътрешните работи да осигури постове за контрол и регулиране на движението.", "date": "2018.03.27", "title": "София: Въвежда се временна организация на движението във връзка с връчването на наградите „Икар”"}
{"url": "http://www.focus-news.net/news/2018/03/27/2504477/mkd-makedoniya-harvatiya-reshi-mig-ovete-otivat-v-istoriyata-pristigat-izraelskite-f-16.html", "text": "Съветът за национална отбрана ще препоръча на правителството в Загреб да вземе решение за сключване на договор с Израел за закупуване на 12 употребявани изтребители F-16 „Барак\", пише скопското електронно издание МКД.\r\nЗаседанието на Съвета ще се проведе в следобедните часове на деня, а според хърватските медии решението за замянта на „МиГ“-овете с израелските F-16 ще бъде единодушно.\r\nИ кабинета на президента Колинда Грабар Китарович са уверени, че в този момент израелската оферта е най-изгодна за Хърватия, и във финансов, но и в стратегически аспект. \r\nС оглед на това, че и хърватският министър на отбраната подкрепя предложенията, е трудно да се очаква министър-председателят Андрей Пленкович да се противопостави на сделката, още повече, че комисия на ведомството изготви анализ, в който израелската оферта бе определена като най-изгодна. \r\nНа заседанието на Съвета за национална сигурност ще бъдат представени всички четири оферти – от САЩ, от Гърция, от Израел и от Швеция. Членовете на органа ще отправят препоръка, която няма задължителен характер за правителството.\r\nХърватските медии съобщават, че в продажната цена на пакета, предлаган от Израел (500 мил. евро), Загреб ще получи 12 модернизирани самолети F-16„Барак\", с бойно въоръжение, два симулатора за обучение на пилоти и гаранции на израелската държава, че стои зад цялата сделка. \r\nНай-големият конкурент на Израел е предложението на шведската компания SAAB с новия самолет JAS 39 „Грипен\". Цената на тези самолети е около 700 млн. евро, но без оръжия. Вторият минус е, че предложението не е от шведската държава, а от компанията SAAB. Тъй като покупката на изтребителите е и стратегическо свързване, управляващите в Загреб са на мнение, че за Хърватия е добро стратегическото обвързване с Израел, а с това и укрепване на връзките със САЩ, отколкото с Швеция..Тереза Герова", "date": "2018.03.27", "title": "МКД (Македония): Хърватия реши: „МиГ“-овете отиват в историята, пристигат израелските F-16"}
{"url": "http://www.focus-news.net/news/2018/03/27/2504475/stara-zagora-shte-se-provede-obshtestveno-obsazhdane-na-proekt-za-aktualizatsiya-na-plan-za-organizatsiya-na-dvizhenieto-v-grada.html", "text": "От 17.30 ч. в зала „П. Р. Славейков“ на Община Стара Загора ще се проведе обществено обсъждане на проекта „Актуализация на плана за организация на движението (АПОД) в зоната между улици бул. „Патриарх Евтимий“, ул. „Хан Аспарух“, ул. „Иван Вазов“, бул. “Крайречен булевард“ и бул. „Славянски“, гр. Стара Загора“. Това съобщиха от пресцентъра на Община Стара Загора.\r\nОбявлението за проекта е публикувано на официалния сайт на Община Стара Загора: https://www.starazagora.bg/. \r\nПроектът се разработва във връзка с увеличеното автомобилно натоварване и констатирани проблеми в съществуващата организация на движение.\r\nВсички заинтересовани лица могат да депозират в деловодството на общината своите писмени становища и предложения в срок до 26 март 2018 год. до 12.00 часа.", "date": "2018.03.27", "title": "Стара Загора: Ще се проведе обществено обсъждане на проект за актуализация на план за организация на движението в града"}
{"url": "http://www.focus-news.net/news/2018/03/27/2504480/beseda-na-tema-zhenata-v-stariya-i-noviya-zavet-shte-se-provede-v-sofiya.html", "text": "Непосредствено след Благовещение, днес, мартенското издание на поредицата срещи „Книгата на книгите“ ще бъде посветено на темата „Жената в Стария и Новия Завет“, предаде репортер на Агенция „Фокус“. Лектор ще бъде доц. д-р Екатерина Дамянова от Богословския факултет на Софийския университет \"Св. Климент Охридски\". Беседата ще се състои в софийската книжарница \"Къща за птици\", ул. \"Проф. Асен Златаров\" 22, от 18.30 часа. \r\nНикола ПЕТКОВ", "date": "2018.03.27", "title": "Беседа на тема \"Жената в Стария и Новия завет\" ще се проведе в София"}
{"url": "http://www.focus-news.net/news/2018/03/27/2504479/pet-dushi-sa-raneni-pri-katastrofi-prez-izminaloto-denonoshtie-v-stranata.html", "text": "Пет души са ранени при катастрофи през изминалото денонощие, съобщиха от пресцентъра на МВР. В страната са станали шест пътнотранспортни произшествия, при които има един загинал. На територията на столицата са станали  200 леки пътни инцидента.", "date": "2018.03.27", "title": "Пет души са ранени при катастрофи през изминалото денонощие в страната"}
{"url": "http://www.focus-news.net/news/2018/03/27/2504481/burgas-v-grada-zapochva-kampaniya-za-nabirane-na-personal-za-predstoyashtiya-turisticheski-sezon.html", "text": "В града започва кампания за набиране на персонал за предстоящия туристически сезон. Това съобщиха от Община Бургас. За петнадесета поредна година в града ще се проведе специализирана трудова борса в областта на хотелиерството, ресторантьорството и свързаните с тях дейности.\r\nНа принципа „лице в лице“ работодатели от съответните браншове от цялото Южно Черноморие ще имат възможност да открият част от необходимия им персонал, а търсещите трудова реализация в туризма да намерят желаната от тях работа.\r\nТрудовата борса ще се проведе от 10.00 часа в Дома на нефтохимика. Нейни организатори са Дирекция „Бюро по труда“ и Община Бургас.", "date": "2018.03.27", "title": "Бургас: В града започва кампания за набиране на персонал за предстоящия туристически сезон"}
{"url": "http://www.focus-news.net/news/2018/03/27/2504482/kyustendil-patishtata-v-regiona-sa-mokri-i-hlazgavi.html", "text": "Пътищата в региона са мокри и хлъзгави. Това съобщи за Радио „Фокус” – Кюстендил дежурният в Областно пътно управление – Кюстендил. На места в региона вали слаб дъжд. Въведена е временна организация на движението по пътя Четирци – Слокощица, участък Слокощица – Ново село. Поради пропадане и срутване на земна маса движението се извършва само в едната лента. Срокът за действие на временната организация е до 30 март. По пътя Смоличано – Пелатиково е ограничено движението само в едната лента заради пропадане на част от пътното платно в отделни участъци. Местата са сигнализирани с пътни знаци. Срокът е до 31 март.\r\nВенцеслав ИЛЧЕВ", "date": "2018.03.27", "title": "Кюстендил: Пътищата в региона са мокри и хлъзгави"}
{"url": "http://www.focus-news.net/news/2018/03/27/2504466/tanjug-savetat-za-natsionalna-sigurnost-na-sarbiya-shte-zasedava-izvanredno-za-naprezhenieto-v-severno-kosovo.html", "text": "Съветът за национална сигурност на Сърбия се събира на извънредно заседание по настояване на държавния глава Александър Вучич, предава Tanjug, държавната информационна агенция на западната ни съседка.\r\nСъгласно разпространената информация, заседанието ще започне в 19.30 часа (местно време). В медиите бе разпространена информация, че темата на обсъжданията ще бъде напрежението в населената предимно със сърби северна част на Косово.\r\nПо-рано косовските власти наложиха забрана за влизане в страната на двама водещи сръбски политици - Марко Джурич, ръководител на Службата за Косово и Метохия, и Никола Селакович, главен секретар на държавния глава Александър Вучич. Двамата все пак посетиха Косово в понеделник, за да се включат в панел за вътрешния диалог за Косово и Метохия. При пристигането си в страната обаче Джурич бе арестуван, а по-късно и върнат обратно в Сърбия - акт, който доведе до изостряне на напрежението в северната част на Косово.Тереза Герова", "date": "2018.03.27", "title": "Tanjug: Съветът за национална сигурност на Сърбия ще заседава извънредно за напрежението в Северно Косово"}
{"url": "http://www.focus-news.net/news/2018/03/27/2504484/veliko-tarnovo-bez-voda-do-1300-chasa-ostavat-dve-velikotarnovski-ulitsi.html", "text": "Без вода до 13.00 часа остават две улици в областния център. Това съобщиха за Радио „Фокус“ – Велико Търново от водоснабдителното дружество в старата столица. Причината е изпълнението на ремонтните дейности по проекта на Община Велико Търново „Основен ремонт на съществуващата водопроводна мрежа по улиците в стара градска част на град Велико Търново“. Улиците, в които ще бъде преустановено водоподаването, са  „Медникарска“ и  „Въстаническа“. От дружеството се извиняват за възникналите неудобства и уверяват, че при възможност водоподаването ще бъде възстановено по-рано.\r\n„Фокус“ припомня, че стойността на проекта  е 11.1 млн. лв. Той стартира през миналата година и трябва да приключи до края на настоящата. В рамките му ще бъда ремонтирани 35 улици я старата част на града и някои от кварталите. Предвижда се и цялостна подмяна на водопровод.\r\nЛуиза ТРАНЧЕВА", "date": "2018.03.27", "title": "Велико Търново: Без вода до 13.00 часа остават две великотърновски улици"}
{"url": "http://www.focus-news.net/news/2018/03/27/2504486/burgas-ot-50-do-100-metra-e-namalena-vidimostta-na-dyulinski-prohod-i-primorski-prohod-zaradi-magla.html", "text": "От 50 до 100 метра е намалена видимостта на Дюлински проход и Приморски проход заради мъгла. Това съобщи за Радио „Фокус“-Бургас дежурният в Областно пътно управление-Бургас. Пътните настилки са мокри. Няма затворени пътни участъци. Движението се извършва с нормална интензивност.\r\nДо 26 април се въвежда временна организация на движение по улицата от кръгово кръстовище „Трапезица“ до бул. „Стефан Стамболов“. В посочения период автомобилите могат да преминават по „Струга“ двупосочно, но само в две от четирите ленти. Когато бъде преасфалтирано едното платно, ще бъде затворено другото.\r\nДо 26 април ще бъде затворено за ремонтни дейности и движението на пътни превозни средства по ул. „Даме Груев“, в отсечката от ул. „Струга“ до ул. „Л. Маджаров“.\r\nМария РУСЕВА", "date": "2018.03.27", "title": "Бургас: От 50 до 100 метра е намалена видимостта на Дюлински проход и Приморски проход заради мъгла"}
{"url": "http://www.focus-news.net/news/2018/03/27/2504485/dobrich-obshtina-kavarna-specheli-novi-174-mln-lv-evropeysko-finansirane-za-remont-na-patishta.html", "text": "Община Каварна спечели нови 1,74 млн. лв. европейско финансиране за ремонт на пътища, съобщават от пресцентъра на общината. Кметът на Община Каварна Нина Ставрева подписа договор с Държавен фонд „Земеделие“ по одобрения финансиране проект ”Реконструкция и изграждане на улична мрежа на територията на община Каварна”  по подмярка 7.2. „Инвестиции в създаването, подобряването или разширяването на всички видове малки по мащаби инфраструктура”.\r\nСпечеленият от Общината проект дава възможност за изграждане на  9363,1 кв.м.улична мрежа и 2342,63 кв.м. тротоари в с. Божурец и реконструкция на 11 320 кв.м. от  ул. „Сава Ганчев” в гр. Каварна, и 2 692 кв.м. тротоари.\r\nФинансовата помощ е в размер на 100% от общия размер на допустимите за финансово подпомагане разходи за проекта, а размерът на допустимите разходи за дейностите по проекта е 1 738 207,54 лв.\r\nТова е вторият проект, спечелен от Община Каварна в рамките на няколко месеца. В последните дни на 2017 г. Общината спечели 5,86 млн. лв. за реконструкция и рехабилитация на 11,8 км. от общинската пътна мрежа.", "date": "2018.03.27", "title": "Добрич: Община Каварна спечели нови 1,74 млн. лв.  европейско финансиране за ремонт на пътища"}
{"url": "http://www.focus-news.net/news/2018/03/27/2504487/shumen-66-godishen-mazh-e-s-razkasan-cheren-drob-sled-nanesen-poboy.html", "text": "66-годишен мъж е с разкъсан черен дроб след нанесен побой върху него. Това съобщиха от ОДМВР-Шумен. Срещу извършителя е образувано досъдебно производство за нанесена тежка телесна повреда. Проверката по случая започнала след получен сигнал  през нощта срещу 26 март. Случката е станала около 23.00 часа в жилище на ул.“Атанас Стойков“ в града. 66-годишният хазяин чул, че от жилище, което отдал под наем се чуват викове. Станало ясно, че наемателка на апартамента влязла в спор в неин гост. Помолени били да спрат да нарушават нощната тишина, а приятелят й бил поканен да напусне жилището. На входа на жилищната сграда 38-годишният И.И. от Шумен нанесъл удар на 66-годишния Ц.Ц. Малко по-късно мъжът се почувствал зле и потърсил лекарска помощ. След преглед било установено разкъсване на черен дроб. Извършителят И.И. е установен и задържан за срок до 24 часа в РУ- Шумен за нанесената телесна повреда.", "date": "2018.03.27", "title": "Шумен: 66-годишен мъж е с разкъсан черен дроб след нанесен побой"}
{"url": "http://www.focus-news.net/news/2018/03/27/2504488/haskovo-vazstanoveno-e-dvizhenieto-po-patya-dimitrovgrad-s-dobrich.html", "text": "Възстановено е движението по път III-506 гр. Димитровград - с. Добрич. Това съобщиха от пресцентъра на Агенция \"Пътна инфраструктура\".", "date": "2018.03.27", "title": "Хасково: Възстановено е движението по пътя Димитровград - с. Добрич"}
{"url": "http://www.focus-news.net/news/2018/03/27/2504492/sport-aleksandar-zverev-se-klasira-za-sledvashtiya-krag-na-turnira-v-mayami.html", "text": "Александър Зверев се класира за следващия етап на турнира от сериите „Мастърс“ в Маями. Германският тенисист победи Давид Ферер от Испания с 2:6, 6:2, 6:4, в двубой от трети кръг на състезанието.\r\nСледващият съперник на поставения под номер пет в световната ранглиста ще бъде Ник Кириос, се наложи над Фабио Фонини от Италия със 6:3, 6:3 за 66 минути игра.\r\nКириос и Зверев ще се срещнат в Маями за втора поредна година, като през миналия сезон австралиецът се наложи в три сета. До този момент двамата имат пет изиграни срещи, като Кириос води с 3:2 победи.", "date": "2018.03.27", "title": "Спорт: Александър Зверев се класира за следващия кръг на турнира в Маями"}
{"url": "http://www.focus-news.net/news/2018/03/27/2504490/vidin-vremenno-dvizhenieto-po-patya-vidin-montana-v-rayona-na-dunavtsi-se-osashtestvyava-v-edna-lenta-zaradi-avariral-tezhkotovaren-avtomobil.html", "text": "Времeнно движението по път I-1 /Е-79/ Видин – Монтана в района на Дунавци се осъществява в една лента, поради претоварване на аварирал тежкотоварен автомобил. Това съобщиха от пресцентъра на Агенция \"Пътна инфраструктура\".", "date": "2018.03.27", "title": "Видин: Времeнно движението по пътя Видин-Монтана, в района на Дунавци, се осъществява в една лента заради аварирал тежкотоварен автомобил"}
{"url": "http://www.focus-news.net/news/2018/03/27/2504493/sofiya-verizhna-katastrofa-mezhdu-3-avtomobila-predizvika-zadrastvane-na-bul-simeonovsko-shose-v-posoka-tsentara.html", "text": "Верижна катастрофа между 3 автомобила предизвика задръстване на бул. „Симеоновско шосе“ в посока центъра, предаде репортер на Агенция „Фокус“.", "date": "2018.03.27", "title": "София: Верижна катастрофа между 3 автомобила предизвика задръстване на бул. „Симеоновско шосе“ в посока центъра"}
{"url": "http://www.focus-news.net/news/2018/03/27/2504472/mvr-izdirva-se-litseto-zalyalo-s-kiselina-zhena-na-bul-al-stamboliyski-snoshti.html", "text": "Към 21.30 часа снощи, в столичната полиция е получен сигнал за инцидент в района на бул. „Ал. Стамболийски“ и „К. Величков“ с пострадала е жена. Това съобщиха от пресцентъра на МВР. По първоначални данни, неизвестен плиснал по жената течност, вероятно киселина. Тя е откарана в болница с изгаряния за оказване на медицинска помощ, с опасност за живота. На мястото е извършен оглед, иззети са веществени доказателства. По случая е образувано  досъдебно производство. Предприети са действия за издирване на извършителя.", "date": "2018.03.27", "title": "МВР: Издирва се лицето, заляло с киселина жена на бул. „Ал. Стамболийски“ снощи"}
{"url": "http://www.focus-news.net/news/2018/03/27/2504467/prokuror-rumyana-arnaudova-zapochna-dosadebno-proizvodstvo-po-sluchaya-s-bedstvashtite-kone-v-osogovskata-planina-sabrani-sa-dostatachno-danni-che-ima-prestaplenie.html", "text": "Вчера Прокуратурата се самосезира и започна бързо извършване на проверка. Бяха събрани достатъчни според Прокуратурата данни и започна досъдебно производство. Това каза говорителят на гл. прокурор Румяна Арнаудова за случая с изоставените бедстващи коне в Осоговската планина в предаването „Здравей, България“ по Нова телевизия. „Районната прокуратура в Кюстендил започна разследване за това, че е проявена жестокост към гръбначни животни. Противозаконно е причинена смъртта им“, поясни тя. „Разследването е стартирало, започнали са разпити на свидетели. Част от разследването ще бъде установяването на това налице ли е злоупотреба с европейски средства“, посочи Румяна Арнаудова. „За престъплението, за което сме започнали разследване, наказанието е от 1 до 3 години лишаване от свобода и глоба от 2 до 5 хил. лева“, уточни тя. „Разполагаме с данни, че лицето или лицата, които са осъществили това престъпление са имали задължение да отглеждат животните и са осъществявали дейност по полагане на грижи за тях. Според данните, които има Прокуратурата, за отглеждането на тези коне на собственика им е заплащана сравнително добра парична субсидия“, коментира говорителят на гл. прокурор. „Към този момент не можем да извършим оглед, не можем да посочим колко е броят на починалите животни. Данните са достатъчни, че има извършено такова престъпление. Престъплението, което според нас е извършено, се отличава с особено висока обществена опасност“, заяви Румяна Арнаудова. „От кадрите в медиите сме свидетели, че е проявена жестокост към животните. Останалите живи са в сериозно и тежко здравословно състояние . Напълно възможно е екипите да не успеят да достигнат до тях, да се погрижат, да ги нахранят и да ги лекуват. Възможно е да има допълнителен отрицателен резултат“, каза още тя.", "date": "2018.03.27", "title": "Прокурор Румяна Арнаудова: Започна досъдебно производство по случая с бедстващите коне в Осоговската планина- събрани са достатъчно данни, че има престъпление"}
{"url": "http://www.focus-news.net/news/2018/03/27/2504494/vap-izvarshva-proverka-za-zakonnostta-na-naredbi-za-pravata-na-sobstvenost-na-obshtinite-v-targovski-druzhestva-i-obshtinski-predpriyatiya-otkriti-sa-60-dokumenta-s-narusheniya.html", "text": "Върховната административна прокуратура (ВАП) извършва проверка по реда на надзора за законност на Наредби за реда за упражняване на правата на собственик на общините в търговски дружества и общински предприятия. Това съобщиха от пресцентъра на Прокуратурата на Република България. Към момента са установени 60 наредби, съдържащи текстове, противоречащи на Закона за местното самоуправление и местната администрация /ЗМСМА/ и Закона за общинската собственост /ЗОС/. \r\nВ хода на проверката са констатирани следните незаконосъобразни норми: \r\n- предвидени са правомощия на общинския съвет по отношение  избора и назначаването на директори на общински предприятия. Тази компетентност по закон принадлежи на кмета на общината;  \r\n- уредена е възможност председателят на общинския съвет и  кметът на общината да утвърждават образците на регистрите на търговските дружества с общинско участие в капитала, за общинските предприятия, за юридическите лица с нестопанска цел и за гражданските дружества, в които участва общината. Стореното е в противоречие със ЗОС, според който съдържанието на регистрите се определя с наредба на компетентните министри;  \r\n- не са създадени отделни регистри за търговските дружества с общинско участие в капитала, за общинските предприятия, за юридическите лица с нестопанска цел и за гражданските дружества, в които участва общината, каквото е изискването на чл.54а, ал.1 ЗОС, като най-често в местните наредби е предвиден един общ регистър. Несъответствия със закона са установени както по отношение броя на регистрите, така и относно задължителното съдържание на всеки един от тях;\r\n- в някои общински наредби е предвидено, че „регистрите са предназначени за служебно ползване, като достъпът до тях е ограничен до органи на държавната и общинска администрация, съд, следствие и прокуратура“. Приетото недопустимо поставя под условие предвидената в Закона за общинската собственост публичност на регистрите по чл.54а, ал.1 от закона. \r\nЗа установените нарушения към момента са подадени 12  протести до административните съдилища.  \r\nПроверката на ВАП продължава.", "date": "2018.03.27", "title": "ВАП извършва проверка за законността на наредби за правата на собственост на общините в търговски дружества и общински предприятия, открити са 60 документа с нарушения"}
{"url": "http://www.focus-news.net/news/2018/03/27/2504483/faz-kitayskoto-pravitelstvo-ne-potvardi-informatsiyata-za-vizitata-na-kim-chen-un-v-pekin.html", "text": "Министерството на външните работи на Китай не потвърди информацията за посещение в Пекин на лидера на Северна Корея Ким Чен-ун, отбелязва германският национален ежедневник Die Frankfurter Allgemeine Zeitung.\r\nВ понеделник медии съобщиха, че лидерът на Пхенян Ким Чен-ун е на изненадваща визита в Пекин – първата му задгранична след идването му на власт през 2011 г.\r\nПовече подробности за посещението не бяха съобщени. Но бе пояснено, че той вероятно е пристигнал в Пекин с влак през граничния китайски град Дандун. Местни медии излъчиха кадри, на които се вижда пристигащ влак, изглеждащ по същия начин като онзи, използван от бащата на севернокорейския лидер – Ким Чен Ир, при посещението му в Китай малко преди смъртта му през 2011 г.Тереза Герова", "date": "2018.03.27", "title": "FAZ: Китайското правителство не потвърди информацията за визитата на Ким Чен-ун в Пекин"}
{"url": "http://www.focus-news.net/news/2018/03/27/2504491/liderat-na-bsp-korneliya-ninova-shte-se-sreshtne-s-grazhdani-na-pazardzhik.html", "text": "Председателят на Националния съвет на Българска социалистическа партия и председател на ПГ на „БСП за България“ Корнелия Нинова ще проведе пресконференция в Пазарджик, съобщиха от БСП- Пазарджик. В 13.30 часа в Пресклуба на БТА председателят на БСП и членове на Изпълнителното бюро на партията ще коментират актуални теми. От 18.00 ч. в Младежки дом в града ще има среща-разговор на обществеността с лидера на БСП. В понеделник Изпълнителното бюро на БСП проведе заседание в Пазарджик. Така ръководството на левицата изпълнява своето обещание да заседава в различни градове на страната, за да е близо до проблемите на хората по места и да предлага решения.", "date": "2018.03.27", "title": "Лидерът на БСП Корнелия Нинова ще се срещне с граждани на Пазарджик"}
{"url": "http://www.focus-news.net/news/2018/03/27/2504495/akatist-na-sv-kral-stefan-milutin-shte-bade-otsluzhen-v-mitropolitskata-katedrala-sv-vmtsa-nedelya.html", "text": "Акатист на св. крал Стефан Милутин ще бъде отслужен в митрополитската катедрала „Св. Вмца Неделя” в столицата, предаде репортер на Агенция \"Фокус\". Това ще стане след редовната света литургия в храма от 10.00 часа. Мощите на св. крал Стефан Милутин се покоят в специален саркофаг в катедралния храм и всеки ден множество православни християни им се покланят. Вечерното богослужение е с начален час 17.00. \r\nНикола ПЕТКОВ", "date": "2018.03.27", "title": "Акатист на св. крал Стефан Милутин ще бъде отслужен в митрополитската катедрала „Св. Вмца Неделя”"}
{"url": "http://www.focus-news.net/news/2018/03/27/2504499/narodniyat-predstavitel-ot-bsp-za-balgariya-georgi-svilenski-i-obshtinskiyat-savetnik-boris-tsvetkov-shte-provedat-priemna-za-grazhdani.html", "text": "От 15.00 до 17.00 часа, народният представител от „БСП за България“ Георги Свиленски и общинският съветник Борис Цветков ще бъдат на разположение на софиянци в постоянната приемна на БСП – София на ул. \"Леге\" №10, етаж 1. Това съобщиха от пресцентъра на ГС на БСП София.\r\nЖелаещите може да се запишат предварително на телефон 02/987 20 86.", "date": "2018.03.27", "title": "Народният представител от „БСП за България“ Георги Свиленски и общинският съветник Борис Цветков ще проведат приемна за граждани"}
{"url": "http://www.focus-news.net/news/2018/03/27/2504497/api-vremenno-dvizhenieto-v-patniya-uchastak-s-vehtino-s-byal-izvor-se-osashtestvyava-v-edna-lenta-zaradi-svlachishte.html", "text": "Временно движението по път III-865 Ардино – Смолян в участъка с. Вехтино – с. Бял извор, се осъществява в една лента, поради срутване на скална маса. Това съобщиха от пресцентъра на Агенция \"Пътна инфраструктура\".", "date": "2018.03.27", "title": "АПИ: Временно движението в пътния участък с. Вехтино – с. Бял извор се осъществява в една лента заради свлачище"}
{"url": "http://www.focus-news.net/news/2018/03/27/2504500/umbal-sv-anna-sofiya-stabiliziran-e-mazhat-koyto-beshe-prostrelyan-pred-zavedenie-na-bul-simeonovsko-shose.html", "text": "Мъжът, който беше прострелян пред заведение на бул. „Симеоновско шосе“ е стабилизиран. Това съобщи за Агенция „Фокус“ Антон Луков, експерт \"Връзки с обществеността\", УМБАЛ \"Св. Анна\"- София АД. Мъжът е бил прострелян в бедрото и е пристигнал в болничното заведение с тежка раздробена фрактура на бедрена кост и кръвозагуба. Към момента той е стабилизиран и пряка опасност за живота му няма. Травмата е тежка и му предстои няколко месечно лечение.\r\nЦветелин ДИМИТРОВ", "date": "2018.03.27", "title": "УМБАЛ \"Св. Анна\"- София: Стабилизиран е мъжът, който беше прострелян пред заведение на бул. „Симеоновско шосе“"}
{"url": "http://www.focus-news.net/news/2018/03/27/2504498/prof-nikolay-ovcharov-arheolog-misiya-balgariya-mozhe-da-se-prevarne-vav-vsenarodno-dvizhenie-obedinyavashto-vsichki-rodolyubtsi.html", "text": "„Мисия България“ може да се превърне във всенародно движение, обединяващо всички родолюбци. Това каза в сутрешния блок „Добро утро, България“ на Радио „Фокус“ археологът проф. Николай Овчаров по повод инициативата за духовното възраждане на България. В рамките на „Мисия България“ изнесени лекции в страни от бившия Съветски съюз, с участието и на историка проф. Пламен Павлов. Следващата дестинация е Белгия, а обиколката ще продължи до средата на май. Проф. Овчаров добави, че има идея няколко действащи към момента инициативи да бъдат обединени в „Мисия България“ и тя да продължи и след месеците на Българското председателство на Съвета на ЕС. \r\n„Към тази мисия могат да се присъединят и други мисии. Едната от тях е тази с изграждането паметници на кирилицата по света. До този момент тя беше частна инициатива и заедно с инженер от Варна беше направен паметникът в Улан Батор, който беше открит от българския президент Росен Плевнелиев. В Антарктида - също паметник, който беше открит преди повече от месец. Това също е частна инициатива. В момента по частен път се прави в Новосибирск. Сега от кмета на Екатеринбург Евгений Ройзман, изключителен човек, един от малкото противници на руския президент Владимир Путин, получихме не само покана, но и изключително любезно отношение и прегръщане на идеята ни. Именно и там вероятно ще бъде изграден четвъртият паметник на кирилицата“, обясни той. \r\nПроф. Николай Овчаров коментира още, че „Мисия България“ има за цел да привлече всички родолюбиви българи, които имат желание да направят нещо за страната си по света, изчиствайки наложения ни негативен имидж.", "date": "2018.03.27", "title": "Проф. Николай Овчаров, археолог: „Мисия България“ може да се превърне във всенародно движение, обединяващо всички родолюбци"}
{"url": "http://www.focus-news.net/news/2018/03/27/2504501/burgas-vremenno-dvizhenieto-po-patya-s-gramatikovo-malko-tarnovo-se-osashtestvyava-s-povisheno-vnimanie-zaradi-svlachishte-na-patnoto-platno.html", "text": "Временно движението по път II-99 с. Граматиково-Малко Търново се осъществява с повишено внимание, поради паднала земна маса на пътното платно. Това съобщиха от пресцентъра на Агенция \"Пътна инфраструктура\". Сигнализирано е с пътни знаци.", "date": "2018.03.27", "title": "Бургас: Временно движението по пътя с. Граматиково-Малко Търново се осъществява с повишено внимание заради свлачище на пътното платно"}
{"url": "http://www.focus-news.net/news/2018/03/27/2504502/stara-zagora-viktorina-po-bezopasnost-na-dvizhenieto-shte-se-provede-v-grada-na-29-mart.html", "text": "Общински кръг на викторина по безопасност на движението „Да запазим децата на пътя“ ще се проведе на 29  март от 14.00 часа в Зала 1 на Община Стара Загора. В нея ще вземат участие ученици от V- VII клас от девет общински училища. Това съобщиха от пресцентъра на Община Стара Загора.\r\nОрганизатори на проявата са Община Стара Загора и Сектор „Пътна полиция“ към ОДМВР – Стара Загора. \r\nСъстезанието ще премине в три кръга. В първия всеки отбор ще получи тест  – листовка с 20 въпроса, на които трябва да се отговори в рамките на 10 минути. Във втория кръг участниците ще отговарят на 8 въпроса и три минути за мислене, а в третия трябва да разпознаят основните части на велосипед, да участват в ситуация за оказване на долекарска помощ, да сглобят два пъзела с пътен знак  и да поправят велосипед. \r\nЖури в състав: полицейски инспектор Грозданка Андреева – Сектор „Пътна полиция“, Десислава Нанева – специалист в отдел „Образование“ и Асен Асенов – главен експерт в отдел „Спорт“ ще оценява представянето на участниците.", "date": "2018.03.27", "title": "Стара Загора: Викторина по безопасност на движението ще се проведе в града на 29  март"}
{"url": "http://www.focus-news.net/news/2018/03/27/2504496/tass-vladimir-putin-dopusna-prestapna-nebrezhnost-kato-prichina-za-pozhara-v-kemerovo.html", "text": "В рамките на заседание, посветено на трагедията в търговския център в Кемерово, жертви на която станаха 60 души, държавният глава на Руската федерация Владимир Путин посочи сред възможните причини „престъпна небрежност и нехайство“, предава TACC.\r\n„Това, което се случи, не са бойни действия, не е внезапна експлозия на метан в мина. Хората бяха отишли да си почиват, деца. Говорим за демография и губим толкова много хора, заради какво? Заради престъпна небрежност и нехайство“, подчерта лидерът на Кремъл, след което поднесе съболезнования на роднините и близките на загиналите.Тереза Герова", "date": "2018.03.27", "title": "ТАСС: Владимир Путин допусна „престъпна небрежност“ като причина за пожара в Кемерово"}
{"url": "http://www.focus-news.net/news/2018/03/27/2504504/pss-dobri-sa-usloviyata-za-turizam-v-planinite.html", "text": "Условията за туризъм в планините са сравнително добри. Това съобщиха за Агенция \"Фокус\" от Планинска спасителна служба (ПСС) към БЧК. По билата духа умерен вятър, има преминаваща мъгла и слаби превалявания от сняг над 2000 м. Минималните сутрешните температури са от -4, -5 градуса, а максималните до около 1. Ски центровете и курортите работят съобразно метеорологичните условия. Няма инциденти за изминалото денонощие.\r\nИнформация за обстановката в планините може да намерите на .\r\nТелефоните на ПСС са: 02/ 9632000 и 088 1470", "date": "2018.03.27", "title": "ПСС: Добри са условията за туризъм в планините"}
{"url": "http://www.focus-news.net/news/2018/03/27/2504505/plovdiv-30-godishna-zhena-i-11-godishno-dete-sa-v-bolnitsa-sled-tezhka-katastrofa-na-patya-asenovgrad-plovdiv.html", "text": "30-годишна жена и 11-годишно дете са в болница след тежка катастрофа, станала на пътя Асеновград-Пловдив тази сутрин. Това съобщи за Радио „Фокус“-Пловдив говорителят на ОДМВР-Пловдив. Сигналът за катастрофата е подаден около 04.30 часа на телефон 112. Джип е излязъл извън пътя, преминал е през воден канал и е попаднал в подземен мост и нива. Към момента по-тежко е състоянието на жената. Взета й е кръвна проба. \r\nНа местопроизшествието е направен оглед. Образувано е досъдебно производство по случая. Причините за катастрофата се изясняват.\r\nВесела КРЪСТЕВА", "date": "2018.03.27", "title": "Пловдив: 30-годишна жена и 11-годишно дете са в болница след тежка катастрофа на пътя Асеновград-Пловдив"}
{"url": "http://www.focus-news.net/news/2018/03/27/2504507/pregled-na-osnovnite-temi-vav-velikotarnovskiya-pechat.html", "text": "„Търновска фирма дължи на 95 млн. лева данъци“, е заглавие от първа страница на областния всекидневник „Янтра Днес”. Един от най-големите данъчни длъжници у нас се оказва фирма, регистрирана във Велико Търново. Задълженията възлизат на 95 518 811 лева, показва проверка на вестника в списъка с длъжници към приходната агенция. \r\n„Над 22 компании предложиха работа на студентите на кариерен форум във ВТУ“, е друго заглавие от днешното издание. Над 22 компании, сред които имаше водещи български и международни фирми, подредиха свои щандове във Великотърновския университет. За 14-а поредна година старата столица беше домакин на Националните дни на кариерата. \r\n„За година са разследвани 40 жертви на  трудова експлоатация и просия у нас“, пише още вестникът. За миналата година получихме 20 сигнала за потенциални жертви на трудова експлоатация и още толкова за просия, съобщи Камелия Димитрова, секретар на Националната комисия за борба с трафика на хора. \r\n„Задържаха под стража мъж, превозвал цигари без бандерол за 300 000 лв.“, е новина от криминалната хроника. На страниците на вестника ще откриете и статия, разказваща за проблема с безсънието, от който, според статистика страдат една трета от българите. \r\n„Затварят част от пътя към Арбанаси, свлича се към „Св. 40 мъченици“, е заглавие от другия областен ежедневник - „Борба“. За неопределено време се затваря част от пътя северно под крепостта Царевец в посока Арбанаси. Трафикът ще бъде регулиран със светофар и ще се минава само в едното платно, коментира за „Борба“ зам.-кметът на Велико Търново проф. Георги Камарашев.  \r\n„Започнаха да правят моста към Шемшево, до лятото ще е готов“, е друга тема от вестника. Започна дългоочакваното изграждане на моста към Шемшево, който е най-прекият път от Велико Търново към няколко големи села, включително Леденик, Пушево, Буковец, Керека и др. \r\n„Съоръжение за 440 хил. лв. ще държи огромното свлачище край Дебелец“, е друга тема от всекидневника. Внезапно активизирало се свлачище на обходния път на Дебелец ще бъде ремонтирано, като стойността на реконструкцията е над 440 хил. лв. \r\nНа първа страница на областния ежедневник е поместен и материал, разказващ за близначки от Велико Търново, които „си спечелиха участие в космически лагер“.", "date": "2018.03.27", "title": "Преглед на основните теми във великотърновския печат"}
{"url": "http://www.focus-news.net/news/2018/03/27/2504508/smolyan-zaradi-srutishte-dvizhenieto-po-patya-smilyan-rudozem-se-osashtestvyava-v-ednata-lenta.html", "text": "Проходими при зимни условия са пътищата в област Смолян, съобщи за Радио „Фокус“ – Смолян дежурният в Областно пътно управление (ОПУ) – Смолян. Пътните настилки са мокри. Времето е с променлива облачност, а температурата на въздуха е от минус 2 до 4 градуса. Заради срутище движението по пътя Смилян – Рудозем се осъществява в едната пътна лента. Заради голямото срутище остава затворен пътят Смолян – Средногорци, при разклона за село Тикале. Алтернативният маршрут за движение на тежкотоварните автомобили е пътят Рудозем – Смилян, а за леките Смолян – Фатово – Рудозем. Заради преовлажняване на почвите е повишена опасността от падащи камъни и свличане на земни маси по всички пътища в област Смолян, затова трябва да се шофира с повишено внимание и съобразена скорост, апелират от ОПУ.\r\nПо направлението Лъки – хижа „Момчил юнак“ и по пътя Момчиловци – Славейно е ограничено движението за товарни автомобили над 12 тона. По пътя Широка лъка – Девин трябва да се шофира с повишено внимание заради пропадане на пътен банкет. По направлението Бял извор – Изгрев – Неделино водачите трябва да се движат внимателно заради подкопаване на пътното платно. Движението по пътя с. Арда – с. Горна Арда остава ограничено за МПС с тегло над 10 т, поради пропадане и стеснение на една от пътните ленти.\r\nВ Смолян улиците са предимно сухи. Автомобилният трафик е по-интензивен по централния бул. „България“, прилежащите към него улици и кръстовища и входно-изходните артерии на града.\r\nНели ГЕРГЬОВСКА", "date": "2018.03.27", "title": "Смолян: Заради срутище, движението по пътя Смилян – Рудозем се осъществява в едната лента"}
{"url": "http://www.focus-news.net/news/2018/03/27/2504509/pregled-na-osnovnite-temi-v-burgaskiya-pechat.html", "text": "„Училището се оголва от специалисти“, е водещото заглавие на всекидневника „Черноморски фар“. „Младите, завършващи педагогика, не желаят да влизат в клас“, е подзаглавието на статията. Училището обеднява откъм кадри, въпреки добрия рейтинг на професията по време на следването. Все повече учители отиват в пенсия, но за сметка на това желаещите да застанат на тяхното място в класните стаи са малко. \r\n„Стотици почетоха Деня на Тракия в Бургас“, е другото заглавие на вестника. Въпреки дъждовното време, стотици тракийци почетоха Деня на Тракия в Бургас. Празничната програма започна пред Военния клуб в морския град. \r\n„Министър Радев: Кметовете в областта искат повече полицаи“, е друга тема в днешното издание на ежедневника. Кметовете в областта поискаха повече полицаи. Това заяви в Бургас вътрешният министър Валентин Радев след участието си в годишния анализ на ОДМВР-Бургас. На нея бяха обсъдени работата на полицията за изминалата 2017 година и какви мерки ще бъдат предприети за борба с престъпността през 2018-а.\r\nЗаглавието в рубриката „Тема на деня“ е: „Цената на паркомясто скочи до 18 000 евро“ . Толкова струва мястото за паркиране в новоизграждаща се кооперация в центъра на града. Заради недостига на паркинги, цената на паркоместата расте през последните години.\r\nИнтервюто в днешния брой е с Иво Барзов, председател на УС на Българо – италиански център „Да Винчи“. Заглавието е: „Помагаме за откриването на нови международни въздушни и морски линии до България“.", "date": "2018.03.27", "title": "Преглед на основните теми в бургаския печат"}
{"url": "http://www.focus-news.net/news/2018/03/27/2504511/sofiya-174-dushi-sa-noshtuvali-v-krizisniya-tsentar-za-nastanyavane-na-bezdomni-v-sofiya.html", "text": "174 души са нощували в Кризисния център за настаняване на бездомни в столицата. Това съобщи за Агенция „Фокус“ директорът на Кризисния център за настаняване на бездомни лица в столицата – Пепи Джуренов. Той уточни, че състоянието на настанените е добро и не е имало проблеми през изминалата нощ. Джуренов също така припомни, че Кризисния център за настаняване на бездомни в София затваря врати в събота, 31 март по решение на Столичния общински съвет.", "date": "2018.03.27", "title": "София: 174 души са нощували в Кризисния център за настаняване на бездомни в София"}
{"url": "http://www.focus-news.net/news/2018/03/27/2504512/burgas-v-grada-e-obsadena-ideya-obshtinskiyat-tsentar-za-videonablyudenie-da-stane-koordinatsionen-za-tsyalata-oblast-chrez-zakupuvane-na-analitichen-softuer.html", "text": "Общинският център за видеонаблюдение в Бургас да стане координационен за цялата област и да обхваща периметъра от Обзор до Резово чрез закупуването на аналитичен софтуер. Тази идея обсъдиха министърът на вътрешните работи Валентин Радев, кметът на Бургас Димитър Николов, директорът на ОДМВР - старши комисар Калоян Калоянов и шефът на охранителна полиция комисар Неделчо Рачев, съобщиха от пресцентъра на Община Бургас.\r\nНадграждането на системата за видеонаблюдение ще е изключително полезно за работата на МВР по отношение на оперативно - издирвателните дейности и разкриването на престъпления, стана ясно от разговора. Превръщането на бургаския център в регионален ще позволи от едно място да се наблюдават входните и изходните артерии в населените места, както и вътрешните територии. Така при сигнали ще може да се проследява траекторията на движение на издирвани лица и автомобилите им.\r\nМинистър Радев разгледа на място Центъра за видеонаблюдение в Бургас и се запозна със системата за ранно оповестяване при наводнения, както и с настоящите възможности на софтуера. От разговора стана ясно, че при надграждане на системата в него могат да се обособят работни места за представители на МВР. Така ще се спести значителен ресурс за оперативно - издирвателните мероприятия на полицията и ще се повиши разкриваемостта на престъпленията.\r\nНамеренията са новият софтуер да обвърже съществуващото видеонаблюдение по общини с това на АПИ, да го синхронизира и с външните камери на банки и големи фирмени сгради. Центърът в Бургас разполага със зала за кризисен щаб, където при необходимост могат да заседават представители на различни институции. На голям екран в нея се излъчват избрани записи от камерите от различни точки. Три от мониторите в Центъра са свързани със системата на телефон 112, а част от камерите в града са с опция за 360 градусово наблюдение. Някои от камерите са поставени на подадени от полицията места след анализ на конфликтни зони с наситен брой инциденти или пътно транспортни произшествия.", "date": "2018.03.27", "title": "Бургас: В града е обсъдена идея Общинският център за видеонаблюдение да стане координационен за цялата област чрез закупуване на аналитичен софтуер"}
{"url": "http://www.focus-news.net/news/2018/03/27/2504513/veliko-tarnovo-nyama-promyana-v-nivoto-na-reka-dunav-pri-svishtov-za-izminaloto-denonoshtie.html", "text": "Няма промяна в нивото на река Дунав при Свищов за изминалото денонощие, съобщиха от Хидрометеорологичната станция в града. Водният стоеж на реката е 688 см. Температурата на водата e 6.3 градуса. \r\nДнес времето над българския участък ще се задържи облачно, с краткотрайни превалявания от дъжд. Разкъсване на облачността ще започне в следобедните часове от запад на изток. Ще духа до умерен северозападен вятър. Максималните температури ще са предимно между 9° и 12°.", "date": "2018.03.27", "title": "Велико Търново: Няма промяна в нивото на река Дунав при Свищов за изминалото денонощие"}
{"url": "http://www.focus-news.net/news/2018/03/27/2504441/politico-evropa-simulira-udovolstvie-ot-turskiya-lokum.html", "text": "Българското черноморско крайбрежие предлага всичко, което политическият елит очаква от добра среща на високо равнище: екзотична локация, спиращи дъха гледки и (най-важното) каси добро вино. Само да не се бе появявал президентът на Турция Реджеп Тайип Ердоган, коментира  Politico.\r\nЗа ръководството на ЕС турският президент бе нещо като муха в супата на вечерята, на която се събраха председателя на Съвета на Европа Доналд Туск, председателя на ЕС Жан-Клод Юнкер и българския министър-председател Бойко Борисов, чиято страна държи ротационното председателство в Съвета на ЕС. \r\nНа вечерята, проведена в дворец от XIX век, служил някога за лятна резиденция за българските монарси, ниските очаквания бяха посрещнати.\r\n„Беше добра среща“, настоя Юнкер. „Ние говорихме открито и искрено. Ще имаме, както преди, много, много срещи, за да разрешим проблемите между Турция и Европа“. \r\nВ интерес на истината, единственото нещо, за което Анкара и Европа са съгласни, е че рядко са съгласни една с друга. От това, че Ердоган демонтира демократичните институции след опита за преврат срещу него от юли 2016 г., до скорошната му атака срещу кюрдските сили в Сирия, европейските лидери се притесняват, че Турция става повече дългосрочен проблем, отколкото партньор. \r\nИ все пак двете страни знаят, че са зависими една от друга.\r\nЕвропа се нуждае от Турция, за да запази живата двугодишна договореност за бежанците, която е от решаващо значение за преодоляване на притока на сирийски бежанци към ЕС. Съюзът вече е поел ангажимент за 3 млрд. евро, за да помогне на Турция да управлява пристигналите на нейна територия 3,5 млн. бежанци. \r\nВ момент, когато популистите от Палермо до Стокхолм засилват позиции заради въпроса за миграцията, европейските лидери, особено германския канцлер Ангела Меркел, искат Брюксел да направи всичко необходимо, за да запази споразумението.\r\nПерспективата за вдъхване на нов живот в кандидатура на Турция за присъединяване към ЕС остава толкова отдалечена, както винаги.\r\nТова, което Ердоган получава от ЕС, може да бъде обобщено в една дума: оцеляване.\r\nЗабравете загадъчната реторика на Ердоган за Европа и антитурските \"терористи\" и който обвинява Германия и другите, че ги приютява. Студената реалност е, че Турция е почти напълно зависима от ЕС, за да запази икономиката си на повърхността.\r\nНа ЕС  се пада около половината от турския износ. С обща търговия от повече от 130 милиарда евро между двете страни, търговията на Турция с ЕС е повече от пет пъти по-голяма от тази със  следващия ѝ най-голям партньор - Китай.\r\nНещо повече, ЕС носи около две трети от чуждестранните инвестиции в Турция.\r\nМеждувременно корпоративният сектор на Турция е силно зависим от европейските инвеститори, за да финансира значителния си дълг - риск, наскоро подчертан от Международния валутен фонд.\r\nПросто казано, турската икономика ще се влоши без Европа. Такава икономическа криза е единственото нещо, което всъщност би могло да струва на Ердоган властта му в краткосрочен план.\r\n\"Най-голямата уязвимост на Ердоган е икономиката\", заяви Фади Хакура, експерт по Турция в изследователския център „Чатъм Хаус“. \"Никой не може да замести Европа и той знае това\", добави тя.\r\nТова помага да се обясни защо Ердоган бе толкова нетърпелив да проведе заседанието в понеделник. Двете страни последно се срещнаха преди 10 месеца. Предвид влошаването на отношенията оттогава досега не е имало достатъчно основания за такова събиране на високо равнище.\r\nСистемното подкопаване на турската съдебна система и репресиите срещу гражданското общество на Ердоган означават, че Европа дори няма желание да обсъжда промени в митническия съюз с Анкара.\r\nПреди да пристигне в България, Ердоган настоя, че \"членството в ЕС остава наша стратегическа цел\".\r\nКакто и при последната среща с турския президент, лидерите на ЕС настояха събирането да се нарече \"среща на лидерите\", а не среща на върха.\r\nТези коментари, макар и съвсем несъвместими с действията на Анкара през последните години, имат за цел да предложат на турските елити и финансовите пазари надеждата, че въпреки неотдавнашните сътресения страната остава посветена на Запада. Виктор Турмаков", "date": "2018.03.27", "title": "Politico: Европа симулира удоволствие от турския локум"}
{"url": "http://www.focus-news.net/news/2018/03/27/2504516/nona-yotova-bsp-parlamentat-e-institutsiyata-koyato-tryabva-da-raboti-za-horata.html", "text": "Ако театърът е храм, то Народното събрание е институция, която безкрайно много уважавам. Там трябва да се коват законите и да се мисли за доброто на хората. Това каза по БТВ народният представител от ПГ на „БСП за България” Нона Йотова, съобщиха от пресцентъра на БСП. Тя беше категорична, че не приема грубия и нецензурен език от трибуната на парламента. Йотова припомни, че през миналата седмица е заседавала парламентарната комисия за връзка с неправителствените организации и жалби на гражданите. На нея е била разгледана петиция на независими музикални продуценти. Те са искали промяна на Закона за радиото и телевизията за въвеждане на задължителни квоти за българска музика. „Родният радио ефир е  залят от американска музика, нашата не се чува. От доста години, големите монополни музикални компании завладяха ефира. Когато бъде наложена квота, ще се наложи на музикалните редактори да пускат и българска музика”, категорична бе тя. Йотова обясни още, че благодарение на това, българските автори ще могат да получат и повече средства от авторски права, което би ги стимулирало да създават повече наши песни. Нона Йотова изрази надежда, че в Народното събрание ще бъде гласуван и културният чек, който ще стимулира младите да ходят повече на театър, опера, балет, да посещават изложбени зали. До този момент обаче, управляващите не са проявили разбиране по темата. Нона Йотова честити Международния ден на театъра на всички свои колеги и на българската публика.", "date": "2018.03.27", "title": "Нона Йотова, БСП: Парламентът е институцията, която трябва да работи за  хората"}
{"url": "http://www.focus-news.net/news/2018/03/27/2504489/georgi-harizanov-analizator-sreshtata-es-turtsiya-pokaza-che-balgariya-mozhe-da-uchastva-v-pravenoto-na-golyama-politika.html", "text": "Срещата ЕС-Турция показа, че България може да участва в правеното на голяма политика. Това каза в сутрешния блок  на  Радио „Фокус“ анализаторът Георги Харизанов. По думите му самото провеждане на събитието е голям успех. \"Успех е и споразумението за бежанците и поредния нулев ден без натиск по границата ни, като ползите за страната ни са ясни, но проблемите между съседката ни и Общността не са решени\", добави той. „Това, че българските интереси в отношенията с Турция са по някакъв начин застъпени и България има своите ползи от участието в тези процеси, не означава, че проблемите между ЕС и Турция са разрешени. Напротив - те са твърде много, базовият и огромният за демократичните процеси изобщо, за човешките права, за свободата на словото и демокрацията дори- остава, като по тях няма почти никакъв напредък. Дипломатичността на Доналд Туск и Жан-Клод Юнкер обрисуваха точно това. Успяха да го кажат без думи. Що се отнася до конфликтите, в които Турция е страна, там нещата са много по-сложни и единственото, на което се надявам е в съюза НАТО отношенията между държавите да останат толкова добри, колкото преди започването на конфликта в Сирия“, обясни той. Георги Харизанов коментира още, че темите за тракийските бежанци и „душевните граници“ на турския президент нямат място в срещи от подобен формат, но биха могли да намерят такива в двустранни срещи.", "date": "2018.03.27", "title": "Георги Харизанов, анализатор: Срещата ЕС-Турция показа, че България може да участва в правеното на голяма политика"}
{"url": "http://www.focus-news.net/news/2018/03/27/2504517/blagoevgrad-ekipi-na-oblastnoto-patno-upravlenie-sa-razchistvali-svlechena-zemna-masa-i-kamani-na-glaven-pat-e-79-v-uchastaka-simitli-kresna.html", "text": "Екипи на Областно пътно управление – Благоевград са разчиствали свлечена земна маса и камъни на главен път Е-79 в участъка Симитли – Кресна при км 388 в посока Благоевград. Това съобщиха за Радио „Фокус“ – Пирин от пътното управление. Около 03.45 часа временно движението в участъка се е осъществявало двупосочно в една лента. Към 05.04 часа преминаването е било възстановено.", "date": "2018.03.27", "title": "Благоевград: Екипи на Областното пътно управление са разчиствали свлечена земна маса и камъни на главен път Е-79 в участъка Симитли – Кресна"}
{"url": "http://www.focus-news.net/news/2018/03/27/2504515/smolyan-otpada-ogranichenieto-za-dvizhenie-na-mps-nad-12-tona-prez-prohod-prevala.html", "text": "Отпада ограничението за движение на МПС над 12 тона през проход \"Превала\". Това съобщиха от пресцентъра на Агенция \"Пътна инфраструктура\".", "date": "2018.03.27", "title": "Смолян: Отпада ограничението за движение на МПС над 12 тона през проход \"Превала\""}
{"url": "http://www.focus-news.net/news/2018/03/27/2504520/troyan-ogranicheno-e-dvizhenieto-po-patya-troyan-oreshak-za-vsichki-mps-zaradi-smyana-na-nastilka-na-zhp-prelez.html", "text": "Ограничено е движението по път ІІІ-357 Троян – Орешак в гр. Троян за всички МПС. До 03.04.2018 г. ще се извършва смяна на настилката на ж.п. прелеза при междугарие Ловеч – Троян. Това съобщиха от пресцентъра на Агенция \"Пътна инфраструктура\". \r\nОбходен маршрут за всички МПС по общинската пътна мрежа на гр. Троян е: от път III-357, кръстовище , надясно по ул. „Академик Ангел Балевски“ до кръстовище с път II-35, наляво към център гр. Троян (по ул. „В. Левски“), път II-35, наляво към център, по път III-357 (по ул. „В. Левски) кръстовище наляво по мост над река Бели Осъм и на път III-357 надясно към Кърнаре (по ул. „Г. С. Раковски) и обратно.", "date": "2018.03.27", "title": "Троян: Ограничено е движението по пътя Троян – Орешак за всички МПС заради смяна на настилка на ж.п. прелез"}
{"url": "http://www.focus-news.net/news/2018/03/27/2504514/plovdiv-okrazhniyat-sad-gleda-deloto-sreshtu-bivshiya-politsay-ventseslav-karadzhov-obvinen-v-ubiystvoto-na-svoite-roditeli.html", "text": "Пловдивският окръжен съд гледа делото срещу бившия полицай Венцеслав Караджов, обвинен в убийството на своите родители. Това съобщиха за Радио „Фокус“ – Пловдив от пресцентъра на съда. В продължение на 3 дни предстоят разпити на бивши колеги на Венцеслав Караджов, както и на вещи лица.\r\nВенцеслав Караджов е обвинен за това, че на 15 май 2016 година умишлено е умъртвил майка си и баща си – Божура и Цветан Караджови, като убийството е извършено предумишлено, с особена жестокост и с користна цел. Според обвинението, единствено синът е имал мотив да извърши убийството на възрастните хора, тъй като са имали имотен спор. Към момента обвиняемият е с най-тежката мярка за неотклонение „задържане под стража“. На последното заседание съдът прецени, че не е отпаднала реалната опасност Караджов да се укрие и да извърши престъпление, ако му бъде наложена по-лека мярка. За подобно престъпление законът предвижда наказание „лишаване от свобода“ от 15 до 20 години, доживотен затвор или доживотен затвор без замяна.\r\nСамият Венцеслав Караджов отрича да е извършил престъплението, като към момента няма преки доказателства, че е убил родителите си.\r\nЦветана ТОНЧЕВА", "date": "2018.03.27", "title": "Пловдив: Окръжният съд гледа делото срещу бившия полицай Венцеслав Караджов, обвинен в убийството на своите родители"}
{"url": "http://www.focus-news.net/news/2018/03/27/2504519/ministar-nikolay-nankov-malko-nad-3-mlrd-lv-shte-sa-nuzhni-na-balgariya-za-patna-bezopasnost-v-perioda-2020-2030-g.html", "text": "Малко над 3 млрд. лв. ще са нужни на България за пътна безопасност за периода 2020 – 2030 г. Това каза министърът на регионалното развитие и благоустройството Николай Нанков по време на откриването на международна конференция „Пътна безопасност. Нови технологии и добри световни и европейски практики“, която е част от календара на Българското председателство на Съвета на ЕС, предаде репортер на Агенция „Фокус“.\r\n„Пътната безопасност не е казус на отделен сектор от обществото, а на цялото общество и на широк набор от институции. А подобни форуми са много важни за генерирането на добри идеи. Искаме да осигурим по-голям ресурс за бъдещото изграждане на инфраструктурата – и като по-добро изграждане на пътищата в опасни участъци, и като мерки, свързани с подобряване на еластичните огради, поставяне на знаци. През май месец започва дебатът по поставяне на новата Европейска стратегическа рамка за пътна безопасност, като нашите нужди за периода 2020 – 2030 г. са изчислени на малко над 3 млрд. лв. по съществуващи пътища и по новоизградени такива“, каза още министър Нанков и уточни, че новата стратегия ще бъде жертвите по пътищата на европейско ниво да намалеят с 50%. \r\nЦветилена СИМЕОНОВА", "date": "2018.03.27", "title": "Министър Николай Нанков: Малко над 3 млрд. лв. ще са нужни на България за пътна безопасност в периода 2020 – 2030 г."}
{"url": "http://www.focus-news.net/news/2018/03/27/2504518/aktsenti-v-predavaneto-dobre-doshli-v-svishtov-na-radio-fokus-veliko-tarnovo.html", "text": "През изминалия уикенд в Свищов се проведе шестнадесетия Националния фестивал за любителски камерни и кафе-театри. В него се включиха девет трупи от различни краища на страната, а по думите на организаторите това е било едно от най-успешните издания на събитието. В емоцията от своеобразния театрален празник ще ни потопи Йордан Герчев, който е един от организаторите и член на журито. В минутите на днешното предаване „Добре дошли в Свищов“ на Радио „Фокус“ – Велико Търново ще Ви представим и други инициативи, които предстои да се случат в града. В средата на месеца стартираха така наречените Пролетни празници. Те са насочени не само към най-малките жители, но и към всички, които избират да се върнат към българските традиции и обичаи. Градската библиотека е една от институциите, които ежегодно се включват в програмата. Какво са подготвили библиотекарите през настоящата година ще попитаме Лилия Димитрова. В последните минути на днешното предаване ще ви предоставим повече информация и за Общинските игри по джудо, които се случиха в Свищов отново през уикенда. \r\nВодещ на предаването е Луиза Транчева. Телефонът за връзка със студиото е 0885 303 375.", "date": "2018.03.27", "title": "Акценти в предаването „Добре дошли в Свищов“ на Радио „Фокус“ – Велико Търново"}
{"url": "http://www.focus-news.net/news/2018/03/27/2504522/stara-zagora-dvizhenieto-po-patya-za-s-yagoda-se-osashtestvyava-v-edna-lenta-poradi-remontni-deynosti.html", "text": "Движението по път I-5 Стара Загора - с. Ягода, се осъществява в една лента, поради ремонтни дейности. Това съобщиха от пресцентъра на Агенция \"Пътна инфраструктура\". Движението в района се контролира от сигналисти.", "date": "2018.03.27", "title": "Стара Загора: Движението по пътя за с. Ягода се осъществява в една лента, поради ремонтни дейности"}
{"url": "http://www.focus-news.net/news/2018/03/27/2504523/plovdiv-ogranicheno-e-dvizhenieto-po-patya-yugovo-laki-pri-yugovsko-hanche-poradi-pochistvane-na-srutishte-ot-skalni-masi.html", "text": "Ограничено е движението по път III-861 Югово - Лъки при Юговско ханче, поради почистване на срутище от скални маси. Това съобщиха от пресцентъра на Агенция \"Пътна инфраструктура\".", "date": "2018.03.27", "title": "Пловдив: Ограничено е движението по пътя Югово - Лъки при Юговско ханче, поради почистване на срутище от скални маси"}
{"url": "http://www.focus-news.net/news/2018/03/27/2504526/sofiyska-voda-vremenno-shte-prekasne-vodosnabdyavaneto-v-nyakoi-chasti-na-stolitsata-na-28-mart.html", "text": "„Софийска вода” временно ще прекъсне водоснабдяването в някои части на столицата на 28 март. Това съобщиха от пресцентъра на водоснабдителното дружество. \r\nВъв връзка с демонтаж на спирателен кран на ул. „Уилям Гладстон“ Център, се налага спиране на водоподаването от 09:00 до 19:00 часа на клиентите на „Софийска вода”, живеещи в района на:\r\nплощад „Петко Р. Славейков“,\r\nул. „Дякон Игнатий“ от ул. „Граф Игнатиев“ до ул. „Ген. Гурко“\r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Граф Игнатиев“ ъгъла с ул. „Уилям Гладстон“.\r\nНа 28 март 2018 г. (сряда), във връзка с реконструкция на уличен водопровод на ул. „Искърска“, с. Железница, се налага спиране на водоподаването от 09:00 до 21:00 часа на клиентите на „Софийска вода”, живеещи в района на:\r\nул. „Манастирище“, ул. „Витоша“, ул. „Момин проход“, ул. „Изгрев“, ул. „Искърска“, ул. „Ярема“\r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Витоша“ъгъла с ул. „Изгрев“.\r\nНа 28 март 2018 г. (сряда), във връзка с подмяна на сградно водопроводно отклонение на ул. „Ангел войвода“, кв. „Хаджи Димитър“, се налага спиране на водоподаването от 09:00 до 19:00 часа на клиентите на „Софийска вода”, живеещи в района на:\r\nул. „Ангел войвода“от ул. „Гинци“ до бул. „Владимир Вазов“\r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Ангел войвода“ ъгъла с ул. „Гинци“.\r\nНа 28 март 2018 г. (сряда), във връзка с подмяна на сградно водопроводно отклонение на ул. „Акад. Стоян Аргиров“, вилна зона „Симеоново - Драгалевци“, се налага спиране на водоподаването от 09:00 до 17:00 часа на клиентите на „Софийска вода”, живеещи в района на:\r\nул. \"Монах Спиридон\", ул. \"Поветица\", ул. „Красива гледка\",\r\nул. \"Акад.Стоян Аргиров\" от ул. \"Монарх Спиридон\" до № 23\r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Поветица“ ъгъла с ул. „Монарх Спиридон“.\r\nНа 28 март 2018 г. (сряда), във връзка с реконструкция на уличен водопровод на ул. „Гюешево“, жк. „Сердика“, се налага спиране на водоподаването от 09:30 до 17:30 часа на клиентите на „Софийска вода”, живеещи в района на:\r\nул. „Арх. Петко Момчилов“, бул. „Инж. Иван Иванов“, ул. „Гюешево“ , ул. „Костенец“\r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Гюешево“ до сградата на ТВ „Канал“ 3.\r\nНа 28 март 2018 г. (сряда), във връзка с подмяна на сградно водопроводно отклонение на ул. „Проф. Янаки Моллов“, кв. „Модерно предградие“, се налага спиране на водоподаването от 10:00 до 16:00 часа на клиентите на „Софийска вода”, живеещи в района на:\r\nул. „Проф. Янаки Моллов“, ул. „Динамо“,ул. „Кирил Дрангов“, ул. „Железен мост“, ул. „Динамо“\r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Вяра“ ъгъла с ул. „23 декември“.\r\nНа 28 март 2018 г. (сряда), във връзка с подмяна на сградно водопроводно отклонение на ул. „Курията“, с. Панчарево, се налага спиране на водоподаването от 10:00 до 18:00 часа на клиентите на „Софийска вода”, живеещи в района на:\r\nул. „Курията“\r\nул. „Вукова курия“ от ул. „Курията“ до ул. „Урвич“\r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Вукова курия“ ъгъла с ул. „Курията “.\r\nРемонтните дейности ще осигурят по-добро управление на водопроводната мрежа като максимално се ограничат зоните на евентуални бъдещи нарушения на водоснабдяването.\r\nЗасегнатите от прекъсването на водата, могат да получат повече информация от Телефонния център на “Софийска вода” АД на телефон 0800 12121 или да следят за развитието на всички текущи теренни дейности в реално време чрез Виртуалния информационен център на дружеството - http://www.sofiyskavoda.bg/water_stops.aspx .\r\n“Софийска вода” АД предварително се извинява на своите клиенти за причинените временни неудобства!\r\nИнтернет сайтът на дружеството (www.sofiyskavoda.bg) дава възможност на клиентите да се абонират за съобщенията за прекъсване на водоподаването. На електронната си поща те могат лично да получават информация за планираните спирания. Друг начин е да се възползват от безплатната услуга за известяване чрез СМС.", "date": "2018.03.27", "title": "„Софийска вода” временно ще прекъсне водоснабдяването в някои части на столицата на 28 март"}
{"url": "http://www.focus-news.net/news/2018/03/27/2504503/prof-aleksandar-marinov-politolog-umereno-pozitivni-sa-poslaniyata-ot-sreshtata-es-turtsiya-sledva-da-se-vidi-kakvi-stapki-shte-posledvat.html", "text": "Умерено позитивни са посланията от срещата ЕС – Турция, следва да се види какви стъпки ще последват. Това коментира в сутрешния блок  на Радио „Фокус“ политологът проф. Александър Маринов по повод срещата на високо равнище, която се проведе във Варна. \"ЕС и Турция се опитват да поддържат, макар и силно отслабена, връзката по между си\", добави той. „Ясно, че имат взаимно претенции, не виждам сериозен напредък, от това което се случи на срещата във Варна. Винаги може да бъде и по-лошо, разбира се и това не бива да се подценява. България би могла да търси подкрепата на ЕС на определени ключови държави, поне за част от своите претенции към Турция като тези за духовните граници на съседката ни, тъй като това не е исторически, а актуален въпрос, в контекста на това което се случва в Егейско и Средиземно море. Не трябва да чакаме да имаме проблем, от типа на този който има Кипър и Гърция. ЕС трябва да подкрепя своите страни членки- България е страна член на ЕС, а Турция не е“, каза още той. Проф. Александър Маринов коментира още, че България има възможност да провежда собствена, разумна политика по отношение на заплахите и нестабилностите, които ни заобикалят. Той обясни, че доказателство за това е и разумното и дипломатично решение на българското правителство да не присъединява към вълната от експулсирания на руски дипломати, което доказва, че страната ни има способност да разглежда своето собствено положение.", "date": "2018.03.27", "title": "Проф. Александър Маринов, политолог: Умерено позитивни са посланията от срещата ЕС – Турция, следва да се види какви стъпки ще последват"}
{"url": "http://www.focus-news.net/news/2018/03/27/2504525/sliven-patishtata-v-oblastta-sa-normalno-prohodimi-patnite-nastilki-na-mesta-sa-vlazhni.html", "text": "Пътищата в Сливенска област са нормално проходими, пътните настилки на места са влажни. Няма въведени ограничения за пътуващите, съобщиха от Областно пътно управление-Сливен.\r\nЗатворени за тежкотоварни автомобили над 10 т са проходите Твърдишки и Вратник. Котленският  проход е затворен за товарни автомобили  заради свлачище.\r\nОпасност от падъщи камъни има по пътя Сливен – Ичера – Градец.\r\nДвижението по пътя Елхово – Изгрев е ограничено поради компрометирано експлоатационно състояние на дървен мост над рeка Тунджа. Обходният маршрут е до моста с ограничение на скоростта до 30 км/ч.  Движението по пътя  Малък манастир – Голям манастир  се осъществява в една лента, поради пропаднали настилка и насип. Движението се регулира чрез пътни знаци. Срокът е 31 март.", "date": "2018.03.27", "title": "Сливен: Пътищата в областта са нормално проходими, пътните настилки на места са влажни"}
{"url": "http://www.focus-news.net/news/2018/03/27/2504524/varna-remonti-na-asfaltovata-nastilka-se-osashtestvyavat-po-chast-ot-patya-staro-oryahovo-grozdyovo.html", "text": "Предимно сухи са пътните настилки във Варна и областта, предаде репортер на Радио „Фокус“ – Варна. Времето е с разкъсана облачност, видимостта е добра.  Движението в града е частично натоварено по основните булеварди „Цар Освободител“, „Вл. Варненчик“, „Сливница“, „Република“ и „Хр. Смирненски“, както и по крайезерния път. Работи се по изграждането на бул. „Васил Левски“ в участъка от ул. „Подвис“ до ул. „Девня“. Във връзка със строително-ремонтни работи и подмяна на подземна инфраструктура е преустановено движението на автомобили по бул. „Цар Освободител“  в отсечката от бул. „Приморски“ до бул. „Княз Борис I“, както и по бул. „Приморски” в обхвата от ул. „Ст. Стамболов” до бул. „Цар Освободител”.  С цел облекчаване на трафика за двупосочно движение е отворена ул. „Бачо Киро“. Във връзка с изпълнението на проекта за реконструкция и рехабилитация на канализационна мрежа в селищно образование „Ален мак“ за движение е затворена главната улица през КК „Ален Мак“, в участъка от хотел „Детелина“ до отбивката за ВСУ – кръстовище с ул.“Янко Славчев“. Временната организация на движение се въвежда до 15-ти май. Временна организация на движение е въведена и във връзка с ремонтните дейности по реконструкция на ул. „Мара Тасева“ в кв. „Аспарухово“. Едното платно за движение по бул. „Народни будители“, в посока център-Аспарухово, от ул. „Чонгора“ до кръстовището с ул. „Мара Тасева“, ще остане затворено за преминаване на автомобили. Движението от и към центъра на Аспарухово ще се осъществява двупосочно в съседното платно. Улица „Мара Тасева“ е затворена с пренасочване  на движението по бул. „Народни будители“.\r\nВ областта трафикът по направленията Варна – София, Варна – Бургас, както и в посока Добрич се извършва без въведени ограничения. Движението по път III-904 Старо Оряхово – Гроздьово от км 0+0 до км 17+377 и от км 23+403 до км 41+705 се осъществява в една лента поради частични ремонтни дейности на асфалтовата настилка. Организацията за движение е сигнализирана с пътни знаци.\r\nМарияна ВАЛЕНТИНОВА", "date": "2018.03.27", "title": "Варна: Ремонти на асфалтовата настилка се осъществяват по част от пътя Старо Оряхово – Гроздьово"}
{"url": "http://www.focus-news.net/news/2018/03/27/2504521/kyustendil-dobrovoltsi-sabirat-hrana-za-bedstvashtite-kone-v-osogovska-planina.html", "text": "Доброволци събират храна за бедстващите коне в Осоговска планина. Това съобщи за Радио „Фокус” – Кюстендил Елица Димитрова, част от доброволците. По думите й е необходимо да се събере достатъчно сено, която ще бъде транспортирана с моторни шейни до стадото животни, намиращи се в местността „Бек бунар” в планината. „Вчера не успяхме да отидем, но днес ще направим нов опит, за да занесем храна на останалите животни”, каза Елица Димитрова. Служителите на Областна дирекция по безопасност на храните в Кюстендил също ще направят нов опит да достигнат до стадото, с цел извършване на проверка на място. Междувременно те извършват проверки на животновъдните обекти, собственост на Петър Пищалов, сочен за собственик на конете.\r\nВенцеслав ИЛЧЕВ", "date": "2018.03.27", "title": "Кюстендил: Доброволци събират храна за бедстващите коне в Осоговска планина"}
{"url": "http://www.focus-news.net/news/2018/03/27/2504528/glavna-direktsiya-granichna-politsiya-shte-poluchi-novi-avtomobili.html", "text": "Главна дирекция „Гранична полиция“ (ГДГП) ще получи нови автомобили. Това съобщиха от пресцентъра на МВР. От 12.00 часа на 28 март в Авиобазата на ГДГП в кв. „Враждебна“ ще се проведе тържествена церемония по приемане на нови патрулни и специализирани автомобили с нормална и повишена проходимост. Автомобилите са осигурени за Главна дирекция “Гранична полиция” по Фонд „Вътрешна сигурност“.", "date": "2018.03.27", "title": "Главна дирекция „Гранична полиция“ ще получи нови автомобили"}
{"url": "http://www.focus-news.net/news/2018/03/27/2504527/ministar-nikolay-nankov-tryabva-da-bade-spryana-praktikata-s-karpezhite-na-dupkite-a-da-rehabilitirame-patishtata.html", "text": "Подходът, който сме предприемали през последните 30 г. с кърпежа на дупките, е практика, която трябва да бъде спряна. Това каза министърът на регионалното развитие и благоустройството Николай Нанков по време на откриването на международна конференция „Пътна безопасност. Нови технологии и добри световни и европейски практики“, която е част от календара на Българското председателство на Съвета на ЕС, предаде репортер на Агенция „Фокус“.\r\nМинистърът уточни, че България е лидер в черната статистика на Европа по жертви по пътищата. „Факт е, че държавата в цялата си комплексност като институции и политики към пътната безопасност полага неимоверни усилия. Факт е и че по тази тема трябва да бъде ангажирано цялото ни общество – възпитание на нашите водачи, пешеходци и т.н.  Но трябва да решим и проблема с недофинансирането в сектора „Пътна безопасност“ като неразделен сегмент от сектора за движение по пътищата. Разбира се, тол системата ще даде огромен ресурс, голяма част от който ще бъде насочен към безопасността по пътищата. Подходът, който сме предприемали през последните 30 г., с кърпежът на дупки например е практика, на която трябва да сложим край с оглед запазване както на нашите автомобили, така и със запазване на здравето на нашите граждани“, обясни министър Нанков.\r\nЦветилена СИМЕОНОВА", "date": "2018.03.27", "title": "Министър Николай Нанков: Трябва да бъде спряна практиката с кърпежите на дупките, а да рехабилитираме пътищата"}
{"url": "http://www.focus-news.net/news/2018/03/27/2504530/sofiya-dvama-dushi-sa-postradali-v-katastrofa-na-krastovishteto-na-bul-nikola-vaptsarov-i-ul-atanas-dukov.html", "text": "Двама са пострадали при пътно произшествие кръстовището на булевардите „Никола Вапцаров“ и „Атанас Дуков“. Това съобщиха за Агенция „Фокус“ от СДВР. Сигналът за инцидент между 3 леки автомобила е получен в 08.36 часа на 27 март. В района има леко затруднение в движението, като екипи на \"Пътна полиция\" го регулират.\r\nЦветелин ДИМИТРОВ", "date": "2018.03.27", "title": "София: Двама души са пострадали в катастрофа на кръстовището на бул. „Никола Вапцаров“ и ул. „Атанас Дуков“"}
{"url": "http://www.focus-news.net/news/2018/03/27/2504531/burgas-obshtinata-startira-sezonna-kampaniya-v-detskite-gradini-posvetena-na-zdravoslovnoto-hranene.html", "text": "Община Бургас стартира поредна сезонна кампания, посветена на здравословното хранене. Това съобщиха от пресцентъра на Община Бургас. Пролетта идва с изобилие на свежи зеленчуци и други пресни продукти. Много от малчуганите не ги обичат, но това е поправимо. С общите усилия на местната власт, родители и педагози, бургаските деца все повече опознават храните, които са полезни и необходими за здравословен и балансиран начин на живот. Започват и да ги консумират по-често.\r\nПо инициатива на кмета Николов през последните години менютата в детските градини бяха прецизирани и обогатени. Ремонтирани са навсякъде и училищните столове, в които се хранят по-големите деца. Но всички тези усилия ще бъдат напразни, ако родителите не дават личен пример вкъщи, хранейки се здравословно и с правилно подбрани продукти.\r\nЕто и планираните дейности във всички детски градини на Бургас, планирани за дните до 13 април:\r\n- Миналата седмица бе посветена на темата: \"Моите приятели - плодовете и зеленчуците\". Децата се запознаха с различните видове плодове и зеленчуци, както и ползата от тяхното консумиране;\r\n- Седмицата от 26 до 30 март 2018 г. е под мотото ,,В света на млякото се потопи и вкусни факти научи\". Децата ще научат от познавателни интерактивни игри с участието и на родители, за ползите от млякото и млечните продукти; \r\n- В  седмицата от 2 до 5 април 2018 г. - \"Пътят на хляба\". Децата ще се запознаят с целия процес за производство на хляб и хлебни изделия;\r\n- От 10 до 13 април 2018 г. - \"Азбука на здравословната храна\". Децата ще покажат чрез интерактивни игри, викторини и др. наученото през този месец на здравословно хранене, който е посветен на различни полезни хранителни продукти.", "date": "2018.03.27", "title": "Бургас: Общината стартира сезонна кампания в детските градини, посветена на здравословното хранене"}
{"url": "http://www.focus-news.net/news/2018/03/27/2504535/dobrich-izmenena-i-dopalnena-e-naredbata-za-ustanovyavane-na-zhilishtni-nuzhdi-i-stopanisvane-na-obshtinski-zhilishta.html", "text": "Изменена и допълнена е Наредбата за установяване на жилищни нужди и стопанисване на общински жилища в Добрич с одобрението на общинските съветници, предаде кореспондентът на Радио „Фокус” – Варна. Въвеждат се изисквания за заплащане на депозит, при сключване на договор за наем на общинско жилище. Въвежда се солидарна отговорност на всички пълнолетни членове на домакинството на наемателя. Начисляват се лихви при просрочие падежа на наемното плащане. Фактическото настаняване на лицата в жилища от общинския жилищен фонд ще се реализира от служители при „Жилфонд-инвест“ ЕООД“. Ремонтите и поддържането на общинските жилища ще се осъществява под общото ръководство и контрол на кмета на Общината, чрез „Жилфонд-инвест”ЕООД. \r\nЩе се води и поддържа регистър на общинските жилища, който съдържа данни освен за общинските жилища и за подадените от лица и семейства заявления за определяне на жилищни нужди, също включените и извадените от окончателен годишен списък лица и семейства, настанените в общински жилища лица и семейства, иззетите от наематели общински жилища и други данни, касаещи състоянието на общинските жилища. Създадени са две нови разпоредби. Едната се отнася до поддръжката и извършването на текущи ремонти, дължащи се на обикновеното ползване на имота, като боядисване в жилището, ремонт на подови настилки, поддръжка на ВиК инсталация, включително душове, батерии,тоалетно казанче, както и Ел. инсталации, вкл. осветителни тела, крушки,бушони, ел. табла, ремонт на врати, прозорци и др. Всичко това ще е за сметка на наемателя. Основните ремонти на имота, както и на общите части на сградата, в която той попада  при наемно отношение,  за един и същ имот до 10 години ще са за сметка на Община град Добрич, а при надвишаване на 10- годишния срок - за сметка на наемателя. Пълният текст на Наредбата е публикуван на сайта на общинската администрация.\r\nЖулиета НИКОЛОВА", "date": "2018.03.27", "title": "Добрич: Изменена и допълнена е Наредбата за установяване на жилищни нужди и стопанисване на общински жилища"}
{"url": "http://www.focus-news.net/news/2018/03/27/2504537/sport-real-madrid-prodade-za-osem-minuti-biletite-za-domakinstvoto-na-yuventus-v-shampionskata-liga.html", "text": "Реал Мадрид успя да продаде всички билети за домакинския мач от четвъртфиналите на Шампионската лига срещу Ювентус само за осем минути, съобщават испанските медии. \r\nНа стадион „Сантяго Бернабеу\" италианският клуб ще бъде подкрепян от четири хиляди свои фенове. Останалите 76 хиляди билети бяха разпродадени в сутрешните часове на понеделник. \r\nДвубоят между Реал Мадрид и Ювентус ще се играе следващия вторник, 3 април, от 21:45 часа.", "date": "2018.03.27", "title": "Спорт: Реал Мадрид продаде за осем минути билетите за домакинството на Ювентус в Шампионската лига"}
{"url": "http://www.focus-news.net/news/2018/03/27/2504538/sliven-bez-voda-poradi-avariya-e-predgradie-rechitsa.html", "text": "Без вода поради авария е предградие „Речица“ в Сливен, съобщиха от „Водоснабдяване и Канализация-Сливен“. Заради извършване на авариен ремонт до 12.00 ч. е спряна водата в квартала.\r\nПри възможност водоподаването ще бъде възстановено по-рано.", "date": "2018.03.27", "title": "Сливен: Без вода поради авария е предградие „Речица“"}
{"url": "http://www.focus-news.net/news/2018/03/27/2504536/sofiya-tri-leki-avtomobila-sa-katastrofirali-na-krastovishteto-mezhdu-bulevardite-nikola-vaptsarov-i-cherni-vrah-nyama-postradali.html", "text": "Три леки автомобила са катастрофирали на кръстовището между бул. „Никола Вапцаров“ и „Черни връх“. Това съобщиха за Агенция „Фокус“ от СДВР. Сигналът за инцидента е получен в 9.50 часа на 27 март. Няма данни за пострадали при инцидента, причинени са само материални щети върху превозните средства. \r\nЦветелин ДИМИТРОВ", "date": "2018.03.27", "title": "София: Три леки автомобила са катастрофирали на кръстовището между булевардите „Никола Вапцаров“ и „Черни връх“, няма пострадали"}
{"url": "http://www.focus-news.net/news/2018/03/27/2504539/pregled-na-osnovnite-temi-vav-varnenskiya-pechat.html", "text": "„Сигурността и бежанския поток обсъждаха световни лидери“, е заглавие от първа страница в днешния брой на варненския вестник „Черно море“. Премиерът Бойко Борисов и председателят на Европейския съвет Доналд Туск обсъдиха очакванията от лидерската среща ЕС – Турция часове преди нея. В разговора, който предшестваше работната вечеря, двамата подчертаха важността на диалога с президента на Турция Реджеп Тайип Ердоган. \r\n„Както неведнъж съм заявявал, за България е важно да има добри отношения със своя съсед. Добрите отношения са важни и за ЕС заради овладяването на миграционния поток, който създаде много проблеми на Съюза през последните години“, посочи българският министър- председател, цитиран от правителствената пресслужба. \r\n„Засилени мерки за сигурност преди срещата на лидерите във Варна“, допълва изданието. Самолетът на турския президент Реджеп Ердоган кацна на летище Варна малко преди 15 часа вчера при безпрецедентни мерки за сигурност. Той отпътува с кортеж от над 20 коли. Малко след него във Варна кацна и самолетът с председателя на Европейския съвет Доналд Туск. Двата кортежа се отправиха към резиденция “Евксиноград, където историческият форум събира на едно място Ердоган, Бойко Борисов, Доналд Туск и Жан-Клод Юнкер. \r\n„Половината флора и фауна в Черно море изчезва до края на века“, е друга тема в изданието. Близо половината растителни и животински видове в места, естествено богати на дива природа като Амазонка, Арктика и Галапагос, но и в Европа – в Средиземноморието и в Черноморския басейн, може да изчезнат до края на века заради изменението на климата. Това показват данните от ново проучване на Университета в Източна Англия, съобщи природозащитната организация. \r\n„С премиера за деца Драмата отбелязва Световния ден на театъра“, информира още изданието. С премиера на спектакъла „Приключения опасни с герои сладкогласни“ ще отбележи варненският ДТ „Стоян Бъчваров“ Световния ден на театъра – 27 март. Режисьорът Костадин Бандутов възражда след 25 години на варненска сцена представлението по текстовете на Недялко Йорданов и музиката на Хайгашод Агасян. Двама от актьорите участват в спектакъла и тогава, и сега. Това са Стоян Радев и Свилен Стоянов. В рубриката „Непознатата история“ изданието разказва за пътуването на „Надежда“ от Бордо до Варна.", "date": "2018.03.27", "title": "Преглед на основните теми във варненския печат"}
{"url": "http://www.focus-news.net/news/2018/03/27/2504510/sreshtata-es-turtsiya-vav-varna-zavarshi-bez-sporazumeniya-po-vazhni-vaprosi-komentari-v-evropeyskiya-pechat-agentsiya-fokus.html", "text": "На срещата на върха между лидери на Европейския съюз и Турция в българския черноморски град Варна не бяха постигнати споразумения по важни въпроси, отбелязват от редакцията на берлинския ежедневник Der Tagesspiegel. \r\nИ след разговорите, проведени във вечерните часове на понеделник, председателят на Европейския съвет Доналд Туск напомни, че Брюксел има сериозни притеснения относно зачитането на върховенството на закона в Турция. Подновена бе и критиката по повод задържането на граждани на ЕС в Турция и действията на Анкара в района на остров Кипър. Не бе спестена и загрижеността на ЕС относно турската военна операция в Сирия.\r\nВъпреки това турският президент Реджеп Тайип Ердоган остана оптимист, че отношенията между Турция и ЕС могат да се подобрят отново. „Надяваме се, че сме оставили трудните отношения в миналото“, бяха думите на Ердоган от Варна. Същевременно той припомни, че Турция се стреми към членство в Общността от 1963 г. насам, но така и не е получила статут на кандидат. Непосредствено преди срещата Ердоган призова ЕС съживи замразения процес на преговорите за присъединяване. \r\nСрещата трябваше да бъде началото на сближаване между ЕС и Турция – оптимизмът бе осезаем както в Брюксел, така и в Анкара. Но първоначалният й замисъл пропадна. ЕС и Турция са се отдалечили толкова много един от друг, че вече не става въпрос за изграждане на по-добри отношения, а само за предотвратяване на по-нататъшното им изостряне. Задачата е достатъчно трудна: малко преди срещата във Варна Ердоган съобщи за ново нахлуване на турската армия в Сирия.\r\nТурция се нуждае от ЕС като търговски партньор и европейците се нуждаят от турците в политиката за бежанците. Всичко, което е извън тези основни интереси, гарантира спор: Турция блокира сондирането за природен газ в Средиземно море на член на ЕС. Анкара изостри напрежението и в Егейско море, оспорвайки границите си с Гърция.  – Република Кипър в Средиземно море и се намира надолу заради спорните граници в Егейско море с Гърция.\r\n***  Българското черноморско крайбрежие предлага всичко, което политическият елит очаква от добра среща на високо равнище: екзотична локация, спиращи дъха гледки и (най-важното) каси добро вино. Само да не се бе появявал президентът на Турция Реджеп Тайип Ердоган, коментира  Politico.\r\nЗа ръководството на ЕС турският президент бе нещо като муха в супата на вечерята, на която се събраха председателя на Съвета на Европа Доналд Туск, председателя на ЕС Жан-Клод Юнкер и българския министър-председател Бойко Борисов, чиято страна държи ротационното председателство в Съвета на ЕС. \r\nНа вечерята, проведена в дворец от XIX век, служил някога за лятна резиденция за българските монарси, ниските очаквания бяха посрещнати.\r\n„Беше добра среща“, настоя Юнкер. „Ние говорихме открито и искрено. Ще имаме, както преди, много, много срещи, за да разрешим проблемите между Турция и Европа“. \r\nВ интерес на истината, единственото нещо, за което Анкара и Европа са съгласни, е че рядко са съгласни една с друга. От това, че Ердоган демонтира демократичните институции след опита за преврат срещу него от юли 2016 г., до скорошната му атака срещу кюрдските сили в Сирия, европейските лидери се притесняват, че Турция става повече дългосрочен проблем, отколкото партньор. \r\nИ все пак двете страни знаят, че са зависими една от друга.\r\nЕвропа се нуждае от Турция, за да запази живата двугодишна договореност за бежанците, която е от решаващо значение за преодоляване на притока на сирийски бежанци към ЕС. Съюзът вече е поел ангажимент за 3 млрд. евро, за да помогне на Турция да управлява пристигналите на нейна територия 3,5 млн. бежанци. \r\nВ момент, когато популистите от Палермо до Стокхолм засилват позиции заради въпроса за миграцията, европейските лидери, особено германския канцлер Ангела Меркел, искат Брюксел да направи всичко необходимо, за да запази споразумението.\r\nПерспективата за вдъхване на нов живот в кандидатура на Турция за присъединяване към ЕС остава толкова отдалечена, както винаги.\r\nТова, което Ердоган получава от ЕС, може да бъде обобщено в една дума: оцеляване.\r\nЗабравете загадъчната реторика на Ердоган за Европа и антитурските \"терористи\" и който обвинява Германия и другите, че ги приютява. Студената реалност е, че Турция е почти напълно зависима от ЕС, за да запази икономиката си на повърхността.\r\nНа ЕС  се пада около половината от турския износ. С обща търговия от повече от 130 милиарда евро между двете страни, търговията на Турция с ЕС е повече от пет пъти по-голяма от тази със  следващия ѝ най-голям партньор - Китай.\r\nНещо повече, ЕС носи около две трети от чуждестранните инвестиции в Турция.\r\nМеждувременно корпоративният сектор на Турция е силно зависим от европейските инвеститори, за да финансира значителния си дълг - риск, наскоро подчертан от Международния валутен фонд.\r\nПросто казано, турската икономика ще се влоши без Европа. Такава икономическа криза е единственото нещо, което всъщност би могло да струва на Ердоган властта му в краткосрочен план.\r\n\"Най-голямата уязвимост на Ердоган е икономиката\", заяви Фади Хакура, експерт по Турция в изследователския център „Чатъм Хаус“. \"Никой не може да замести Европа и той знае това\", добави тя.\r\nТова помага да се обясни защо Ердоган бе толкова нетърпелив да проведе заседанието в понеделник. Двете страни последно се срещнаха преди 10 месеца. Предвид влошаването на отношенията оттогава досега не е имало достатъчно основания за такова събиране на високо равнище.\r\nСистемното подкопаване на турската съдебна система и репресиите срещу гражданското общество на Ердоган означават, че Европа дори няма желание да обсъжда промени в митническия съюз с Анкара.\r\nПреди да пристигне в България, Ердоган настоя, че \"членството в ЕС остава наша стратегическа цел\".\r\nКакто и при последната среща с турския президент, лидерите на ЕС настояха събирането да се нарече \"среща на лидерите\", а не среща на върха.\r\nТези коментари, макар и съвсем несъвместими с действията на Анкара през последните години, имат за цел да предложат на турските елити и финансовите пазари надеждата, че въпреки неотдавнашните сътресения страната остава посветена на Запада.\r\n***  Ръководството на ЕС подчерта стратегическата роля на Турция в енергийната сигурност на Европа, но изразиха загриженост относно действията на Анкара в източната част на Средиземно море и в Егейско море, предава  New Europe.\r\n\"Европейският съюз застава зад Република Кипър по отношение на правото му да изследва и използва природните си ресурси в своята изключителна икономическа зона\", заяви председателят  на Европейския съвет Доналд Туск на съвместна пресконференция с председателя на Европейската комисия Жан-Клод Юнкер, министър-председателя на България Бойко Борисов , и турския президент Реджеп Тайип Ердоган. \"Това също е важно с оглед на споделената ни цел за успешното обединение на Кипър в полза както на населението на острова, така и на Турция, Европейския съюз и на отношенията между ЕС и Турция“, допълни Туск.\r\nПредседателят на Европейския съвет подчерта, че добрите двустранни отношения на Турция с държавите-членки на ЕС също имат важна роля в рамките на процеса на присъединяване. \"Ние приветстваме положителния прогрес в последните месеци с някои от нашите държави-членки, но все още имаме сериозни опасения относно неотдавнашните турски действия в Източното Средиземноморие и Егейско море, както и задържането на гражданите на ЕС\", каза Туск.\r\nВъв Варна на 26 март Юнкер подчерта значението на сътрудничеството между ЕС и Турция в областта на енергийната сигурност на ЕС. \r\nБорисов отбеляза на пресконференцията във Варна на 26 март, че ЕС и Турция \"имат значителен напредък в областта на енергетиката. През юли ще бъде завършен газопровода с Турция, докато междусистемният интерконектор в Гърция все още е в процес на изграждане. Аз ще се обърна към моя колега гръцкият премиер Алексис Ципрас, за да го информирам за нашите разговори с моя колега Ердоган \", допълни Борисов.\r\n*** Председателят на Европейския съвет Доналд Туск и председателя на Европейската комисия Жан Клод Юнкер призоваха Турция да подобри отношенията си с Гърция и Кипър и да освободи двамата гръцки войници, задържани в началото на март в Турция, което, според тях, ще покаже, че има напредък в преговорите между ЕС и Турция, пише  Ekathimerini.\r\nДоналд Туск заяви, че лидерите на ЕС са загрижени от турските действия в Източно Средиземно и Егейско море и за задържането на гръцките войници, които според него са граждани на ЕС.\r\nПо време на съвместната конференция във Варна Юнкер заяви, че е „неотменимо“ за Турция да подобри отношенията си с Гърция и Кипър. „Надяваме се, че турското правосъдие ще освободи двамата гръцки войници за Великден“, заяви Юнкер.\r\nЕрдоган, от своя страна, определи като „голяма грешка“ изключването на Турция от разширяване на ЕС. Той избягва да коментира въпроси, свързани с Гърция, като отбелязва, че кипърските турци трябва да имат еднакви права, когато става въпрос за експлоатацията на въглеводородите в Източното Средиземноморие.\r\nСлед срещата на лидерите на ЕС миналата седмица в Брюксел Гърция настоя държавите-членки да поемат по-твърда позиция спрямо Анкара, както по отношение на увеличаването на нарушенията в Егейско и Източно Средиземно море, така и на двамата гръцки войници.\r\nПо-рано в понеделник говорителят на гръцкото правителство Димитрис Цанакопулос повтори позицията на Гърция. \"Това, което е важно за нас е политиките и дипломатическият натиск да бъдат използвани за Турция, така че поведението ѝ вече да не провокира проблеми в по-широкия регион“, допълни той.\r\n***", "date": "2018.03.27", "title": "Срещата ЕС-Турция във Варна завърши без споразумения по важни въпроси (Коментари в европейския печат - Агенция „Фокус“)"}
{"url": "http://www.focus-news.net/news/2018/03/27/2504540/afp-kitay-shte-predstavi-svoevremenno-informatsiya-vav-vrazka-s-veroyatnata-vizita-na-kim-chen-un-v-pekin.html", "text": "Ден, след като медии съобщиха за вероятна визита на севернокорейския лидер Ким Чен-ун в Пекин, от Министерството на външните работи на Китай увериха, че ще представят „своевременно“ информация за разпространените твърдения, предава AFP.\r\nВ рамките на брифинг говорителят на китайското външно министерство подчерта, че „към момента няма информация. Такава ще бъде публикувана своевременно\".\r\nВ понеделник медии съобщиха, че лидерът на Пхенян Ким Чен-ун е на изненадваща визита в Пекин – първата му задгранична след идването му на власт през 2011 г.\r\nПовече подробности за посещението не бяха съобщени. Но бе пояснено, че той вероятно е пристигнал в Пекин с влак през граничния китайски град Дандун. Местни медии излъчиха кадри, на които се вижда пристигащ влак, изглеждащ по същия начин като онзи, използван от бащата на севернокорейския лидер – Ким Чен Ир, при посещението му в Китай малко преди смъртта му през 2011 г.Тереза Герова", "date": "2018.03.27", "title": "AFP: Китай ще представи „своевременно“ информация във връзка с вероятната визита на Ким Чен-ун в Пекин"}
{"url": "http://www.focus-news.net/news/2018/03/27/2504534/zam-kmetat-na-sofiya-evgeni-krusev-zapochna-karpeneto-na-dupkite-sled-tezhkite-zimni-usloviya-predvideni-sa-okolo-39-mln-lv.html", "text": "Вече започна кърпенето на дупките след тежките зимни условия, предвидени за това са около 39 млн. лв. Това каза пред журналисти заместник-кметът на София с ресор транспорт и транспортни комуникации Евгени Крусев, предаде репортер на Агенция „Фокус“.\r\n„Ремонтът на дупките след зимния сезон започна, но заради последните снеговалежи работата беше временно замразена. Но имаме информация, че от днес следобед времето ще се оправи трайно, така че екипите вече работят по основните трасета, където има сериозни неравности в следствие на тежките зимни условия“, каза още Крусев и уточни, че общината постоянно получава сигнали за проблеми с нови дупки, отнася се сериозно към всеки един от тях и реагира по най-бързия начин според ситуацията. \r\n„Около 39 млн. лв. е бюджетът, който ще бъде заделен за закърпване на дупки и ремонт на малки квартални улици и тротоарни настилки. Надявам се до неделя да успеем да обхванем основните трасета и пътищата на градския транспорт, а в момента се изготвят графиците кога ще започне ремонтът на по-малките квартални улици“, обясни зам.-кметът на София.\r\nЦветилена СИМЕОНОВА", "date": "2018.03.27", "title": "Зам.-кметът на София Евгени Крусев: Започна кърпенето на дупките след тежките зимни условия, предвидени са около 39 млн. лв."}
{"url": "http://www.focus-news.net/news/2018/03/27/2504542/pazardzhik-okrazhniyat-sad-gleda-deloto-sreshtu-bivshiya-kmet-na-rakitovo-emiliya-elenkova.html", "text": "Окръжният съд в Пазарджик гледа делото срещу Емилия Еленкова, бивш кмет на Община Ракитово, съобщи за Радио „Фокус“ – Пазарджик Маринела Георгиева от администрацията на съда. Делото е образувано по внесен обвинителен акт от Окръжна прокуратура – Пазарджик. Срещу Еленкова е повдигнато обвинение за престъпление по служба за това, че в периода 18.08.2011 – 08.09.2011 година в качеството си на длъжностно лице – кмет на Община е нарушила и не е изпълнила служебните си задължения с цел да причини вреда на общинския бюджет в полза на 2 фирми. В резултат от деянието и са настъпили значителни имуществени вреди за Общината в размер на 256 297, 54 лева.  Съдия-докладчик по делото е Коста Стоянов.\r\nВаня НИКОЛОВА", "date": "2018.03.27", "title": "Пазарджик: Окръжният съд гледа делото срещу бившия кмет на Ракитово Емилия Еленкова"}
{"url": "http://www.focus-news.net/news/2018/03/27/2504541/inzh-doncho-atanasov-api-vsyaka-godina-trafikat-se-uvelichava-s-10-15-a-finansiraneto-prodalzhava-da-nedostiga.html", "text": "Всяка година трафикът се увеличава с 10-15%, увеличава се и броят на товарните автомобили, което носи много проблеми, а финансирането продължава да недостига. Това каза председателят на УС на Агенция „Пътна инфраструктура” инж. Дончо Атанасов по време на откриването на международна конференция „Пътна безопасност. Нови технологии и добри световни и европейски практики“, която е част от календара на Българското председателство на Съвета на ЕС, предаде репортер на Агенция „Фокус“.\r\n„Успяваме с бюджета, който имаме. И правителството дава доста пари през последните години, но все още недостига финансиране, а пътят е жив организъм и когато днес не го направиш, утре вече е късно. Пътната агенция е полагала, в момента полага и ще полага огромни усилия в пътната безопасност. Но, за съжаление, не всички от тях се увенчават с успех. Независимо от всичко обаче там, където много бързо и екстрено можем да предотвратим катастрофи, ние го правим. Давам пример с участъка Бургас – Созопол, където допреди години загиваха годишно между 15 и 20 човека. Но от десет години там почти няма загинали“, коментира инж. Атанасов.\r\nТой посочи, че днес ще бъде първата копка на АМ „Хемус“. „И се надявам в рамките на тази година да стартират всичките й процедури до Велико Търново, както и на автомагистралата от Русе до Велико Търново. Наблягам на строителството на автомагистрали като една изключително важна част от пътната безопасност и важен фактор за значителното намаляване на жертвите по пътищата. Състоянието на тунели, на мостове също е важно за пътната безопасност, но те изискват огромен финансов ресурс“, каза още инж. Атанасов.\r\nЦветилена СИМЕОНОВА", "date": "2018.03.27", "title": "Инж. Дончо Атанасов, АПИ: Всяка година трафикът се увеличава с 10-15%, а финансирането продължава да недостига"}
{"url": "http://www.focus-news.net/news/2018/03/27/2504544/kyustendil-preminavaneto-na-motorni-prevozni-sredstva-prez-gkpp-gyueshevo-se-osashtestvyava-normalno.html", "text": "Преминаването на моторни превозни средства през ГКПП „Гюешево” се осъществява нормално. Това съобщи за Радио „Фокус” – Кюстендил дежурният на българо-македонския пункт. Трафикът е слабо натоварен. Мокра е настилката на пътя в посока към граничния пункт.\r\nВенцеслав ИЛЧЕВ", "date": "2018.03.27", "title": "Кюстендил: Преминаването на моторни превозни средства през ГКПП „Гюешево” се осъществява нормално"}
{"url": "http://www.focus-news.net/news/2018/03/27/2504543/predsedatelyat-na-dpn-turtsiya-ne-postigna-pobeda-v-afrin-a-vleze-v-zadanena-ulitsa.html", "text": "Председателят на прокюрдската „Демократична партия на народите“ (ДПН) Денгир Мир Мехмет Фърат заяви, че Турция е влязла в задънена улица с навлизането си в района на сирийския град Африн и добави, че никаква победа не е постигната и турската армия няма да успее да се задържи там, предава базираната в Нидерландия кюрдска медия ANF News.\r\nФърат заяви, че Турция иска да бъде част от уравнението в Близкия Изток. Съгласно думите му, нито САЩ, нито Русия имат огромно желание Турция да бъде съществена част от близкоизточния конфликт, но те са окуражили Анкара да се включи в сирийската война, за да може последната да бъде притисната. Фърат нарече влизането на Турция в Африн „огромна грешка“ и каза: „Африн е малка територия. Разстоянието между Африн и турската граница е 30 км. Турската армия, като втората най-голяма в НАТО, влизайки в Африн след близо два месеца опити, не може да се нарече победа. Лесно е да се превземе дадена територия, но много по-трудно е да се решат вътрешните ѝ проблеми. Така стои ситуацията в Африн. Турция няма да се задържи там“.\r\nТурският политик продължи, като отбеляза, че Турция трябва да продължи с настъплението си, за да остане перманентно в Африн, но ще срещне руски и сирийски войници, ако го направи. „Турция ще се опита да направи настъпление към Манбидж, тъй като не могат да го направят на юг. Правителството вече обяви тази цел. Още от началото САЩ възразиха срещу това Турция да навлезе в района. САЩ обявиха, че ще отвърнат на всякакви военни интервенции на Турция в територии под техен контрол и че тези територии ще бъдат защитени от турска намеса. Не е възможно за Турция да поеме подобен риск. Турция попадна във възел с влизането си в Африн“, заяви Фърат. Той също акцентира върху това, че Турция няма да има успех, ако стартира военна операция срещу Ирак.", "date": "2018.03.27", "title": "Председателят на ДПН: „Турция не постигна победа в Африн, а влезе в задънена улица“"}
{"url": "http://www.focus-news.net/news/2018/03/27/2504546/sofiya-vazstanoveno-e-dvizhenieto-po-avtomagistrala-trakiya-ot-km-47-do-km-48-v-posoka-stolitsata.html", "text": "Възстановено е движението по АМ \"Тракия\" от км 47 до км 48, в посока София. Това съобщиха от пресцентъра на Агенция \"Пътна инфраструктура\".", "date": "2018.03.27", "title": "София: Възстановено е движението по автомагистрала \"Тракия\" от км 47 до км 48, в посока столицата"}
{"url": "http://www.focus-news.net/news/2018/03/27/2504545/aktsenti-v-predavaneto-zdravey-peshtera-na-radio-fokus-pazardzhik.html", "text": "В съвместното предаване на Радио „Фокус“ – Пазарджик и Община Пещера - „Здравей, Пещера“ днес ще чуете повече за участието на кмета на община Пещера Николай Зайчев в редовната сесия на Комитета на регионите в Брюксел, където се подписа декларация за постигане на силна политика за насърчаване на икономическото, социалното и териториалното сближаване в Европейския съюз след 2020 г. В Пещера започнаха Общинските ученически игри. Състезанията по 7 вида спорт между пещерските училища ще продължат до края на месец април. В какви дисциплини се състезават децата ще научим от Добринка Смилянова, експерт по спортните дейности в общинската администрация. Какви дейности се развиват в читалището в село Капитан Димитриево и колко са самодейците в селото, ще научим от Мери Илиева, председател на културната институция. \r\nТелефоните за връзка със студиото са 0885 606692 и 034 420020.", "date": "2018.03.27", "title": "Акценти в предаването „Здравей, Пещера“ на Радио „Фокус“ – Пазарджик"}
{"url": "http://www.focus-news.net/news/2018/03/27/2504551/prokuraturata-na-r-balgariya-e-prieta-za-chlen-na-mezhdunarodnata-asotsiatsiya-na-prokurorite.html", "text": "Изпълнителният комитет на Международната асоциация на прокурорите (IAP) взе решение за приемане на Прокуратурата на Република България като пълноправен член на организацията. Това съобщиха от пресцентъра на Прокуратурата на Р България. Молбата за членство бе предявена от главния прокурор Сотир Цацаров на 16 януари 2018 г. До този момент, член на Международната асоциация бе само Асоциацията на прокурорите в България, като независима професионална организация.\r\nМеждународната асоциация на прокурорите е създадена през юни 1995 г. във Виена, а първото общо събрание на членовете й е проведено през септември 1996 г. в Будапеща. Тя е неправителствена и неполитическа професионална организация, която обединява на доброволен принцип прокуратури, прокурорски организации и индивидуални членове – прокурори от целия свят. Седалището на генералния секретариат е в Хага. В IAP членуват прокуратурите на Канада, Китай, Хърватска, Чехия, Дания, Естония, Литва, Финландия, Египет, Унгария, Ирландия, Литва, Израел, Грузия, Люксембург, Мексико, Холандия, Норвегия, Полша, Русия, Испания, Швеция и др., както и съсловните професионални организации на прокурори от Австрия, България, Бразилия, Чехия, Чили, Гърция, Косово, Португалия, Сърбия, Украйна и др.\r\nОрганизацията  осъществява широка дейност по обучение на прокурори и поддържа значителен обем професионална информация, която се ползва от членовете й. В рамките на IAP действат т. нар. прокурорски мрежи, с контактни точки във всяка страна, с предмет антитероризъм, трафик на хора, международно наказателно правосъдие, антикорупция и компютърни престъпления. Членството на Прокуратурата на Република България в Международната асоциация на прокурорите дава възможност за участие на българските прокурори в тези дейности и е от важно значение за повишаване на квалификацията им, както и за международното правно сътрудничество.", "date": "2018.03.27", "title": "Прокуратурата на Р България е приета за член на Международната асоциация на прокурорите"}
{"url": "http://www.focus-news.net/news/2018/03/27/2504548/inzh-veselin-davidov-api-vinetnata-sistema-ne-e-nay-spravedliviyat-nachin-za-taksuvane-po-patishtata-chrez-tol-sistemata-prihodite-shte-narasnat-pone-tri-pati.html", "text": "Винетната система не е най-справедливият начин за таксуване по пътищата, чрез тол системата приходите ще нараснат поне три пъти. Това каза инж. Веселин Давидов, член на Управителния съвет на Агенция „Пътна инфраструктура“, по време на откриването на международна конференция „Пътна безопасност. Нови технологии и добри световни и европейски практики“, която е част от календара на Българското председателство на Съвета на ЕС, предаде репортер на Агенция „Фокус“.\r\n„В момента винетната система не е най-добрият и справедлив начин за таксуване по пътищата на България. Така че целта на тол системата е да се въведе тол таксуване, което ще даде много по-голям финансов принос в съответните пътни институции. Защото по настоящата винетна система над 2/3 от приходите в момента се формират от масовите превозни средства - леките автомобили, които не рушат толкова пътната инфраструктура, а нейното състояние е изключително важно за пътната безопасност. И се получава така, че тежкотоварните автомобили, които най-много разрушават настилката, допринасят най-малко за нейното изграждане. Така че с тол системата искаме приходите да нараснат поне три пъти, което ще ни даде възможност за по-добро поддържане на пътищата“, каза още Давидов.\r\nТой обясни, че е време да се замислим повече и за пътната си безопасност и в града. „В градски условия например един автомобил може да удари пешеходец с 50 км./ч., като това е равно на падане от шести етаж от сграда. А ние все още не сме развили рефлекса и културата да се пазим както трябва“, коментира Давидов.\r\n„Към настоящия момент Министерството на регионалното развитие и благоустройството и АПИ засилват усилията си в две посоки – в структурно и функционално отношение и на оперативно ниво. От 1 януари влезе в сила новият устройствен план на агенцията като бяха създадени две нови дирекции – за пътна безопасност и за информационни технологии и системи. Целта е да направим така, че абсолютно всички проекти да подлежат на предварителен контрол за приоритизиране с акцент на пътната безопасност, въпреки малкото средства, с които разполагаме“, каза още той.\r\nЦветилена СИМЕОНОВА", "date": "2018.03.27", "title": "Инж. Веселин Давидов, АПИ: Винетната система не е най-справедливият начин за таксуване по пътищата, чрез тол системата приходите ще нараснат поне три пъти"}
{"url": "http://www.focus-news.net/news/2018/03/27/2504550/montana-nivoto-na-reka-dunav-se-e-ponizhilo-s-16-sm-pri-lom.html", "text": "Нивото на река Дунав се е понижило с 16 см при Лом, до 757 см. Това съобщиха от Хидрометеорологична станция - Ново село. Равнището на Дунав в началото на българския участък на реката, при Ново село, за последното денонощие се е понижило  с  10 см, като водният стоеж там е 672 см. Нивото на реката край Видин е 723 см, регистрираното  понижение e от 13 см. Нивото на реката при Оряхово  е 634 см, там е регистрирано понижение за последното денонощие от 10 см. Температурата на водата край Ново село е 5,6 градуса, а при Оряхово  - 6,4 градуса.", "date": "2018.03.27", "title": "Монтана: Нивото на река Дунав се е понижило с 16 см при Лом"}
{"url": "http://www.focus-news.net/news/2018/03/27/2504547/georgi-lapchev-kmet-na-tsarevo-nivoto-na-reka-veleka-e-kritichno-no-tova-e-normalno-pri-po-silen-valezh.html", "text": "Нивото на река Велека е критично, но това е нормално при по-силен валеж, съобщи за Радио „Фокус“-Бургас кметът на Община Царево Георги Лапчев. „Притеснително е, защото валежите през последните 24 часа не са малко, но устието при морето е отворено, така че има отток“, добави още кметът. По думите му не са постъпвали сигнали за бедстващи хора. \r\nКъм момента в град Царево не вали дъжд и Лапчев изрази надежда водата да започне да се оттича и да няма проблеми. В случай, че валежите продължат, ще бъдат предприети мерки като временно затваряне на пътя към Резово до естествения отток на водата. Кметът на Царево каза още, че са изградени метеорологични клетки, с които се следи постоянно хидрометеорологичната обстановка.\r\nМария РУСЕВА", "date": "2018.03.27", "title": "Георги Лапчев, кмет на Царево: Нивото на река Велека е критично, но това е нормално при по-силен валеж"}
{"url": "http://www.focus-news.net/news/2018/03/27/2504553/dobrich-obshtinskiyat-savet-podkrepya-politikata-po-upravlenie-na-integriranata-sistema-za-upravlenie-na-kachestvoto-i-okolnata-sreda-po-opredeleni-standarti.html", "text": "Общинският съвет реши да подкрепи политиката по управление на Интегрираната система за управление на качеството и околната среда по стандарти ISO 9001:2015 и ISO 14001:2015. Решение за това бе взето на днешното редовно заседание на Общински съвет-Добрич, предаде кореспондентът на Радио „Фокус” – Варна. От 2007 г. в Община град Добрич e внедрена и поддържана Интегрирана система за управление (ИСУ) на качеството и околната среда, съгласно изискванията на международните стандарти ISO 9001 и ISO 14001. През месец септември 2015 г. са утвърдени нови версии на международните стандарти. \r\nС прилагането на стандартите Община град Добрич изразява своя ангажимент за непрекъснато развитие, осигуряване на качествено обслужване, изграждане и поддържане на инфраструктура на съвременно ниво, създаване на условия за икономически, образователен, социален и културен просперитет на местната общност, поддържане на екологично равновесие и чиста околна среда и осигуряване на висока ефективност на управлението. През месец юни тази година предстои ресертификационен одит на системата относно преминаването към новите изисквания на стандартите. Едно от условията е приемане и подкрепа от страна на Общински съвет на Политиката по управление по ИСУ, предвид законово определените правомощия на Общински съвет при изпълнение функциите на общината. Подкрепата се удостоверява с преподписване на Политиката от страна на председателя на Общинския съвет след вземане на решение.\r\nЖулиета НИКОЛОВА", "date": "2018.03.27", "title": "Добрич: Общинският съвет подкрепя политиката по управление на Интегрираната система за управление на качеството и околната среда по определени стандарти"}
{"url": "http://www.focus-news.net/news/2018/03/27/2504554/vitsepremierat-ekaterina-zaharieva-zaminava-za-republika-yuzhna-afrika.html", "text": "Вицепремиерът и министър на външните работи Екатерина Захариева заминава на посещение в столицата на Република Южна Африка Претория. Това съобщиха от пресцентъра на Министерството на външните работи. \r\nТя ще е съпредседател на министерска среща в рамките на политическия диалог между Европейския съюз и Южноафриканската общност за развитие (САДК). \r\nЗахариева ще води делегацията на ЕС в качеството си на външен министър на ротационния председател на Съвета на ЕС. От страна на САДК форматът ще се съпредседателства от Линдиве Сисулу, министър на външните работи и сътрудничеството на Република Южна Африка. \r\nВ Претория министрите ще обсъдят действията след срещата на високо равнище ЕС и Африка в края на ноември 2017г. и стратегическите приоритети на сътрудничество за периода 2018-2022 г. \r\nСред темите на дискусията ще бъдат стратегията за индустриализация на САДК, инвестиции в образованието, мир и сигурност, устойчиво развитие и управление, миграция и мобилност. \r\nСАДК е учредена през 1992 г. В нея участват 16 страни: Ангола, Ботсвана, Демократична република Конго, Замбия, Зимбабве, Коморските острови, Лесото, Малави, Мавриций, Мозамбик, Намибия, Свазиленд, Сейшелите, Танзания, Република Южна Африка.", "date": "2018.03.27", "title": "Вицепремиерът Екатерина Захариева заминава за Република Южна Африка"}
{"url": "http://www.focus-news.net/news/2018/03/27/2504549/afp-vlakat-na-koyto-veroyatno-patuva-kim-chen-un-napusna-pekin.html", "text": "Влакът, с който се предполага, че севернокорейският лидер Ким Чен-ун е пристигнал за първа задгранична визита в Китай, е напуснал Пекин в сутрешните часове на вторник, предава AFP.\r\nОстава неясно дали лидерът на Пхенян е бил в него. Ден, след като медии съобщиха за вероятна визита на севернокорейския лидер Ким Чен-ун в Пекин, от Министерството на външните работи на Китай увериха, че ще представят „своевременно“ информация за разпространените твърдения.\r\nПовече подробности за посещението не бяха съобщени. Но бе пояснено, че той вероятно е пристигнал в Пекин с влак през граничния китайски град Дандун. Местни медии излъчиха кадри, на които се вижда пристигащ влак, изглеждащ по същия начин като онзи, използван от бащата на севернокорейския лидер – Ким Чен Ир, при посещението му в Китай малко преди смъртта му през 2011 г.Тереза Герова", "date": "2018.03.27", "title": "AFP: Влакът, на който вероятно пътува Ким Чен-ун, напусна Пекин"}
{"url": "http://www.focus-news.net/news/2018/03/27/2504555/sport-vinas-uilyams-viktoriya-azarenka-i-elina-svitolina-se-klasiraha-za-chetvartfinalite-na-turnira-v-mayami.html", "text": "Винъс Уилямс, Виктория Азаренка и Елина Свитолина се класираха за четвъртфиналите на турнира от сериите „Мастърс“ в Маями.\r\nВинъс Уилямс отстрани Джоана Конта с 5:7, 6:1, 6:2. В следващия кръг американката ще играе срещу сънародничката си Даниел Колинс.\r\nВиктория Азаренка от Беларус се наложи над полякинята Агнешка Радванска с 6:2, 6:2 и на четвъртфиналите ще играе с петата поставена Каролина Плишкова.\r\nЕлина Свитолина също се класира за следващия кръг на турнира, след като победи със 7:5, 6:4 Ашли Барти. Следващата й съперница ще бъде определена в двубоя между Йелена Остапенко и Петра Квитова.", "date": "2018.03.27", "title": "Спорт: Винъс Уилямс, Виктория Азаренка и Елина Свитолина се класираха за четвъртфиналите на турнира в Маями"}
{"url": "http://www.focus-news.net/news/2018/03/27/2504558/pregled-na-osnovnite-temi-v-pazardzhishkiya-pechat.html", "text": "Вестник „Пазарджишка Марица“ излиза с водещо заглавие днес: „ВАС определи: Изворите във  Варвара са за всички“. Тричленен   състав   на Върховния  административен  съд  (ВАС)  остави  без разглеждане  жалбите срещу  решението  на  Министерството на околната среда  и  водите  да  предостави на  община  Септември  находището  на  топла  минерална вода в село Варвара. Магистратите  вписаха  в гласуваното  от  тях  определение, че термалните извори във  Варвара са за общо ползване. Жалбите  бяха  подадени от управителя на „Варварски  минерални  бани“ Николай  Проданов  и  Николай  Баташки.  Двамата оспориха  пред  ВАС  решението  на  МОСВ.  Техните аргументи бяха, че тъй като    притежават    индивидуални  разрешителни,  то община    Септември    не трябва  да  бъде  допускана да  оперира  с  минералната вода във Варвара.\r\n„Ще има единна система за туристическа информация“, ни информира изданието. Работи се  по  изключително  важна  тема  –  създаването  на  Единна  система за  туристическа  информация,  която  ще  свърже  онлайн по защитени канали и в  реално  време регистратурите  на  хотелите  с  масивите  от  данни  на  МВР, НАП,  министерството  и това  не  само  ще  повиши сигурността на туристите, но  и  ще  изсветли  сектора. Това   съобщава   министър Николина  Ангелкова  по време  на  поредното  засеание  на  Националния  съвет  по  туризъм  в  Пампорово. Сред участниците бе кметът на община Велинград Костадин Коев.\r\n„Мераклии пуснаха 350 000 касови бележки“, научаваме от втора страница на вестника. Близо  350  хиляди  касови  бележки  на  обща стойност над 5,5 милиона лева  са  регистрирани  за регион   Пазарджик   от стартирането на лотарията на НАП. Почти 11 хиляди от бележките са регистрирани  от  ПОС  терминал.  Общо  в  страната  пък за  голямата  награда  от втория сезон на лотарията – 50 хиляди лева, се борят 11 милиона касови бележки. Фискалните   бонове, записани в играта досега, са  на  обща  стойност  157 млн.  лв.,  а  средно  за шестте  месеца  от  старта на  лотарията  един  участник  регистрира  по  около 200 касови бележки. Лотарията  набира  популярност и в социалната мрежа  Фейсбук,  където вече  има  повече  от  4500 последователи.", "date": "2018.03.27", "title": "Преглед на основните теми в пазарджишкия печат"}
{"url": "http://www.focus-news.net/news/2018/03/27/2504556/burgas-za-treta-poredna-godina-gradat-shte-bade-domakin-na-treti-proleten-zhenski-futbolen-turnir-organiziran-ot-zhenski-futbolen-klub-burgas.html", "text": "За трета поредна година Бургас ще бъде домакин на Трети пролетен женски футболен турнир, организиран от Женски футболен клуб „Бургас“. Това съобщиха от пресцентъра на Община Бургас. В спортната надпревара ще се включат отбори от цялата страна, като момичетата и девойките ще бъдат разпределени в две възрастови групи: до 15 г. и до 19 г. Турнирът е организиран със съдействието и подкрепата на Община Бургас и е включен в спортната програма на града за 2018 г. По традиция отборите класирали се на челните места ще получат купи и медали, а най- добрите футболистки ще бъдат отличени в няколко категории: голмайстор,  най-добър вратар, най-полезен играч, най-техничен играч, най-добър защитник и най-млад състезател. Пролетният женски футболен турнира ще стартира на 31 март 2018 г., от 09.00 ч., на стадион „Черноморец“ Бургас. Домакините от ЖФК “Бургас“ канят всички любители на женския футбол да подкрепят участничките в турнира.", "date": "2018.03.27", "title": "Бургас: За трета поредна година градът ще бъде домакин на Трети пролетен женски футболен турнир, организиран от Женски футболен клуб „Бургас“"}
{"url": "http://www.focus-news.net/news/2018/03/27/2504561/dobrich-obshtinskiyat-savet-prie-byudzhetna-prognoza-za-perioda-2019-2021-g-na-postapleniyata-ot-mestni-prihodi-i-na-razhodite-za-mestni-deynosti.html", "text": "Общинският съвет прие бюджетна прогноза за периода 2019-2021 г. на постъпленията от местни приходи и на разходите за местни дейности, предаде кореспондентът на Радио „Фокус” – Варна. В прогнозата местните приходи са разработени на база реална оценка и анализ на събираемостта им за няколко предходни години, в съответствие с промените в нормативната уредба. Обърнато е особено внимание на постъпленията от продажба на нефинансови активи, които имат непостоянен характер, като не е допуснато залагане на структурен дефицит при планирането им. Планирането на данъчните приходи е направено на базата на оценка, използваща данните за облога и предвидената събираемост на отделните видове данъци, както и предприетите действия за събиране на просрочените публични вземания за данъци. Прогнозите за приходите са съобразени с приетите от Общинския съвет стратегии, прогнози и програми за развитие на Общината. По отношение на политиката на доходите за дадения период е запазен  номиналният размер на разходите за персонал на нивото на утвърдените разходи за персонал за 2018 г. и това е съгласно указанията на Министерство на финансите. Разходите за периода 2019-2021 г. са ограничени до размера на реалистичната оценка за собствените приходи и трансферите от други бюджети, като не е допуснато планиране на разходи, срещу които няма обезпечени очаквани постъпления въз основа на направените реалистични анализи.\r\nЖулиета НИКОЛОВА", "date": "2018.03.27", "title": "Добрич: Общинският съвет прие бюджетна прогноза за периода 2019-2021 г. на постъпленията от местни приходи и на разходите за местни дейности"}
{"url": "http://www.focus-news.net/news/2018/03/27/2504559/kmetat-na-sofiya-yordanka-fandakova-nyama-opasnost-ot-navodneniya-no-prodalzhavame-da-sledim-nivata-na-obshtinskite-i-darzhavnite-yazoviri.html", "text": "Няма опасност от наводнения, но продължаваме да следим нивата на общинските язовири, а също и да получаваме информация за държавните язовири. Това каза кметът на София Йорданка Фандъкова на брифинг за компютърно подпомаганото учение „Съвместни усилия“ във Военната академия „Г. С. Раковски“, предаде репортер на Агенция „Фокус“. „Към момента няма опасност, но продължаваме да следим нивата“, изтъкна тя. „От Столичния инспекторат имат задача да контролират почистването на шахти и отоци. За радост, снеготопенето в града почти приключи“, посочи кметът. „Все още имаме очакване на снеготопене в околните планини, което също би могло да повиши нивата на реките и язовирите, каквато ситуация имахме неотдавна. Продължаваме да следим нивата с 24-часови дежурства“, заяви Йорданка Фандъкова.\r\nБиляна ИВАНОВА", "date": "2018.03.27", "title": "Кметът на София Йорданка Фандъкова: Няма опасност от наводнения, но продължаваме да следим нивата на общинските и държавните язовири"}
{"url": "http://www.focus-news.net/news/2018/03/27/2504533/smolyan-sadii-zapoznavat-uchenitsi-s-prestapleniya-izvarsheni-ot-narkozavisimi.html", "text": "Превантивно-информационният център по наркотични вещества към Община Смолян организира и провежда информационни срещи  на тема: „Законът и аз“ – превенция на зависимостите сред подрастващите в училище“. Срещите се провеждат в периода  от 13 до 28 март във всички средни и профилирани училища от Смолян. Това съобщиха от пресцентъра на Община Смолян. \r\nЛектори са съдия Маргаритов и съдия Оджакова от Районен съд гр. Смолян.  Целта е да се повиши информираността на младите хора  и те да се  запознаят със сериозните проблеми свързани с престъпления, извършени от наркозависими, употреба, притежание и разпространение на наркотични вещества от малолетни и непълнолетни.  Учениците слушат с интерес лекциите, която се поднасят с примери от практиката. Тийнейджърите  задават и  въпроси свързани с конкретни ситуации,  а съдиите отговарят изчерпателно на всички.\r\nИнициативата е част от превантивно–образователната програма на Превантивно-информационен център по наркотични вещества към Община Смолян.", "date": "2018.03.27", "title": "Смолян: Съдии запознават ученици с престъпления, извършени от наркозависими"}
{"url": "http://www.focus-news.net/news/2018/03/27/2504563/ruse-riosv-razporedi-na-kmetovete-da-osvobodyat-vsichki-uloveni-shtarkeli.html", "text": "Всички птици от вида бял щъркел, на които беше оказана помощ от местните власти и населението в областите Русе, Разград и Силистра трябва незабавно да бъдат пуснати на свобода. До общинските и кметовете на кметства са изпратени нови писмени указания да извършат обходи и предупредят населението. Това съобщиха от РИОСВ-Русе.\r\nСъс съдействието на местните власти вчера се проведе акция по опръстеняване и освобождаване на птици от защитения вид, които бяха приютени от хората по време на неблагоприятните метеорологични условия миналата седмица. В инспекцията постъпи информация за 77 уловени щъркела. На място в градовете  Силистра и Дулово и селата Межден, Черник, Вокил и Зарица са опръстенени 62 екземпляра, а при 7 от птиците в с. Черник не е имало физическа възможност. Освободени в природата са 69. Част от птиците са пуснати на свобода преди акцията. Такива са случаите с птиците от Регионално депо в Силистра, с. Овен и град Исперих – общо 5 екземпляра. \r\nПри две от уловените птици са установени чужди пръстени, а една – с наранявания, е транспортирана до Спасителния център за диви животни в Стара Загора. Освободените птици са във видимо добро състояние, голяма част от тях са възрастни екземпляри. \r\nПри акацията по опръстеняване бяха наблюдавани струпвания на птици от вида и облитащи ята. Вероятно те извършват миграция от местата за зимуване към местата за размножаване в Източна и Централна Европа. Предполага се, че освободените птици ще се присъединят към все още преминаващите през България ята и ще завършат благополучно прелета си. Независимо, че хората в Силистренско показаха съпричастност и направиха необходимото за спасяването на бедстващите щъркели, експертите предупреждават, че всеки опит за „одомашняване“ би бил пагубен за ориентацията и размножаването им.", "date": "2018.03.27", "title": "Русе: РИОСВ разпореди на кметовете да освободят всички уловени щъркели"}
{"url": "http://www.focus-news.net/news/2018/03/27/2504552/ria-novosti-sred-zhertvite-na-pozhara-v-kemerovo-ima-41-detsa.html", "text": "Общо 41 деца са загинали в пожара в търговския център „Зимна вишна“ в руския град Кемерово, предава РИА Новости/\r\n„В списъка на загиналите има фамилии на 41 деца“, разкри за агенцията източник от аварийните служби в Кемеровската област.\r\nСъгласно официалните данни, жертвите на пожара са станали 64 души.Тереза Герова", "date": "2018.03.27", "title": "РИА Новости: Сред жертвите на пожара в Кемерово има 41 деца"}
{"url": "http://www.focus-news.net/news/2018/03/27/2504506/der-tagesspiegel-sreshtata-vav-varna-nyama-znatsi-za-sblizhavane-mezhdu-es-i-turtsiya.html", "text": "На срещата на върха между лидери на Европейския съюз и Турция в българския черноморски град Варна не бяха постигнати споразумения по важни въпроси, отбелязват от редакцията на берлинския ежедневник Der Tagesspiegel. \r\nИ след разговорите, проведени във вечерните часове на понеделник, председателят на Европейския съвет Доналд Туск напомни, че Брюксел има сериозни притеснения относно зачитането на върховенството на закона в Турция. Подновена бе и критиката по повод задържането на граждани на ЕС в Турция и действията на Анкара в района на остров Кипър. Не бе спестена и загрижеността на ЕС относно турската военна операция в Сирия.\r\nВъпреки това турският президент Реджеп Тайип Ердоган остана оптимист, че отношенията между Турция и ЕС могат да се подобрят отново. „Надяваме се, че сме оставили трудните отношения в миналото“, бяха думите на Ердоган от Варна. Същевременно той припомни, че Турция се стреми към членство в Общността от 1963 г. насам, но така и не е получила статут на кандидат. Непосредствено преди срещата Ердоган призова ЕС съживи замразения процес на преговорите за присъединяване. \r\nСрещата трябваше да бъде началото на сближаване между ЕС и Турция – оптимизмът бе осезаем както в Брюксел, така и в Анкара. Но първоначалният й замисъл пропадна. ЕС и Турция са се отдалечили толкова много един от друг, че вече не става въпрос за изграждане на по-добри отношения, а само за предотвратяване на по-нататъшното им изостряне. Задачата е достатъчно трудна: малко преди срещата във Варна Ердоган съобщи за ново нахлуване на турската армия в Сирия.\r\nТурция се нуждае от ЕС като търговски партньор и европейците се нуждаят от турците в политиката за бежанците. Всичко, което е извън тези основни интереси, гарантира спор: Турция блокира сондирането за природен газ в Средиземно море на член на ЕС. Анкара изостри напрежението и в Егейско море, оспорвайки границите си с Гърция.  – Република Кипър в Средиземно море и се намира надолу заради спорните граници в Егейско море с Гърция. Тереза Герова", "date": "2018.03.27", "title": "Der Tagesspiegel: Срещата във Варна: Няма знаци за сближаване между ЕС и Турция"}
{"url": "http://www.focus-news.net/news/2018/03/27/2504532/ekathimerini-vodeshti-predstaviteli-na-es-nastoyavat-ankara-da-osvobodi-gratskite-voennosluzheshti-i-da-prekrati-narusheniyata.html", "text": "В понеделник водещи представители на Европейския съюз се обърнаха към Турция с призив да подобри отношенията си с Гърция и Кипър и да освободи възможно най-скоро двамата гръцки военнослужещи, които са под арест в Турция от началото на март, пише Ekathimerini.\r\nПредседателят на Европейския съвет Доналд Туск каза, че лидерите на ЕС са изразили притесненията си относно турските действия в Източното Средиземноморие и Егейско море, както и ареста на гръцките военнослужещи, които, по негови думи, са граждани на ЕС.\r\nТуск направи забележките си по време на съвместната конференция във Варна на турския президент Реджеп Ердоган и председателя на европейската комисия Жан-Клод Юнкер, който каза, че е „належащо“ Турция да подобри отношенията си с Гърция и Кипър.\r\nПо време на разговор с Юнкер и Туск по-рано, Ердоган се предполага, че е споменал, че решение на ситуацията с двамата военнослужещи може да бъде намерена без, обаче, да се обвързва с обещание.\r\nЮнкер призова за бързо решение, описвайки Турция като „стратегически партньор“.\r\n„Надявам се, че турското правосъдие ще освободи двамата гръцки военнослужещи за Великден“, написа Юнкер в „Туитър“.\r\nЕрдоган, от своя страна, описа като „голяма грешка“ изключването на Турция от разширяването на ЕС. Той избегна коментари по въпроси, свързани с Гърция, а за Кипър отбеляза, че кипърските турци трябва да имат равни права по отношение на експлоатацията на въглеводороди в Източното Средиземноморие.\r\nПо-рано Ердоган каза, че членство в ЕС остава „стратегическа цел“ за Турция, в същото време призовавайки лидерите на Блока да премахнат „политическите и изкуствени“ препятствия през турското членство.\r\nОт срещата на европейския връх в Брюксел през миналата седмица, Гърция подлага на натиск останалите членки да заемат по-твърда позиция срещу Анкара по отношение на нарушенията на Турция в Егейско море и Източното Средиземноморие, както и за освобождаването на двамата гръцки военнослужещи.", "date": "2018.03.27", "title": "Ekathimerini: Водещи представители на ЕС настояват Анкара да освободи гръцките военнослужещи и да прекрати нарушенията"}
{"url": "http://www.focus-news.net/news/2018/03/27/2504557/daily-finland-avstriya-nyama-da-se-prisaedini-kam-grupata-evropeyski-darzhavi-ekspulsirali-ruski-diplomati.html", "text": "Австрия няма да последва примера на групата страни от Европейския съюз, които експулсираха руски дипломати. В съвместно изявление, канцлерът Себастиан Курц и външният министър Карин Кнайсл съобщиха, че правителството е „напълно съгласно“ около решението да не се предприемат никакви мерки, предава финландският всекидневник Daily Finland.\r\nАвстрия е неутрална страна, която „вижда себе си като строител на мостове между Изтока и Запада“ и желае да „държи каналите за комуникация с Русия отворени“, става ясно от разпространеното изявление. \r\nВъпреки това, Курц и Кнайсл обявиха, че подкрепят решението на Европейския съюз да отзове посланика си в Москва.", "date": "2018.03.27", "title": "Daily Finland: Австрия няма да се присъедини към групата европейски държави, експулсирали руски дипломати"}
{"url": "http://www.focus-news.net/news/2018/03/27/2504564/burgas-aleksandar-sekulov-e-nositelyat-na-golyamata-nagrada-ot-natsionalniya-konkurs-za-poeziya-hristo-fotev.html", "text": "Александър Секулов е носителят на голямата награда от Националния конкурс за поезия \"Христо Фотев\". Той бе отличен за книгата си \"Море на живите\". Това съобщиха от пресцентъра на Община Бургас.\r\nСекулов получи специалната пластика \"Перо\", която е дело на скулптора Валери Желязков, и грамота от Община Бургас. На церемонията присъства зам.-кметът Йорданка Ананиева, поети, критици и почитатели на словото.\r\nАлександър Секулов бе един от петимата номинирани за приза. Те бяха определени от жури, в състава на което участваха поетът Ваньо Вълчев от Бургаската писателска общност, Иван Гранитски от Съюза на българските писатели, Митко Новков от Сдружението на български писатели, Росен Друмев от Бургаската писателска общност и носител на наградата \"Христо Фотев\", Веселин Пренеров - председател на Комисия по култура към Общински съвет - Бургас.\r\n\"Трябва да се уважава духът на поета, на чието име се връчва наградата. За това се радвам, че именно за тази награда \"Христо Фотев\" журито бе единодушно и не само номинира, но и открои книгата на Александър Секулов. Прочетете тази книга, тя е изключителна, носи духа на Христо Фотев, мощната му метафорика, силната му образност и енергията\", каза по време на церемонията Иван Гранитски.\r\nВ тазгодишното издание на конкурса бяха връчени и две съпътстващи награди на автори, получили най-много гласове след победителя. Носители на отличията са поетите Милка Стоянова и Александър Христов.\r\nШестото издание на Националния конкурс започна със спектакъла \"И аз вървя срещу легендата за себе си\" по стихове на Христо Фотев. Водещи на церемонията бяха Стоян Памуков и Юрий Ангелов.", "date": "2018.03.27", "title": "Бургас: Александър Секулов е носителят на голямата награда от Националния конкурс за поезия \"Христо Фотев\"."}
{"url": "http://www.focus-news.net/news/2018/03/27/2504569/api-shofyorite-da-se-dvizhat-s-povisheno-vnimanie-po-avtomagistrala-struma-v-uchastaka-dzherman-dupnitsa-v-posoka-blagoevgrad-sofiya-poradi-svlichane-na-zemni-masi-v-avariynata-lenta.html", "text": "Шофьорите да се движат с повишено внимание по автомагистрала \"Струма\" в участъка Джерман-Дупница в посока Благоевград - София, поради свличане на земни маси в аварийната лента. Движението се извършва в изпреварващата лента поради почистване на свлачището. Това съобщиха от пресцентъра на Агенция \"Пътна инфраструктура\" (АПИ).", "date": "2018.03.27", "title": "АПИ: Шофьорите да се движат с повишено внимание по автомагистрала \"Струма\" в участъка Джерман-Дупница в посока Благоевград - София, поради свличане на земни маси в аварийната лента"}
{"url": "http://www.focus-news.net/news/2018/03/27/2504568/varna-obshtinskite-savetnitsi-ot-pp-gerb-organizirat-priemni-za-grazhdani-do-30-mart.html", "text": "Общинските съветници от ПП ГЕРБ – Варна Милена Димова, Антоанета Цветкова, Веселин Ангелов и Димитър Колев ще се срещнат с граждани в дните до 30 март. Това съобщиха от пресцентър ПП ГЕРБ – Варна. Приемното време на общинските съветници ще бъде от 14.00 до 16.00 часа в офиса на партията на ул. „Георги Бенковски” №1. Записвания могат да се правят на тел: 052 / 600 015. Приемният ден на Милена Димова е днес, на Антоанета Цветкова – на 28 март (сряда), на Веселин Ангелов – на 29 март (четвъртък), на Димитър Колев – на 30 март (петък).", "date": "2018.03.27", "title": "Варна: Общинските съветници от ПП ГЕРБ организират приемни за граждани до 30 март"}
{"url": "http://www.focus-news.net/news/2018/03/27/2504562/d-r-atanas-kambitov-kmet-na-blagoevgrad-po-povod-mezhdunarodniya-den-na-teatara-pozhelavam-palni-teatralni-saloni-novi-postanovki-i-oshte-poveche-pochitateli.html", "text": "Пожелавам пълни театрални салони, нови постановки и още повече почитатели. Това се казва в поздравителен адрес от кметът на Благоевград д-р Атанас Камбитов по повод Международния ден на театъра - 27 март, съобщиха от пресцентъра на Общината. В поздравлението се посочва още още: „Пожелавам Ви преди всичко здраве! Бъдете вдъхновени, креативни, изпълнени с енергията да предавате красотата на едно от най- обичаните изкуства- театъра! Продължавайте да ни разкривате неговата магия и многообразие! Пожелавам Ви пълни театрални салони, нови постановки и още повече почитатели! Честит празник!“.", "date": "2018.03.27", "title": "Д-р Атанас Камбитов, кмет на Благоевград по повод Международния ден на театъра: Пожелавам пълни театрални салони, нови постановки и още повече почитатели"}
{"url": "http://www.focus-news.net/news/2018/03/27/2504570/veliko-tarnovo-obshtina-podpomaga-23-dvoyki-za-invitro-protseduri.html", "text": "23 са одобрените двойки с репродуктивни проблеми, които през тази година ще получат финансова подкрепа от Община Велко Търново. Всяко от семейства ще бъде подпомогнато за провеждането на медицински процедури и изследвания, свързани с лечение на стерилитет. Това съобщиха от Общината. 70 000 лева с преходните остатъци отпусна общината по програмата за асистирана репродукция. Средствата във фонд „Инвитро” са заложени в бюджета за 2018 година.\r\nПрограмата е създадена през 2011 г., като заделените средства тогава са 30 000 лева. По инициатива на кмета Даниел Панов и екипа му бюджетът за фонд „Инвитро” бе увеличен и от 2012 година насам годишната сума е минимум 70 000 лева. \r\n50 са новородените бебета, чиито родители са били част от програмата от началото й до днес. Сред пеленачетата има и десет двойки близнаци.\r\nПолитиката на Панов и екипа му по отношение на борбата с репродуктивните проблеми получи висока оценка от фондация „Искам бебе“. В края на миналата седмица Даниел Панов бе удостоен с наградата „Ангел на благодарността“, с която фондацията отличава усилията на институции, организации, хора и дарители в подкрепа на асистираната репродукция. Статуетката прие заместник-кметът проф. Георги Камарашев. \r\nНаградени бяха също кметовете на София, Бургас, Стара Загора, Враца, Дупница, Асеновград, Тутракан и Благоевград, както и областният управител на Смолян. Със статуетки „Ангел на благодарността“ бяха удостоени също премиерът Бойко Борисов и финансовият министър Владислав Горанов. Церемонията се проведе в Народното събрание и бе под патронажа на председателя на парламента Цвета Караянчева.", "date": "2018.03.27", "title": "Велико Търново: Община подпомага 23 двойки за инвитро процедури"}
{"url": "http://www.focus-news.net/news/2018/03/27/2504566/gen-mayor-grudi-angelov-uchenieto-za-zashtita-pri-bedstviya-na-stolichna-obshtina-e-unikalno-bi-bilo-dobre-da-se-izpolzva-i-zanapred-ne-samo-v-stolitsata.html", "text": "Учението за действия на щаба на СО за изпълнение на плана за защита при бедствия е уникално с факта, че се провежда за първи път в този си формат и във Военната академия. Би било добре да бъде използвано занапред не само от СО. Това каза началникът на Военната академия „Г. С. Раковски“ генерал-майор Груди Ангелов на брифинг за компютърно подпомаганото учение „Съвместни усилия“ във Военната академия „Г. С. Раковски“, предаде репортер на Агенция „Фокус“. „Системата би могла да се използва за тестване на плановете на всички общини“, посочи той и допълни, че щабовете на общините и областите, както и кметовете и областните управители биха могли да се обучават във Военната академия. „Темата на учението е „Действия на щаба на СО за изпълнение на плана за защита при бедствия““, уточни Груди Ангелов. „Военната академия има способностите да извършва проверка и да тества плана за защита от бедствия и аварии. Могат да бъдат проиграни абсолютно всички варианти“, коментира ген. Ангелов. „Днес ще бъдат отработени действия при инцидент в енергиен обект.  Утре ще бъде отработена друга част от учението- действия при наводнения“, посочи той. „Процесът на управление е непрекъснат. Стартира със възникването на инцидента и приключва със завършване на възстановителните работи“, изтъкна Груди Ангелов. \r\nКомпютърно подпомаганото учение „Съвместни усилия“ е за реакция при бедствия и аварии на сформиран оперативен щаб с председател кмета на София Йорданка Фандъкова. То се провежда в партньорство между Военната академия, Столична община, Главна дирекция „Пожарна безопасност и защита на населението”, Центъра за усъвършенстване способностите на НАТО за управление при кризи и реагиране при бедствия, БЧК и други организации. \r\nБиляна ИВАНОВА", "date": "2018.03.27", "title": "Ген.-майор Груди Ангелов: Учението за защита при бедствия на Столична община е уникално, би било добре да се използва и занапред, не само в столицата"}
{"url": "http://www.focus-news.net/news/2018/03/27/2504560/afp-demonstranti-blokiraha-patishtata-v-kataluniya-v-znak-na-protest-sreshtu-aresta-na-karles-puchdemon-v-germaniya.html", "text": "Демонстранти, подкрепящи бившия председател на Женералитета на Каталуния Карлес Пучдемон, блокираха пътищата в региона в знак на протест срещу ареста в Германия на бившия им лидер, предава AFP.\r\nРегионалните транспортни власти съобщиха, че двата основни пътя за достъп до Барселона са били затворени, но по-късно блокадите им са били вдигнати. В североизточния регион обаче блокирани остават редица други основни пътища.Тереза Герова", "date": "2018.03.27", "title": "AFP: Демонстранти блокираха пътищата в Каталуния в знак на протест срещу ареста на Карлес Пучдемон в Германия"}
{"url": "http://www.focus-news.net/news/2018/03/27/2504572/varna-v-grada-shte-se-provede-brifing-na-ministar-valentin-radev-i-glaven-komisar-mladen-marinov-po-povod-godishniya-otchet-analiz-za-deynostta-na-odmvr-za-2017-g.html", "text": "От 16:00 часа, пред сградата на ОДМВР - Варна на ул. \"Цар Калоян\" ще се проведе брифинг на Министъра на вътрешните работи Валентин Радев и главен комисар Младен Маринов - главен секретар на МВР, по повод годишния отчет-анализ за дейността на Областна дирекция на МВР - Варна за 2017 година. Това съобщиха от ОДМВР - Варна.", "date": "2018.03.27", "title": "Варна: В града ще се проведе брифинг на министър Валентин Радев и главен комисар Младен Маринов по повод годишния отчет-анализ за дейността на ОДМВР за 2017 г."}
{"url": "http://www.focus-news.net/news/2018/03/27/2504574/sliven-problemi-po-sigurnostta-i-satrudnichestvoto-byaha-obsadeni-na-rabotna-sreshta-s-kmetovete-na-selata-v-obshtinata-i-direktora-na-odmvr-starshi-komisar-dimitar-velichkov.html", "text": "Проблеми по сигурността и сътрудничеството бяха обсъдени на работна среща вчера с кметовете на селата в община Сливен и директора на Областната дирекция на МВР (ОДМВР) старши комисар Димитър Величков. Това съобщиха от ОДМВР - Сливен. Бяха поставени на дневен ред ангажиментите на полицията за опазване на обществения ред и противодействието на престъпността в малките населени места и сътрудничеството с местното самоуправление. Основните акценти в разговорите бяха свързани с познанството на кметовете и населението с полицейските инспектори, обслужващи съответния регион, както и своевременната и бърза реакция при възникване на конкретна ситуация, изискваща намесата на правоохранителните органи. Набелязаха се редица мерки по отношение на сигурността, като ежедневното присъствие в селата на служители на „Териториална полиция“ и криминалисти. Отбелязан беше добрият резултата от действащите нощни патрули, което според анализа за дейността на РУ-Сливен води до намаляване на извършените престъпления и значително повишаване на разкриваемостта.  Всяка седмица се осъществяват операции по противодействие на конвенционалната престъпност на територията на РУ-Сливен, като целта е да се покрие по-голяма част от обслужваната територия с наличния ресурс. Създадена е организация, всяка вечер да има присъствие на патрулен екип в селата. Такива патрули има от няколко години на територията на участък „Петолъчка“, който обхваща 12 села. От началото на тази година е създадена организация, според оперативната обстановка, за полицейско присъствието през нощта на територията на всички 32 села в участък „Запад“, който обхваща и най-голям брой населени места. \r\nСтарши комисар Димитър Величков пое ангажимент да бъдат създадат мобилни групи от служители на охранителна, криминална и икономическа полиция. Тези екипи ще извършват, както наблюдение и контрол в селските райони, така и срещи с кметовете и населението по конкретни проблеми и възникнали конфликти. Служителите на участъци „Запад“ и „Петолъчка“ продължават своите активни действия, свързани с превенцията и съвместните инициативи с местното самоуправление, касаещи информираността и безопасността на населението.\r\nБеше отчетен добрият резултата от проведената в края на миналата седмица полицейска операция. В хода на тази акция полицейски сила на РУ-Сливен са осъществили контрол и превантивни действия във всичките 44 населени места в обслужваната територия, като акцент в операцията са били слабо населените планински райони. Извършени са проверки на 256 лица и 167 автомобила и превозни средства с животинска тяга. Проверени са питейни заведения и търговски обекти. Констатирани са 52 нарушения на Закона за движение по пътищата, Закона за българските лични документи и Наредбата на общината. По време на операцията не са регистрирани престъпления и нарушения на обществения ред.\r\nДо края на месец април ще бъдат проведени работни срещи на директора на ОДМВР-Сливен с кметове на селата в общините Нова Загора, Котел и Твърдица.", "date": "2018.03.27", "title": "Сливен: Проблеми по сигурността и сътрудничеството бяха обсъдени на работна среща с кметовете на селата в общината и директора на ОДМВР старши комисар Димитър Величков"}
{"url": "http://www.focus-news.net/news/2018/03/27/2504576/burgas-posolstvoto-na-republika-balgariya-v-pekin-i-obshtinata-obyavyavat-konkurs-za-detska-risunka.html", "text": "Посолството на Република България в Пекин съвместно с Община Бургас и местното правителство на град Янтай (Yantai), Китай, обявява конкурс за детска рисунка на тема „Мечти за Европа и Китай“. Това съобщиха от пресцентъра на Община Бургас. Проектът се реализира традиционно всяка година от 2011г. насам от Китайската народна република в сътрудничество с Европейски страни, като краен продукт на конкурса е съвместната изложба на деца от двата континента, представяща визията и мечтите им за бъдещето на техните страни.\r\nВ тазгодишното издание на престижния конкурс покана за участие получи България в лицето на град Бургас, който е побратимен на китайския град Янтай от 2004 година. Целта на конкурса е да провокира и поощри интереса на българските деца към богатата Китайска култура, като им даде възможност за международна изява чрез участие в атрактивната изложба. Задачата на бургаските деца ще бъде да нарисуват как си представят Китай или град Янтай, докато китайските деца от своя страна ще рисуват България и град Бургас. В конкурса са поканени да участват деца от всички възрастови групи, с неограничен брой рисунки, като няма ограничения и в техниката (може да се използва молив, пастел, акварел, темпера, туш, колаж и други). Всеки участник ще получи подарък и удостоверение за участие от Община Бургас.\r\nОбщина Бургас ще приема произведенията в срок до 21.05.2018г. (включително), след което всички рисунки ще бъдат изпратени по електронен път до Китай за обработка и поставяне в общо пано за участие в изложбата. Официалното откриване на изложбата ще бъде през месец юли в град Янтай, като организаторите планират участието й и в културни мероприятия на други китайски градове, с което се цели популяризирането на България и в частност град Бургас и таланта на бургаските деца.\r\nПроизведенията се изпращат в плик, с посочени три имена, възраст, организация (детска градина/учебно заведение/школа/друго) и телефон за контакти на участника, на адрес: Община Бургас, ул. „Александровска“ 26, за г-жа Йорданка Ананиева, Конкурс „Мечти за Европа и Китай“.\r\nДопълнителна информация можете да бъде получена на: тел. 056/ 907 427, 0883 569 566 – отдел „Култура“ или на електронна поща: i.draganova@burgas.bg.", "date": "2018.03.27", "title": "Бургас: Посолството на Република България в Пекин и Общината обявяват конкурс за детска рисунка"}
{"url": "http://www.focus-news.net/news/2018/03/27/2504567/kmetat-na-sofiya-yordanka-fandakova-za-parvi-pat-provezhdame-uchenie-za-zashtita-pri-bedstviya-s-takav-mashtab-preventsiyata-i-informiranostta-sa-izklyuchitelno-vazhni.html", "text": "За първи път провеждаме учение с такъв мащаб и координация. Това каза кметът на София Йорданка Фандъкова на брифинг за компютърно подпомаганото учение „Съвместни усилия“ във Военната академия „Г. С. Раковски“, предаде репортер на Агенция „Фокус“. „СО има разработени планове за реакция при кризи за различни бедствия- пожар, наводнения, както и химически аварии в различни обекти. Някои от тях сме проигравали“, посочи кметът и изтъкна, че превенцията и информираността на гражданите са изключително важни. „Няма нищо по добро от това в спокойно време да се направят тренировки. В истинска криза тепърва да четем плановете, да се координираме в ситуация на стрес, няма да е продуктивно“, заяви Йорданка Фандъкова. „Учението беше подготвено сериозно, всички изпълниха ангажиментите си. Това не означава, че в реална ситуация няма да има пропуски“, коментира кметът. „Военните са подготвени, хората от МВР също, но при нас работят цивилни хора, които имат нужда от обучение“, изтъкна Йорданка Фандъкова. Тя припомни, че е изграден специален полигон, на който самите граждани имат възможност да се обучават. „Учението мина добре, по план, но е важно да продължат усилията“, каза още кметът.\r\nБиляна ИВАНОВА", "date": "2018.03.27", "title": "Кметът на София Йорданка Фандъкова: За първи път провеждаме учение за защита при бедствия с такъв мащаб, превенцията и информираността са изключително важни"}
{"url": "http://www.focus-news.net/news/2018/03/27/2504565/el-pais-katalunskiyat-parlament-shte-se-sreshtne-v-sryada-za-da-obsadi-krizata.html", "text": "Председателят на каталунския парламент Роже Торен обяви, че на 28 март в 10:00 ч. ще се проведе специална сесия, на която ще се обсъдят следващите ходове на регионалните власти, след като в неделя в Германия бе арестуван бившия председател на Женералитета Карлес Пучдемон, пише испанският всекидневник El Pais.\r\nЖерар Гомез, депутат от Каталунската републиканска партия, заяви в рамките на пресконференция, че на заседанието бъде обсъдена „извънредната трудност на настоящата ситуация“.\r\n„Пучдемон беше арестуван в Германия. Изправени пред тази незавидна ситуация, ние свикахме пленарна сесия, за да я обсъдим. Тя има за цел да защити политическите права на всички депутати и да постигне инвеститура, колкото се може по-скоро“, поясни Гомез. \r\nИскането за свикване на специална сесия бе направена от сепаратистките партии, които имат крехко мнозинство в парламента в Барселона. \r\n„Никой съдия няма легитимността да преследва лидера на всички каталунци. Държавата атакува сърцето на демокрацията и излага на риск ценностите, върху които Европа е построена“, заяви Торен малко след новината за ареста на Пучдемон.", "date": "2018.03.27", "title": "El Pais: Каталунският парламент ще се срещне в сряда, за да обсъди кризата"}
{"url": "http://www.focus-news.net/news/2018/03/27/2504579/mvr-kriminalisti-ot-gdnp-i-sdvr-zadarzhaha-izvarshitel-na-krazhbi-ot-bankomati.html", "text": "Криминалисти от Главната дирекция „Национална полиция“ и СДВР установиха и задържаха 35-годишния Ц. А., извършвал кражби от банкомати. Това съобщиха от пресцентъра на МВР. Полицейските  действия са предприети на 25 март в столицата след постъпила информация в отдел „Икономическа полиция“ в ГДНП за множество случаи, при които клиенти, ползвали услугата за теглене от банкомати, не получават въведената за получаване сума. След време обаче, при справка за наличието в картите, се оказва, че исканите пари са изтеглени. В рамките на проведеното разследване криминалистите установили, че един и същ непознат мъж извършва манипулации по външното тяло на банкомата, в резултат на което банкнотите остават в устройството, които впоследствие той прибира. \r\nПо случая е образувано досъдебно производство, работата по изясняване на престъпната дейност на задържания продължава под наблюдението на прокуратурата.", "date": "2018.03.27", "title": "МВР: Криминалисти от ГДНП и СДВР задържаха извършител на кражби от банкомати"}
{"url": "http://www.focus-news.net/news/2018/03/27/2504578/api-vazstanoveno-e-dvizhenieto-po-patya-ardino-smolyan-v-uchastaka-s-vehtino-s-byal-izvor.html", "text": "Възстановено е движението по път III-865 Ардино – Смолян в участъка с. Вехтино – с. Бял извор. Това съобщиха от пресцентъра на Агенция \"Пътна инфраструктура\".", "date": "2018.03.27", "title": "АПИ: Възстановено е движението по пътя Ардино – Смолян в участъка с. Вехтино – с. Бял извор"}
{"url": "http://www.focus-news.net/news/2018/03/27/2504581/shumen-25-postanovki-shte-badat-pokazani-v-xiii-natsionalni-teatralni-praznitsi-v-grada.html", "text": "25 постановки ще бъдат показани в XIII Национални театрални празници в Шумен. Подробности за двудневния форум представи на брифинг Мария Йорданова, директор на Центъра за подкрепа на личностното развитие - Общински детски комплекс (ЦПЛР-ОДК)-Шумен, предаде репортер на Радио „Фокус“-Шумен. Националните театрални празници ще стартират в 11.00 часа на 30 март, като час по-рано участниците ще дефилират от Градската градина, където ще поднесат цветя пред Паметника на Тодор Колев до ДКТ „Васил Друмев“. От 11.30 часа ще бъде представена първата постановка „Джуджето Дългоноско“ на ДГ „Светулка“-Шумен. \r\nНа 30 и 31 март на трите сцени в театъра ще се представят общо 23 ученически театрални формации с над 400 участници. Това са детски школи от София, Плевен, Русе, Габрово, Бургас, Провадия, Търговище, Разград, Кюстендил, Севлиево, с.Кочово, Нови пазар, Аксаково, Кубрат и Варна. Шумен ще бъде представен с 4 състава и 5 постановки - детско- юношески състав „БИС“, тетрална студия към ДКТ, ДГ „Светулка“, театрална формация на НУ „И.Р.Блъсков“. Формация „Аврида“ към Младежкия дом ще участва с две постановки. Входът е свободен. „Вече 23 години шуменци запазват и съхраняват българските традиции и продължават театралното изкуство от деца и за деца“, каза Мария Йорданова.Тя посочи, че форумът няма конкурсен характер, а всички ще получат диплом за участие и плакети. Театралните празници ще бъдат закрити на 31 март от 15.00 часа. Те се организират от МОН, община Шумен и ЦПЛР-ОДК. Водят началото си от 1995 година, а от 2016 година носят името на Тодор Колев.\r\nИвелина ИВАНОВА", "date": "2018.03.27", "title": "Шумен: 25 постановки ще бъдат показани в XIII Национални театрални празници в града"}
{"url": "http://www.focus-news.net/news/2018/03/27/2504582/pregled-na-nyakoi-ot-osnovnite-temi-v-balkanskiya-pechat-agentsiya-fokus.html", "text": "„Сръбска листа“ обмисля своето оттегляне от правителството на Косово след ареста на директора на сръбската Служба за Косово и Метохия, заради незаконното му според Прищина влизане в Косово, съобщава електронното издание Gazeta Express.\r\nЛидерът на „Сръбска листа“ Горан Ракич обяви в публично писмо инициативата за оттегляне на сръбските министри от правителството на Косово. Той заяви, че легитимните представители на Сърбия са били третирани „брутално“ в Косовска Митровица.\r\n„След това насилие и демонстрация на сила, „Сръбска листа“ организира спешна среща, за да даде начало на инициатива за оттегляне от правителството в Прищина“, заяви Ракич. „Ще информираме сръбския президент Александър Вучич за това решение“ допълни той. Според Ракич диалог при сегашните обстоятелства е безсмислен.\r\n„Сръбска листа“ има 10 депутати в 120-местния парламент на Косово и е част от управляващото мнозинство от 63-ма народни избраници. То бе формирано през септември миналата година, три месеца след изборите, като в него влизат Демократичната партия на Косово на президента Хашим Тачи, „Алианс за бъдещето на Косово“ на премиера Рамуш Харадинай, „Нов алианс за Косово“ на външния министър и вицепремиер Беджет Пацоли и партии на малцинствата в страната.\r\n*** Съветът за национална отбрана ще препоръча на правителството в Загреб да вземе решение за сключване на договор с Израел за закупуване на 12 употребявани изтребители F-16 „Барак\", пише скопското електронно издание МКД.\r\nЗаседанието на Съвета ще се проведе в следобедните часове на деня, а според хърватските медии решението за замяната на „МиГ“-овете с израелските F-16 ще бъде единодушно.\r\nИ кабинета на президента Колинда Грабар Китарович са уверени, че в този момент израелската оферта е най-изгодна за Хърватия, и във финансов, но и в стратегически аспект. \r\nС оглед на това, че и хърватският министър на отбраната подкрепя предложенията, е трудно да се очаква министър-председателят Андрей Пленкович да се противопостави на сделката, още повече, че комисия на ведомството изготви анализ, в който израелската оферта бе определена като най-изгодна. \r\nНа заседанието на Съвета за национална сигурност ще бъдат представени всички четири оферти – от САЩ, от Гърция, от Израел и от Швеция. Членовете на органа ще отправят препоръка, която няма задължителен характер за правителството.\r\nХърватските медии съобщават, че в продажната цена на пакета, предлаган от Израел (500 мил. евро), Загреб ще получи 12 модернизирани самолети F-16„Барак\", с бойно въоръжение, два симулатора за обучение на пилоти и гаранции на израелската държава, че стои зад цялата сделка. \r\nНай-големият конкурент на Израел е предложението на шведската компания SAAB с новия самолет JAS 39 „Грипен\". Цената на тези самолети е около 700 млн. евро, но без оръжия. Вторият минус е, че предложението не е от шведската държава, а от компанията SAAB. Тъй като покупката на изтребителите е и стратегическо свързване, управляващите в Загреб са на мнение, че за Хърватия е добро стратегическото обвързване с Израел, а с това и укрепване на връзките със САЩ, отколкото с Швеция.\r\n*** В понеделник водещи представители на Европейския съюз се обърнаха към Турция с призив да подобри отношенията си с Гърция и Кипър и да освободи възможно най-скоро двамата гръцки военнослужещи, които са под арест в Турция от началото на март, пише Ekathimerini.\r\nПредседателят на Европейския съвет Доналд Туск каза, че лидерите на ЕС са изразили притесненията си относно турските действия в Източното Средиземноморие и Егейско море, както и ареста на гръцките военнослужещи, които, по негови думи, са граждани на ЕС.\r\nТуск направи забележките си по време на съвместната конференция във Варна на турския президент Реджеп Ердоган и председателя на европейската комисия Жан-Клод Юнкер, който каза, че е „належащо“ Турция да подобри отношенията си с Гърция и Кипър.\r\nПо време на разговор с Юнкер и Туск по-рано, Ердоган се предполага, че е споменал, че решение на ситуацията с двамата военнослужещи може да бъде намерена без, обаче, да се обвързва с обещание.\r\nЮнкер призова за бързо решение, описвайки Турция като „стратегически партньор“.\r\n„Надявам се, че турското правосъдие ще освободи двамата гръцки военнослужещи за Великден“, написа Юнкер в „Туитър“.\r\nЕрдоган, от своя страна, описа като „голяма грешка“ изключването на Турция от разширяването на ЕС. Той избегна коментари по въпроси, свързани с Гърция, а за Кипър отбеляза, че кипърските турци трябва да имат равни права по отношение на експлоатацията на въглеводороди в Източното Средиземноморие.\r\nПо-рано Ердоган каза, че членство в ЕС остава „стратегическа цел“ за Турция, в същото време призовавайки лидерите на Блока да премахнат „политическите и изкуствени“ препятствия през турското членство.\r\nОт срещата на европейския връх в Брюксел през миналата седмица, Гърция подлага на натиск останалите членки да заемат по-твърда позиция срещу Анкара по отношение на нарушенията на Турция в Егейско море и Източното Средиземноморие, както и за освобождаването на двамата гръцки военнослужещи.\r\n***", "date": "2018.03.27", "title": "Преглед на някои от основните теми в балканския печат (Агенция „Фокус“)"}
{"url": "http://www.focus-news.net/news/2018/03/27/2504573/gl-komisar-nikolay-nikolov-do-kraya-na-godinata-shte-uspeem-da-aktualizirame-oblastnite-i-obshtinskite-planove-za-zashtita-pri-bedstviya-v-tsyalata-strana.html", "text": "Сигурен съм, че със съвместни усилия до края на годината ще успеем на база на този тест в цялата страна да актуализираме областните и общинските планове. Вече говорим за управление на риска и намаляване на риска от бедствие, не само за реакция. Това каза директорът на Главна дирекция „Пожарна безопасност и защита на населението” главен комисар Николай Николов на брифинг за компютърно подпомаганото учение „Съвместни усилия“ във Военната академия „Г. С. Раковски“, предаде репортер на Агенция „Фокус“. „Защитата от бедствия има 4 етапа- анализ и планиране; превенция и обучение; реакция и възстановяване на нормалната житейска ситуация“, обясни той. „Поздравявам столичния кмет, който отново показа какво трябва да правят всички кметове и областни управители. Заедно с армията сме готови да помагаме“, коментира гл. комисар Николов. „Днес тестваме плана на СО за реакция при бедствена ситуация. Огромно число структури, ведомства и служители участват в този план“, обясни той. „Изключително важно е всеки да знае задълженията си, не да се разчита на решение адхок“, коментира Николай Николов.\r\nБиляна ИВАНОВА", "date": "2018.03.27", "title": "Гл. комисар Николай Николов: До края на годината ще успеем да актуализираме областните и общинските планове за защита при бедствия в цялата страна"}
{"url": "http://www.focus-news.net/news/2018/03/27/2504583/pazardzhik-renoviranata-sgrada-na-politsiyata-i-pozharnata-v-peshtera-shte-bade-ofitsialno-otkrita-na-29-mart.html", "text": "Реновираната сграда на Районно управление „Полиция“ и Районна служба „Пожарна безопасност и защита на населението“ в Пещера ще бъде официално открита на 29 март, съобщи за Радио „Фокус“ – Пазарджик Стоян Йовчев, експерт в Община Пещера. На официалната церемония се очаква да присъстват министърът на вътрешните работи Валентин Радев и заместник-министърът на регионалното развитие Деница Николова. \r\n„Ремонтът на сградата стана възможен благодарение на проект „Повишаване на енергийна ефективност на публично държавна сграда: РСПБЗН и РПУ в гр. Пещера“, одобрен по схема за предоставяне на безвъзмездна финансова помощ по пограмата за „Енергийна ефективност в периферните райони”. Проектът се реализира от Община Пещера и е на обща стойност над 789 000 лв. Осъществява се с финансовата подкрепа на Оперативна програма “Регионално развитие” 2014-2020 г., съфинансирана от Европейския съюз чрез Европейския фонд за регионално развитие“, уточни Йовчев. \r\nТой допълни, че освен извършените дейности по проекта, Община Пещера е осигурила дарение от 25 000 лв. за ремонт на санитарните възли и вътрешно боядисване на сградата на полицията.\r\nАлбена ЖИЛЕКОВА", "date": "2018.03.27", "title": "Пазарджик: Реновираната сграда на полицията и пожарната в Пещера ще бъде официално открита на 29 март"}
{"url": "http://www.focus-news.net/news/2018/03/27/2504577/gen-leytenant-andrey-botsev-94-sa-formirovaniyata-ni-za-reaktsiya-pri-bedstviya-angazhirani-sa-okolo-2-hil-choveka-i-nad-1000-edinitsi-spetsializirana-tehnika.html", "text": "Поддържаме 94 модулни формирования за различни бедствия, за наводнения, пожари или за действия при използването на химически вещества. Имаме и модулни формирования за разузнаване откриване и унищожаване на бойни припаси. Това каза началникът на отбраната генерал-лейтенант Андрей Боцев на брифинг за компютърно подпомаганото учение „Съвместни усилия“ във Военната академия „Г. С. Раковски“, предаде репортер на Агенция „Фокус“. „Модулите са оборудвани с абсолютно всичко, с което евентуално ще им се наложи да действат в определена обстановка. Ангажирани са около 2 хил. човека и над 1000 единици специализирана техника“, заяви той. „Армията има готовност ако се наложи и на допълнителни сили и средства“, коментира Андрей Боцев.  „В последните години сме подложени на различни стихийни бедствия. Много е важно във всяко начинание да има екип, щаб на община или област, в който всеки да си знае мястото и да знае какви задачи изпълнява“, изтъкна той. „Надявам се до края на годината всички планове на всички общини и области да се тестват“, каза още началникът на отбраната.\r\nБиляна ИВАНОВА", "date": "2018.03.27", "title": "Ген.-лейтенант Андрей Боцев: 94 са формированията ни за реакция при бедствия, ангажирани са около 2 хил. човека и над 1000 единици специализирана техника"}
{"url": "http://www.focus-news.net/news/2018/03/27/2504585/sport-nakazanieto-na-amin-yunes-shte-ostane-v-sila-do-kraya-na-sezona.html", "text": "Амин Юнес няма да може да играе за клубния си отбор Аякс до края на сезона, потвърдиха от холандския тим. \r\n24-годишният полузащитник бе наказан по вътрешния правилник на клуба заради отказа му да се появи като смяна в края на мача с Хееренвеен. Първоначално Юнес бе наказан за две седмици, но по-късно ръководството на клуба взе решение до края на сезона германският национал да играе само за резервите.\r\nДоговорът на Юнес с Аякс изтича в края на сезона, след което ще премине в италианския Наполи.", "date": "2018.03.27", "title": "Спорт: Наказанието на Амин Юнес ще остане в сила до края на сезона"}
{"url": "http://www.focus-news.net/news/2018/03/27/2504587/dobrich-bivsh-oblasten-upravitel-i-oshte-dvama-podsadimi-za-prestapleniya-po-sluzhba-sa-dali-obyasneniya-pred-okrazhniya-sad.html", "text": "С изслушване на трима подсъдими е продължило наказателно дело в Окръжен съд - Добрич срещу бившия областен управител на Добрич Динчер Хаджиев, заемал поста от 2005 до 2008 година, бившият директор на Дирекция „Административен контрол, регионално развитие и държавна собственост” в Областна управа Пламен Ганев и Костадин Костадинов, началник отдел „Създаване и поддържане на кадастър” в Службата по кадастър в Добрич. Това съобщиха от пресцентъра на Окръжния съд. Срещу тримата са повдигнати обвинения за престъпления по служба с цел облага. Обвинението твърди, че нарушенията са извършени при сделки с недвижими имоти, които са довели до неправомерно придобиване на имущество от държавата и от Специализираната болница за рехабилитация „Тузлата“ ЕООД, от което са настъпили значителни имуществени вреди за държавата и за дружеството. \r\nБившият областен управител е подведен под отговорност за 6 сделки със земя, която е била част от капитала на специализираната болница за рехабилитация „Тузлата“ в Балчик. Окръжна прокуратура твърди, че Хаджиев е превишил властта и правата си като е извършил действия от компетентността на СБР „Тузлата”, от което са настъпили значителни вредни последици за лечебното заведение и случаят е особено тежък. Според обвинението бившият областен управител е действал в съучастие с Пламен Ганев, който е съгласувал процедурата по изготвяне на договорите. Твърди се, че двамата, заедно с третия подсъдим по делото, са нарушили служебните си задължения и при продажбата на един имот в Добрич и един в Шабла. От бившия областен управител се търси отговорност за още една сделка, при която е продаден държавен апартамент в Добрич. Според обвинителния акт деянията са извършени в периода от края на 2006 г. до началото на 2008 г. при условията на продължавано престъпление. И тримата подсъдими не са се признали за виновни по повдигнатите им обвинения. В обясненията си пред съда Динчер Хаджиев е подчертал, че изпълнявайки задълженията си на областен управител е бил подпомаган и е разчитал на помощта на тясно специализирана в различни области администрация. Той е изразил убеждението си, че е работил с опитни професионалисти, които няма за какво да упрекне. \r\n„Ако са допуснати грешки, едва ли това е било с пряк умисъл. Аз мога да кажа за себе си, че съм абсолютно невинен по всички тези обвинения“, заявява Хаджиев. И Пламен Ганев е определил като неоснователни всички повдигнати срещу него обвинения. „Не виждам моята вина и моя умисъл къде е по всяка точка от обвинителния акт. Работил съм по правила – най-вече по Закона за държавна собственост и по Правилника за прилагането му. Не сме нарушили и вътрешните правила на Областна администрация“, казва той. Подсъдимият Костадин Костадинов също е заявил, че не приема обвиненията, повдигнати срещу него. Делото ще продължи на 31 май и 1 юни тази година, когато ще бъдат изслушани пледоариите на защитата и на обвинението.", "date": "2018.03.27", "title": "Добрич: Бивш областен управител и още двама подсъдими за престъпления по служба са дали обяснения пред Окръжния съд"}
{"url": "http://www.focus-news.net/news/2018/03/27/2504580/plovdiv-v-tezhko-sastoyanie-e-30-godishnata-zhena-koyato-postrada-pri-katastrofa-na-patya-asenovgrad-plovdiv.html", "text": "В тежко състояние е 30-годишната жена, която пострада при катастрофа на пътя Асеновград-Пловдив. Това съобщи за Радио „Фокус”-Пловдив говорителят на Университетска болница в Пловдив. Тя е с гръбно-коремна контузия, фрактури на три ребра, разкъсан далак, локсация и счупване на коляно и открита рана на крака. „Може би вече е минала поне една операция”, съобщи говорителят.\r\n11-годишното дете, пострадало при инцидента, е с фрактура на единия глезен и ключицата, като контузиите не са животозастрашаващи.\r\nКатастрофата стана около 04.30 часа тази сутрин, на изхода от Асеновград. Джипът на пострадалата е излязъл извън пътя, преминал е през канал и е попаднал в нива. По случая има образувано досъдебно производство.\r\nЦветана ТОНЧЕВА", "date": "2018.03.27", "title": "Пловдив: В тежко състояние е 30-годишната жена, която пострада при катастрофа на пътя Асеновград-Пловдив"}
{"url": "http://www.focus-news.net/news/2018/03/27/2504586/stara-zagora-sevdalin-slavov-ot-grada-e-svetoven-shampion-po-muay-tay.html", "text": "Състезателят на Спортен клуб „Сезан“-Стара Загора Севдалин Славов стана световен шампион по муай-тай  на Световното първенство в Тайланд. То се проведе между 12 и 16 март т.г. в Банкок и събра бойци по муай тай от цял свят. Националният ни състезател надигра убедително Уругвай и е новият Световен шампион в категория до 63.5 кг. Това съобщиха от пресцентъра на Община Стара Загора.\r\nСевдалин Славов тренира в СК „Сезан\" от 7 години. Възпитаник е на Професионалната гимназия по строителство, архитектура и геодезия „Л. Байер“ в Стара Загора. В момента е студент в Техническия университет в София. Той е Европейски шампион и  многократен републикански шампион, без загуба на професионалния ринг.\r\nКметът на Стара Загора Живко Тодоров ще се срещне с шампиона в четвъртък, 29 март, в 14,30 ч. в общинската зала 203.", "date": "2018.03.27", "title": "Стара Загора: Севдалин Славов от града е световен шампион по муай тай"}
{"url": "http://www.focus-news.net/news/2018/03/27/2504584/sofiya-desetki-grazhdani-podnasyat-tsvetya-pred-ruskoto-posolstvo-v-pamet-na-nevinnite-zhertvi-pri-pozhara-v-kemerovo.html", "text": "Десетки граждани  поднасят цветя пред Руското посолство в памет на невинните жертви при пожара в Кемерово, предаде репортер на Агенция „Фокус“. Сред първите, които почетоха паметта на загиналите при пожара бяха представители на АБВ. Румен Петков, член на Изпълнителното бюро на партията заедно с председателя на Софийската градска организация на АБВ Емил Кало и председателя на АБВ –Младежи Любомира Ганчева поднесоха цветя пред посолството на Руската федерация и сведоха глави в памет на загиналите невинни жертви.Агенция „Фокус“ припомня: При пожар в руския град Кемерово, разположен в централната част на Сибир, загинаха 64 души, а много други бяха ранени. Пожарът бе в търговския център „Зимна вишна“. Трима души са задържани във връзка със започналото разследване за пожара в търговско-развлекателния център „Зимна вишна“ , включително и директора на обекта. В рамките на заседание, посветено на трагедията в търговския център в Кемерово, държавният глава на Руската федерация Владимир Путин посочи сред възможните причини „престъпна небрежност и нехайство“. \r\nДеница КИТАНОВА", "date": "2018.03.27", "title": "София: Десетки граждани поднасят цветя пред Руското посолство в памет на невинните жертви при пожара в Кемерово"}
{"url": "http://www.focus-news.net/news/2018/03/27/2504592/blagoevgrad-trafikat-na-gkpp-kulata-e-intenziven-na-izhod-za-tovarni-avtomobili.html", "text": "Без проблеми се извършва  преминаването на моторни превозни средства през ГКПП „Илинден“. Това съобщиха за Радио „Фокус“ – Пирин от „Гранична полиция“. На българо-гръцката граница трафикът на ГКПП „Кулата“ е интензивен на изход за товарни автомобили. На останалите пунктове на българо-гръцката граница движението се извършва нормално.\r\nКристина МИТКОВА", "date": "2018.03.27", "title": "Благоевград: Трафикът на ГКПП „Кулата“ е интензивен на изход за товарни автомобили"}
{"url": "http://www.focus-news.net/news/2018/03/27/2504591/blagoevgrad-vremenno-dvizhenieto-po-po-patya-simitli-kresna-v-uchastaka-sled-kriviya-tunel-se-osashtestvyava-v-ednata-lenta-zaradi-svlachishte.html", "text": "Временно движението по по път I-1 Симитли-Кресна в участъка след Кривия тунел в посока Благоевград, се осъществява в едната лента, поради срутване на камъни и земна маса и на пътното платно. Това съобщиха от пресцентъра на Агенция \"Пътна инфраструктура\".", "date": "2018.03.27", "title": "Благоевград: Временно движението по по пътя Симитли-Кресна в участъка след Кривия тунел се осъществява в едната лента заради свлачище"}
{"url": "http://www.focus-news.net/news/2018/03/27/2504588/lyubomira-gancheva-abv-saprichastni-sme-kam-tragediyata-v-kemerovo-mladite-mozhem-da-dadem-primer-za-tova-da-zhiveem-v-svyat-na-mir-i-tolerantnost.html", "text": "Съпричастни сме към ужасната трагедия в Кемерово – младите хора  можем да дадем пример за това да живеем в свят на мир и толерантност. Това каза за Агенция „Фокус“ председателят на АБВ – Младежи Любомира Ганчева след като заедно с представители на АБВ поднесоха цветя в памет на жертвите при пожара в Кемерово. Ганчева посочи, че от АБВ – Младежи поднасят цветя пред Руското посолство в София, за да изкажат своята съпричастност към ужасната трагедия в Кемерово. „Много е тъжно малки деца, млади хора да загубят живота си и то по време на такъв нелеп инцидент. Има много съмнения за терористичен атентат, което е още по-страшно“, каза Ганчева. Тя припомни, че преди година и половина АБВ – Младежи са излезли с позиция, с която отричат атентатите, насилието и агресията. „Смятаме, че ние младите хора можем да дадем пример за това да живеем в свят на мир и толерантност“, посочи още тя.\r\nДеница КИТАНОВА", "date": "2018.03.27", "title": "Любомира Ганчева, АБВ: Съпричастни сме към трагедията в Кемерово – младите можем да дадем пример за това да живеем в свят на мир и толерантност"}
{"url": "http://www.focus-news.net/news/2018/03/27/2504593/sofiya-vazstanoveno-e-dvizhenieto-po-patya-svoge-gara-bov-pri-tserovo.html", "text": "Възстановено е движението по път II-16 Своге-Гара Бов при Церово. Това съобщиха от пресцентъра на Агенция \"Пътна инфраструктура\".", "date": "2018.03.27", "title": "София: Възстановено е движението по пътя Своге-Гара Бов при Церово"}
{"url": "http://www.focus-news.net/news/2018/03/27/2504594/pazardzhik-nivoto-na-reka-maritsa-pri-grada-se-e-povishilo-s-14-sm.html", "text": "Увеличение в нивата на някои от големите реки се отчита в Пазарджишки регион през последното денонощие, сочи справка в сайта на Националния институт по метеорология и хидрология (НИМХ) към Българската академия на науките (БАН). В резултат на валежите от дъжд нивото на река Марица при град Пазарджик се е повишило с 14 см.  При Белово нивото на Марица не бележи повишение. Река Чепинска при Велинград е повишила нивото си с 4 см. При нивото на река Тополница при село Поибрене също се отчита повишение с 5 см.", "date": "2018.03.27", "title": "Пазарджик: Нивото на река Марица при града се е повишило с 14 см"}
{"url": "http://www.focus-news.net/news/2018/03/27/2504590/pregled-na-mezhdunarodnite-novini-do-13-chasa-agentsiya-fokus.html", "text": "На срещата на върха между лидери на Европейския съюз и Турция в българския черноморски град Варна не бяха постигнати споразумения по важни въпроси.\r\nИ след разговорите, проведени във вечерните часове на понеделник, председателят на Европейския съвет Доналд Туск напомни, че Брюксел има сериозни притеснения относно зачитането на върховенството на закона в Турция. Подновена бе и критиката по повод задържането на граждани на ЕС в Турция и действията на Анкара в района на остров Кипър. Не бе спестена и загрижеността на ЕС относно турската военна операция в Сирия.\r\nВъпреки това турският президент Реджеп Тайип Ердоган остана оптимист, че отношенията между Турция и ЕС могат да се подобрят отново. „Надяваме се, че сме оставили трудните отношения в миналото“, бяха думите на Ердоган от Варна. Същевременно той припомни, че Турция се стреми към членство в Общността от 1963 г. насам, но така и не е получила статут на кандидат. Непосредствено преди срещата Ердоган призова ЕС съживи замразения процес на преговорите за присъединяване. \r\nСрещата трябваше да бъде началото на сближаване между ЕС и Турция – оптимизмът бе осезаем както в Брюксел, така и в Анкара. Но първоначалният й замисъл пропадна. ЕС и Турция са се отдалечили толкова много един от друг, че вече не става въпрос за изграждане на по-добри отношения, а само за предотвратяване на по-нататъшното им изостряне. Задачата е достатъчно трудна: малко преди срещата във Варна Ердоган съобщи за ново нахлуване на турската армия в Сирия.\r\nТурция се нуждае от ЕС като търговски партньор и европейците се нуждаят от турците в политиката за бежанците. Всичко, което е извън тези основни интереси, гарантира спор: Турция блокира сондирането за природен газ в Средиземно море на член на ЕС. Анкара изостри напрежението и в Егейско море, оспорвайки границите си с Гърция.  – Република Кипър в Средиземно море и се намира надолу заради спорните граници в Егейско море с Гърция.\r\n*** В рамките на заседание, посветено на трагедията в търговския център в Кемерово, жертви на която станаха 60 души, държавният глава на Руската федерация Владимир Путин посочи сред възможните причини „престъпна небрежност и нехайство“.\r\n„Това, което се случи, не са бойни действия, не е внезапна експлозия на метан в мина. Хората бяха отишли да си почиват, деца. Говорим за демография и губим толкова много хора, заради какво? Заради престъпна небрежност и нехайство“, подчерта лидерът на Кремъл, след което поднесе съболезнования на роднините и близките на загиналите.\r\n*** „Сръбска листа“ обмисля своето оттегляне от правителството на Косово след ареста на директора на сръбската Служба за Косово и Метохия, заради незаконното му според Прищина влизане в Косово.\r\nЛидерът на „Сръбска листа“ Горан Ракич обяви в публично писмо инициативата за оттегляне на сръбските министри от правителството на Косово. Той заяви, че легитимните представители на Сърбия са били третирани „брутално“ в Косовска Митровица.\r\n„След това насилие и демонстрация на сила, „Сръбска листа“ организира спешна среща, за да даде начало на инициатива за оттегляне от правителството в Прищина“, заяви Ракич. „Ще информираме сръбския президент Александър Вучич за това решение“ допълни той. Според Ракич диалог при сегашните обстоятелства е безсмислен.\r\n„Сръбска листа“ има 10 депутати в 120-местния парламент на Косово и е част от управляващото мнозинство от 63-ма народни избраници. То бе формирано през септември миналата година, три месеца след изборите, като в него влизат Демократичната партия на Косово на президента Хашим Тачи, „Алианс за бъдещето на Косово“ на премиера Рамуш Харадинай, „Нов алианс за Косово“ на външния министър и вицепремиер Беджет Пацоли и партии на малцинствата в страната.\r\n*** Демонстранти, подкрепящи бившия председател на Женералитета на Каталуния Карлес Пучдемон, блокираха пътищата в региона в знак на протест срещу ареста в Германия на бившия им лидер.\r\nРегионалните транспортни власти съобщиха, че двата основни пътя за достъп до Барселона са били затворени, но по-късно блокадите им са били вдигнати. В североизточния регион обаче блокирани остават редица други основни пътища.\r\n*** Австрия няма да последва примера на групата страни от Европейския съюз, които експулсираха руски дипломати. В съвместно изявление, канцлерът Себастиан Курц и външният министър Карин Кнайсл съобщиха, че правителството е „напълно съгласно“ около решението да не се предприемат никакви мерки.\r\nАвстрия е неутрална страна, която „вижда себе си като строител на мостове между Изтока и Запада“ и желае да „държи каналите за комуникация с Русия отворени“, става ясно от разпространеното изявление. \r\nВъпреки това, Курц и Кнайсл обявиха, че подкрепят решението на Европейския съюз да отзове посланика си в Москва.\r\n*** Ден, след като медии съобщиха за вероятна визита на севернокорейския лидер Ким Чен-ун в Пекин, от Министерството на външните работи на Китай увериха, че ще представят „своевременно“ информация за разпространените твърдения.\r\nВ рамките на брифинг говорителят на китайското външно министерство подчерта, че „към момента няма информация. Такава ще бъде публикувана своевременно\".\r\nВ понеделник медии съобщиха, че лидерът на Пхенян Ким Чен-ун е на изненадваща визита в Пекин – първата му задгранична след идването му на власт през 2011 г.\r\nПовече подробности за посещението не бяха съобщени. Но бе пояснено, че той вероятно е пристигнал в Пекин с влак през граничния китайски град Дандун. Местни медии излъчиха кадри, на които се вижда пристигащ влак, изглеждащ по същия начин като онзи, използван от бащата на севернокорейския лидер – Ким Чен Ир, при посещението му в Китай малко преди смъртта му през 2011 г.\r\n*** Общо 41 деца са загинали в пожара в търговския център „Зимна вишна“ в руския град Кемерово.\r\n„В списъка на загиналите има фамилии на 41 деца“, разкри източник от аварийните служби в Кемеровската област.\r\nСъгласно официалните данни, жертвите на пожара са станали 64 души.\r\n***", "date": "2018.03.27", "title": "Преглед на международните новини до 13 часа (Агенция „Фокус“)"}
{"url": "http://www.focus-news.net/news/2018/03/27/2504589/burgas-44-rabotodateli-ot-tsyaloto-yuzhno-chernomorie-uchastvat-v-turisticheska-borsa-v-grada.html", "text": "44 работодатели от цялото Южно Черноморие участват в туристическа борса, която се провежда в Бургас. Това каза пред журналисти Живко Янакиев, директор на Бюрото по труда-Бургас, предаде репортер на Радио „Фокус“-Бургас. В сравнение с минала година работодателите са с 4 по-малко, но за сметка на това местата за служители, които те предлагат, са много повече. „Концентрирали сме се върху по-големите работодатели поради големия интерес“, добави Янакиев. По думите му обявените работните места са над 1500. Той каза още, че има увеличение в заплащането с между 10% и 20%, но това е индивидуално за всяка фирма. Миналата година над 1000 души са намерили работа чрез борсата.\r\nБезработицата в обхвата на Бюрото по труда-Бургас към момента е 4%, а за Община Бургас - 3,7%. За времето на туристическия сезон прогнозната стойност за безработицата е 2%.\r\nТуристическата борса се провежда за 15-а поредна година. Тя бе открита от зам.-кмета на Бургас по образование на култура Йорданка Ананиева.\r\nМария РУСЕВА", "date": "2018.03.27", "title": "Бургас: 44 работодатели от цялото Южно Черноморие участват в туристическа борса в града"}
{"url": "http://www.focus-news.net/news/2018/03/27/2504575/gazeta-express-srabska-lista-obmislya-otteglyane-ot-kosovskoto-pravitelstvoto.html", "text": "„Сръбска листа“ обмисля своето оттегляне от правителството на Косово след ареста на директора на сръбската Служба за Косово и Метохия, заради незаконното му според Прищина влизане в Косово, съобщава електронното издание Gazeta Express.\r\nЛидерът на „Сръбска листа“ Горан Ракич обяви в публично писмо инициативата за оттегляне на сръбските министри от правителството на Косово. Той заяви, че легитимните представители на Сърбия са били третирани „брутално“ в Косовска Митровица.\r\n„След това насилие и демонстрация на сила, „Сръбска листа“ организира спешна среща, за да даде начало на инициатива за оттегляне от правителството в Прищина“, заяви Ракич. „Ще информираме сръбския президент Александър Вучич за това решение“ допълни той. Според Ракич диалог при сегашните обстоятелства е безсмислен.Агенция „Фокус“ припомня:\r\n„Сръбска листа“ има 10 депутати в 120-местния парламент на Косово и е част от управляващото мнозинство от 63-ма народни избраници. То бе формирано през септември миналата година, три месеца след изборите, като в него влизат Демократичната партия на Косово на президента Хашим Тачи, „Алианс за бъдещето на Косово“ на премиера Рамуш Харадинай, „Нов алианс за Косово“ на външния министър и вицепремиер Беджет Пацоли и партии на малцинствата в страната.Тереза Герова", "date": "2018.03.27", "title": "Gazeta Express: „Сръбска листа“ обмисля оттегляне от косовското правителството"}
{"url": "http://www.focus-news.net/news/2018/03/27/2504595/rumen-petkov-abv-da-poskarbim-za-zhertvite-v-kemerovo-i-da-kazhem-na-bratyata-ni-slavyani-che-sme-s-tyah-kakto-te-sa-bili-s-nas-v-tezhkite-ni-dni.html", "text": "Да поскърбим за човешките животи в Кемерово и да кажем на нашите братя славяни и православни християни, че сме с тях както те са били с нас българите в най-тежките ни дни. Това каза за Агенция „Фокус“  Румен Петков, член на Изпълнителното бюро след като заедно с представители на АБВ поднесоха цветя пред руското посолство в памет на невинните жертви при пожара в Кемерово. Той посочи, че днес поднася цветя пред Руското посолство в знак на съболезнование и съпричастност към скръбта на загиналите и пострадалите и към руския народ. „Това е скръб за цяла Русия. Присъединяваме се към съболезнованията, които изпратиха нашите държавни ръководители. Това е момент, в който трябва да си даваме сметка, че дребното политическо надскачане и надхвърляне понякога трябва да сведе глава и да коленичи пред човешката трагедия\", коментира Петков. По думите му трагедията във Франция от онези дни и в Кемерово са неща, които ни показват, че нямаме избор. \"Трябва да сме заедно. Заедността предполага добронамереност и изслушване\", допълни Румен Петков.  \r\nДеница КИТАНОВА", "date": "2018.03.27", "title": "Румен Петков, АБВ:  Да поскърбим за жертвите в Кемерово и да кажем на братята ни славяни, че сме с тях, както те са били с нас в тежките ни дни"}
{"url": "http://www.focus-news.net/news/2018/03/27/2504601/smolyan-deputatat-ot-gerb-d-r-daniela-daritkova-organizira-priemna-v-obshtina-chepelare-na-31-mart.html", "text": "Евродепутатът Владимир Уручев и народният представител д-р Даниела Дариткова от ГЕРБ ще проведат съвместна приемна в община Чепеларе на 31 март (събота), от 11.00-13.00 часа в кафе „Елинген“, намиращо се на ул.„Васил Дечев“ № 4. Това съобщиха от пресцентъра на ГЕРБ-Смолян.\r\nЗаписвания се правят на телефон 0887840033.\r\nЗа да се запознаят обстойно с проблемите на хората, депутатите молят всички жалби и сигнали да бъдат представяни в писмен вид.", "date": "2018.03.27", "title": "Смолян: Депутатът от ГЕРБ д-р Даниела Дариткова организира приемна в община Чепеларе на 31 март"}
{"url": "http://www.focus-news.net/news/2018/03/27/2504571/aleksandar-vuchich-arestat-na-marko-dzhurich-e-brutalen-akt-na-bezumie.html", "text": "Прищина извърши брутален акт на безумие, като арестува ръководителя на сръбската Служба за Косово и Метохия - очевидно с подкрепата на някои страни. Това заяви сръбският президент Александър Вучич, предава Tanjug, държавната информационна агенция на западната ни съседка. \r\nВ реч след заседанието на Съвета за национално сигурност Вучич подчерта, че Джурич не е влязъл незаконно в Косово, както твърди Прищина, и че е обявил пътуването си 75 часа предварително, въпреки че според съществуващите споразумения между двете страни това трябва да бъде направено 24 часа преди влизането му в страната. Тереза Герова", "date": "2018.03.27", "title": "Александър Вучич: Арестът на Марко Джурич е брутален акт на безумие"}
{"url": "http://www.focus-news.net/news/2018/03/27/2504597/mrt-makedoniya-prokuraturata-na-makedoniya-shte-predstavi-obvinitelniya-akt-za-sblasatsite-v-parlamenta-ot-minaliya-april.html", "text": "От Прокуратурата на Македония съобщиха, че разследването на сблъсъците в Събранието от 27 април миналата година е приключило и във вторник ще бъде представен обвинителният акт по случая, предава  Македонската радиотелевизија(МРТ).\r\nПо-рано от Прокуратурата обявиха, няма да бъде извършена преквалификация на деянието за заподозрените, обвинени за насилието в македонския парламент. Общо 35-ма души са обвинени в терористична заплаха за конституционния ред и сигурността на страната. Сред тях са депутати, организатори на протеста и служители на Министерството на вътрешните работи.Тереза Герова", "date": "2018.03.27", "title": "МРТ (Македония): Прокуратурата на Македония ще представи обвинителния акт за сблъсъците в парламента от миналия април"}
{"url": "http://www.focus-news.net/news/2018/03/27/2504600/burgas-patyat-malko-tarnovo-gramatikovo-e-zatvoren-zaradi-svlachishteto-v-rayona.html", "text": "Пътят Малко Търново-Граматиково е затворен заради свлачището в района, на около 500 метра след моста на местността „Качул“, съобщи за Радио „Фокус“-Бургас кметът на Община Малко Търново Илиян Янчев. Изпратена е техника от Агенция „Пътна инфраструктура“, за да се отстрани скалната маса и калта от пътя. Кметът добави, че пътят от години не е ремонтиран и не му е извършвана профилактика. \r\n“Само преди няколко месеца имахме свлачище. Сега пропадане на скална маса. По най- бързия начин трябва да започнат ремонтни дейности“, каза още Янчев. Няма пострадали хора. Кметът добави, че нивата на реките Велека и Младежка са се покачили, но няма опасност да прелеят. Към момента не вали дъжд.\r\nМария РУСЕВА", "date": "2018.03.27", "title": "Бургас: Пътят Малко Търново-Граматиково е затворен заради свлачището в района"}
{"url": "http://www.focus-news.net/news/2018/03/27/2504603/vitsepremierat-valeri-simeonov-shte-otkrie-balgaro-koreyski-biznes-forum-na-28-mart.html", "text": "Заместник министър-председателят по икономическата и демографска политика Валери Симеонов ще открие Българо-корейския бизнес форум, който ще се проведе на 28 март, от 10.00 ч. в хотел „Маринела“ в София. Това съобщиха от правителствената информационна служба.\r\nФорумът е организиран в резултат на договореностите, постигнати при посещението в България на министър-председателя на Република Корея през октомври м. г. и цели да засили икономическите връзки и сътрудничество между двете държави. Освен водещи представители на корейския бизнес, във форума ще вземат участие и представители на корейското Министерство на търговията, индустрията и енергетиката, както и на Корейската камара на търговията и индустрията.", "date": "2018.03.27", "title": "Вицепремиерът Валери Симеонов ще открие Българо-корейски бизнес форум na 28 март"}
{"url": "http://www.focus-news.net/news/2018/03/27/2504606/ek-abonamentat-za-tsifrovi-uslugi-stava-validen-v-tseliya-es.html", "text": "Агенция \"Фокус\" публикува съвместно изявление на Европейската комисия, Европейския парламент и Българското председателство на Съвета на ЕС:", "date": "2018.03.27", "title": "ЕК: Абонаментът за цифрови услуги става валиден в целия ЕС"}
{"url": "http://www.focus-news.net/news/2018/03/27/2504604/burgas-vazstanoveno-e-dvizhenieto-po-pat-ii-99-selo-gramatikovo-malko-tarnovo.html", "text": "Възстановено е движението по път II-99 село Граматиково - Малко Търново. Това съобщиха от пресцентъра на Агенция \"Пътна инфраструктура\".", "date": "2018.03.27", "title": "Бургас: Възстановено е движението по път II-99 село Граматиково - Малко Търново"}
{"url": "http://www.focus-news.net/news/2018/03/27/2504599/veliko-tarnovo-sastav-ot-kostinbrod-e-pobeditel-v-shestnadesetoto-izdanie-na-natsionalniya-festival-na-lyubitelskite-kamerni-i-kafe-teatri-koyto-se-provede-v-svishtov.html", "text": "Състав от Костинброд е големият победител в Шестнадесетото издание на Националния фестивал на любителските камерни и кафе-театри, който се проведе в Свищов. Трупата с режисьор Милослав Милославов представи постановката „Деца на града“ по Стефан Цанев и това й донесе наградата на кмета на Свищов Генчо Генчев. Това разказа в предаването „Добре дошли в Свищов“ на Радио „Фокус“ – Велико Търново Йордан Герчев, един от организаторите и член на журито. Той определи настоящия фестивал като изключително успешен, а играта на театралите, по думите му, е била на много високо художествено ниво. Участниците бяха девет състава от различни краища на страната. \r\n„Тази година имахме специално участие на студентски експериментален театър от Велико Търново към Педагогически факултет на Великотърновски университет, както и театрална трупа от един млад състав към Народно читалище „Пламък“ – Велико Търново. Включи се и нашият студентски театър. Специално искам да отбележа тяхното участие, тъй като в последните години този театър не работеше. Вече имаме отново студентски театър в Свищов, който се представи достойно и театралите взеха награда за своето участие – трето място за спектакъл“, допълни Йордан Герчев. Освен това разкри и, че поради колебания на журито, заради изключителна игра, са присъдени три поощрителни награди за женска роля и една за мъжка, освен традиционните за първо, второ и трето място.\r\nСпектаклите, които се наредиха на първите три места са съответно – бронз за Студентски експериментален театър от Велико Търново, сребро за театрали от Нови пазар и злато за пиесата от Костинброд. „Надяваме се и в бъдеще да сме привлекателен фестивал и да привличаме все повече участници“, пожела още Герчев.\r\nЛуиза ТРАНЧЕВА", "date": "2018.03.27", "title": "Велико Търново: Състав от Костинброд е победител в Шестнадесетото издание на Националния фестивал на любителските камерни и кафе-театри, който се проведе в Свищов"}
{"url": "http://www.focus-news.net/news/2018/03/27/2504608/sport-manuel-noyer-napravi-parva-trenirovka-sled-travmata-na-kraka.html", "text": "Навръх 32-рия си рожден ден вратарят на националния отбор на Германия Мануел Нойер направи първа тренировка, след като шест месеца остана извън терена заради контузия на левия крак, съобщава вестник Bild. От Байерн Мюнхен уточниха, че Нойер е направил две 10-минутни сесии с джогинг и фитнес с малки паузи между тях. \r\nМиналата седмица Нойер увеличи натоварването на бягащата пътечка за първи път до 100%. След това самият той призна, че не е изпитал болки в крака.", "date": "2018.03.27", "title": "Спорт: Мануел Нойер направи първа тренировка след травмата на крака"}
{"url": "http://www.focus-news.net/news/2018/03/27/2504602/sergey-lavrov-ekspulsiraneto-na-ruski-diplomati-ot-reditsa-strani-e-rezultat-ot-kolosalniya-natisk-i-shantazh-na-vashington.html", "text": "Шантажът остава единствения език на САЩ на международната сцена. Това заяви министърът на външните работи на Руската федерация Сергей Лавров пред журналисти в Ташкент, Узбекистан, предава РИА Новости.\r\n„(Експулсирането на дипломати на Руската федерация от редица страни) е резултат от колосалният натиск и шантаж, който към настоящия момент е основен инструмент на Вашингтон на международната сцена, било то около случая „Скрипал“, било то около палестинския проблем, когато директно им бе казано – няма да ви даваме пари, докато не се съгласите с идеята, която още не се измислили“, коментира първият дипломат на Москва.\r\nОбщо 16 страни от Европейския съюз, САЩ, Канада, Норвегия, Украйна, Македония и Албания взеха решение да изгонят от пределите си руски дипломати в координиран отговор на предполагаемата намеса на Москва в отравянето на бившия офицер от руското Главно разузнавателно управление (ГРУ) Сергей Скрипал и дъщеря му Юлия. Русия отрече обвиненията.Тереза Герова", "date": "2018.03.27", "title": "Сергей Лавров: Експулсирането на руски дипломати от редица страни е резултат от колосалния натиск и шантаж на Вашингтон"}
{"url": "http://www.focus-news.net/news/2018/03/27/2504611/mon-nad-41-000-studenti-sa-poluchili-evropeyski-stipendii-za-uspeh-i-za-spetsialni-postizheniya.html", "text": "Общо 41 501 студенти получиха европейски стипендии за успех и за специални постижения от 2016 г. насам. На младежите бяха разпределени над 27 млн. лв. Това обяви днес заместник-министърът на образованието и науката д-р Петър Николов при отчитането на резултатите от проект „Студентски стипендии – фаза 1“, съобщиха от пресцентъра на Министерството на образованието и науката. Средствата са осигурени по Оперативна програма „Наука и образование за интелигентен растеж“ 2014 - 2020, съфинансирана от Европейските структурни и инвестиционни фондове. \r\nЗа изминалите четири академични семестъра 31 102 студенти взеха стипендия за успех. Парите се изплащаха накуп за всичките пет месеца от семестъра. Месечната стойност на стипендията беше 150 лв. 4380 от класираните бяха с максимален успех (6,00), а само 144 – с минималния (4,00). Средният успех за получаване на стипендията беше отличен (5,45). Най-много стипендианти изучават „Компютърни системи и технологии“ – 1114, „Предучилищна и начална училищна педагогика“ – 988, „Архитектура“ – 837, „Ветеринарна медицина“ – 704, и „Начална училищна педагогика и чужд език“ – 695. Над 1500 младежи са запазили добрия си успех и за получили стипендия и за четирите изминали семестъра, а други 3024 – за три от тях. \r\nОт 2016 г. досега са предоставени 24 095 стипендии за специални постижения на 9399 студенти. Размерът им е 300 лв., а всеки младеж може да получава до три такива наведнъж. Средният успех за всички семестри е отличен (5,59), като 7931 от стипендиантите са с максимален (6,00). За четирите семестъра от изпълнението на проекта 4053 младежи са получили по една стипендия, 1790 – по две, а с три са били 1662. Общо 33 възпитаници на висшите училища в страната са взели максималния брой от 12 стипендии. Специалностите с най-голям брой класирани студенти са „Медицина“ – 2092, „Право“ – 1597, „Финанси“ – 544, „Медицинска сестра“ – 453, и „Компютърни системи и технологии“ – 451. \r\nВ рамките на проекта беше направено и проучване сред студентите и преподавателите в университетите за удовлетвореността и мотивацията за получаване на европейски средства. 84,9% от младежите, получили стипендия за успех, посочват, че средствата ги мотивират да постигат по-добри резултати при обучението си. 87,5% от студентите със стипендия за специални постижения също потвърждават, че са още по-амбицирани да се включват в научни проекти извън академичните занятия. Почти половината от преподавателите са на мнение, че европейските стипендии за специални постижения стимулират достатъчно младежите. \r\n74,2% от анкетираните възпитаници на висшите училища са на мнение, че предоставянето на европейски стипендии в приоритетните специалности засилва интереса към тях. 2/3 от стипендиатите за успех и почти половината от тези със стипендии за специални постижения са изразходвали парите си за покриване на семестриални такси. Текущи разходи са покрили 41,7% от получилите стипендия за специални постижения и 33,4% от тези с отличен успех. Студентите често са ползвали средствата за учебници, помагала, както и за плащане на общежитията си.\r\nРъководителят на проект „Студентски стипендии – фаза 1“ Пламен Славов заяви, че след края му студентите от приоритетните направления в университетите ще продължат да получават стипендии за успех, като парите ще бъдат осигурени от държавния бюджет. „Ще се обсъдят различни възможности за подпомагане на студентите със средствата, предвидени за втората фаза, които са общо 13 млн. лв.“, каза още той.", "date": "2018.03.27", "title": "МОН: Над 41 000 студенти са получили европейски стипендии за успех и за специални постижения"}
{"url": "http://www.focus-news.net/news/2018/03/27/2504609/natsionalniyat-istoricheski-muzey-organizira-bezplatni-atelieta-za-pisane-na-velikdenski-yaytsa-na-31-mart.html", "text": "Как са разкрасявали нашите баби великденските яйца – това може да научи всеки, който посети на Лазаровден (31 март) ателиетата за писани великденски яйца в Детския образователен център към Националния исторически музей (НИМ). Това съобщиха от пресцентъра на Националния исторически музей. Занятията са безплатни и са част от проекта „Представителна изложба: Сакралното пространство по българските земи XV–XIX в.”, реализиран с частичната финансова подкрепа на Министерство на културата.\r\nДецата и техните родители ще имат възможност да изписват и украсяват яйца по стара восъчна технология в стила на народната традиция и орнаментика под вещото ръководство на майстора в тази област доц. д-р Светла Ракшиева, автор на книгата „Писано яйце за Великден”, и на специалисти от НИМ. Материалите, инструментите и моделите ще бъдат осигурени от организаторите. Предвидените за изписване яйца са кухи. Всеки може да отнесе със себе си нарисуваните от него образци, като същевременно ще може да научи за традициите и обичаите на Лазаровден и Великден.\r\nАтелието за писане на великденски яйца е първото от поредицата занятия, които тематично са свързани с изложбата в зала 4 на музея - „Сакралното пространство на религиозната култура и народното изкуство по българските земи ХV–ХІХ в.“ и с показаните в нея предмети. Следващите ателиета ще бъдат за  приготвяне на обредни хлябове (през  месец април), калиграфски занимания (през месец май) и изработване на глинени икони (през юни). \r\nЗанятията на 31 март започват в 10.30 часа и ще продължат до 15.30 часа. Входът за ателиетата в Детския център на НИМ е свободен. За единични посещения не е необходимо записване. За групи - записване за следните часове: 10.30 часа, 12.30 часа, 15.00 часа на тел.: 02 955 7604/ вътр. 139 или 0894 540 117; е-майл: info@detskicentarnim.com.", "date": "2018.03.27", "title": "Националният исторически музей организира безплатни ателиета за писане на великденски яйца на 31 март"}
{"url": "http://www.focus-news.net/news/2018/03/27/2504612/starshi-komisar-petar-kotsin-odmvr-vidin-zasileno-politseysko-prisastvie-shte-ima-na-velikdenskite-praznitsi-v-oblastta.html", "text": "Засилено полицейско присъствие ще има на Великденските празници в областта, каза на прескоференция новият директор на ОДМВР-Видин старши комисар Петър Коцин, предаде репортер на Радио „Фокус“ – Видин. Той посочи, че ще бъдат предприети конкретни действия от сектор „Пътна полиция“ заради очаквания засилен трафик в почивните дни. „Целта е да не се допуснат пътно транспортни произшествия. Ще бъдат отделени и необходимия брой полицейски служители за гарантиране спокойствието на гражданите“, каза старши комисар Петър Коцин. На пресконференцията бе посочено, че се  предприемат мерки за недопускане на кражби на животни в дните около празника, както и на измами при търговията с животни. \r\n„Приоритети в работата ми ще бъдат проблемите, свързани с противодействие на битовата престъпност в областта, намаляване на  пътния травматизъм и засилване на мерките срещу разпространението на наркотиците. По отношение на вътрешната корупция в МВР ще бъда безкомпромисен“, каза директорът на ОДМВР-Видин Петър Коцин. Той допълни , че ще продължи добрата комуникация с останалите институции и местната власт. Според него ОДМВР-Видин е на добро ниво и усилията ще бъдат насочени към поддържане на добрите резултати. „Смятам да подобрим тези резултати за да създадем необходимия обществен ред и сигурност за гражданите, живеещи на територията на областта“, заяви Петър Коцин.\r\nАнна ЛОЗАНОВА", "date": "2018.03.27", "title": "Старши комисар Петър Коцин, ОДМВР-Видин: Засилено полицейско присъствие ще има на Великденските празници в областта"}
{"url": "http://www.focus-news.net/news/2018/03/27/2504614/blagoevgrad-intenziven-e-trafikat-na-gkpp-kulata-na-vhod-i-izhod-za-tovarni-avtomobili.html", "text": "Интензивен на вход и изход е трафикът на ГКПП „Кулата“ за товарни автомобили. Това съобщиха за Радио „Фокус“ – Пирин от „Гранична полиция“. На ГКПП „Илинден“, както и на останалите пунктове по българо-гръцката граница движението е нормално натоварено.\r\nЛивия НИНОВА", "date": "2018.03.27", "title": "Благоевград: Интензивен е трафикът на ГКПП „Кулата“ на вход и изход за товарни автомобили"}
{"url": "http://www.focus-news.net/news/2018/03/27/2504605/zamestnik-ministar-valentin-yovev-s-initsiativata-ekoobshtina-postigame-vazhni-efekti-nasocheni-kam-postiganeto-na-po-dobra-i-po-ustoychiva-zhiznena-sreda.html", "text": "С инициативата „Екообщина“ постигаме важни ефекти, насочени към постигането на по-добра и по-устойчива жизнена среда, а именно – поощряваме опазването на околната среда и щадим природните ресурси, правим населените места по-красиви и прилагаме най-съвременните постижения в областта на строителството и градоустройството. Това каза заместник-министърът на регионалното развитие и благоустройството Валентин Йовев по време на откриващата пресконференция на третото издание на конкурса „Екообщина“, съобщиха от пресцентъра на Министерство на регионалното развитие и благоустройството.   \r\nЙовев подчерта, че все повече български общини са ангажирани с темата за енергийната ефективност и екология, а страната ни успешно следва примера, който   много държави в Европа прилагат за насърчаване на устойчивото развитие в  управлението на водите, на отпадъците, енергийна ефективност и устойчива градска мобилност.\r\n\"Надявам се, че с подкрепата и програмите, които осигурява Министерството на регионалното развитие и благоустройството, ще допринесем общините да са все по-екологосъобразни, а приоритетите им да се фокусират върху последствията от климатичните промени и намаляване на негативното въздействие върху околната среда\", посочи още Йовев. \"Една от главните цели, към които всички трябва да се стремим, е насърчаването на политиките, които са пряко обвързани с изпълнението на устойчивото регионално развитие и подобряване качеството на живот\", добави той.\r\nМинистерството на регионалното развитие и благоустройството за трета поредна година подкрепя конкурса „Екообщина“ в категориите „Енергийна ефективност“ и „Устойчива градска мобилност“.\r\nКонкурсът „ЕКООБЩИНА“ се провежда за трета поредна година у нас и цели \r\nда открои значението на прилагането на добри практики на местно ниво в областите: енергийна ефективност на обществените сгради и частните жилища; управление на водите; управление на отпадъците; устойчива градска мобилност; управление на обществените пространства, като от тази година и в областта на спорта и гражданското общество.", "date": "2018.03.27", "title": "Заместник-министър Валентин Йовев: С инициативата „Екообщина“ постигаме важни ефекти, насочени към постигането на по-добра и по-устойчива жизнена среда"}
{"url": "http://www.focus-news.net/news/2018/03/27/2504616/sliven-375-324-leva-byaha-razpredeleni-mezhdu-obshtinite-v-oblastta-za-osiguryavane-na-zaetost.html", "text": "375 324 лева бяха разпределени между общините в Сливенска област за осигуряване на заетост през 2018 година. Това стана на редовно заседание на Постоянната комисия по заетост, което се проведе под ръководството на зам. областния управител Димитринка Петкова, съобщиха от Областната администрация. Критериите, по които бе извършено разпределението, са регламентирани в закона и се определят от средногодишното ниво на безработицата, броя безработни, потребността на работодателите от работна сила.\r\nС финансовия ресурс, осигурен от държавата, четирите общини ще имат възможност от 1 юни до края на декември да наемат безработни лица, на пълен или непълен работен ден. В целевата група попадат безработни до 29 или над 50 години, безработни с ниска степен на образование, с физически увреждания, без или с нетърсена квалификация на пазара на труда и други. Те ще получават възнаграждения от 510 лева месечно при 8-часов работен ден или по 3,07 лева почасово заплащане, с всички дължими за сметка на работодателя вноски и осигуровки. Със средствата за Сливенска област могат да се разкрият 95 работни места на пълен работен ден или 190 работни места на 4-часов работен ден.\r\nКомисията реши половината сума или 187 662 лева да бъдат предоставени на община Сливен. Община Нова Загора получава 16 на сто от средствата или 60 052 лева, а общините Котел и Твърдица – по 18,5 и 15,5 процента или съответно по 69 435 и 58 175 лева. Колко ще са разкритите места, общините тепърва ще определят в зависимост от нуждите си за работна ръка на пълен или непълен работен ден. „Област Сливен получава най-много средства в сравнение с областите Бургас и Ямбол“, съобщи директорът на Регионалната служба по заетост-Бургас Пенка Кирилова, която участва в заседанието. За сравнение, област Бургас ще разполага с 209 590 лева за субсидирана заетост, а област Ямбол – със 184 173 лева.\r\nПрез миналата година усвоеният финансов ресурс в Сливенска област е възлизал на 230 503 лева, с които са били открити 79 работни места, като 51 на сто от наетите са били трайно безработни лица.\r\nНа заседанието бяха съобщени данни за потребностите на работодателите от работна сила и бе определен състава на комисията, която ще разработи регионалната програма по заетост за 2018 година.\r\nПостоянната комисия по заетост е орган към Областния съвет за развитие с председател областния управител. В комисията членуват ръководителите на държавните структури към Министерството на труда и социалната политика, ресорните зам.кметове на общините, представители на синдикатите, на работодателски организации, на РУО и отдел „Статистически изследвания“-Сливен.", "date": "2018.03.27", "title": "Сливен: 375 324 лева бяха разпределени между общините в областта за осигуряване на заетост"}
{"url": "http://www.focus-news.net/news/2018/03/27/2504613/blagoevgrad-kmetat-na-obshtina-bansko-georgi-ikonomov-vze-uchastie-v-sreshta-s-ministara-na-vatreshnite-raboti-valentin-radev.html", "text": "Кметът на Община Банско Георги Икономов взе участие в среща с министъра на вътрешните работи Валентин Радев, провела се в Благоевград по негова инициатива. Това съобщиха от пресцентъра на Общината. Поканени бяха кметовете на населените места от цялата област, като основна темата беше подобряване на координацията между местната власт и органите на МВР за гарантиране на обществения ред и сигурността във всички райони, както и обсъждане на конкретните проблеми.\r\n„Използвах възможността отново да поставя моето предложение за законови промени, които да позволят при закупуване от общините на камери за контрол на скоростта на движение на превозните средства, част от средствата, събрани от глоби, да се връщат в общинските хазни.\r\nВторият въпрос, който е важен за курортна община като Банско, е увеличаването на щатната бройка на полицейските служители в местното Районно управление. За да се подобри общественият ред и сигурността, както на жителите, така и на многобройните туристи, Банско има нужда от по-голям постоянен полицейски състав” коментира Икономов след срещата. Той допълни, че още през 2016 година, след фатално пътно-транспортно произшествие в град Банско, завършило със смъртта на млада жена, е провел среща с органите на МВР, където е апелирал за подобряването на безопасността на движение чрез въвеждането на видео наблюдение за контрол на скоростта.", "date": "2018.03.27", "title": "Благоевград: Кметът на Община Банско Георги Икономов взе участие в среща с министъра на вътрешните работи Валентин Радев"}
{"url": "http://www.focus-news.net/news/2018/03/27/2504617/gd-granichna-politsiya-intenziven-e-trafikat-za-tovarni-avtomobili-na-izhod-na-gkpp-kapitan-andreevo-gkpp-lesovo-i-gkpp-dunav-most.html", "text": "Силно интензивен е трафикът за товарни автомобили на изход на ГКПП „Капитан Андреево“, ГКПП „Лесово“ и ГКПП „Дунав Мост“. Това съобщиха от пресцентъра на ГД „Гранична полиция“. Информацията за трафика на граничните пунктове е към 13.30 часа. На българо-гръцката граница трафикът е интензивен на вход и изход на ГКПП „Кулата“ за товарни автомобили. На българо-сръбската и българо-македонската граница трафикът е нормален на всички гранични контролно-пропускателни пунктове.", "date": "2018.03.27", "title": "ГД „Гранична полиция“: Интензивен е трафикът за товарни автомобили на изход на ГКПП „Капитан Андреево“, ГКПП „Лесово“ и ГКПП „Дунав Мост“"}
{"url": "http://www.focus-news.net/news/2018/03/27/2504615/ibna-gartsiya-e-pritisnata-da-prodalzhi-s-reformite.html", "text": "Увеличава се натискът върху Гърция от международните кредитори за продължаване на реформената политика, след като спасителната й програмата изтича през август тази година, отбелязва Independent Balkan News Agency.\r\nНовият председател на Еврогрупата Ханс Вейлбриф предупреди Атина, че гръцката икономика ще бъде следена зорко, докато не изплати напълно спасителните си заеми.\r\nВ интервю за вестник „TA NEA“, председателят на Еврогрупата посочи, че първите години от постпрограмния период ще бъдат решаващи за оставането на Гърция в „правилния път“ и избягването на каквото и да е ревизиране на реформите.\r\nТой добави, че ако на държавата се предостави някакво опрощаване на дълга, то ще бъде при определени условия.\r\nВейлбриф също разкри, че Гърция не е искала предпазна кредитна линия, въпреки че това би било „най-безопасният изход“ за страната.\r\nГръцкият вицепремиер и министър на икономиката Янис Драгасакис не веднъж подчерта съпротивата на правителството в Атина за кредитната линия. В изявление от 26 март Драгасакис посочи, че правителството предпочита „чист изход“ от надзора на кредиторите.\r\n„Изключвайки някакви непредвидени външни или други екстремни обстоятелства, можем да кажем, че пред нас стои период на стабилност и възстановяване в средносрочен план, който трябва да използваме като отправна точка за планиране на бъдещето и за един окончателен изход от кризата“, заяви Драгасакис.\r\nНовоназначеният министър на икономиката също предупреди, че държавата не трябва да се връща към лошите фискални практики. Той отбеляза, че „излизането от кредиторския надзор ще означава повече свобода, но и повече отговорност, защото това излизане не трябва да се тълкува като възможност за връщане към предкризисния модел, тъй като това би било трагедия.“\r\nСпоред последните информации Атина и нейните кредитори най-вероятно ще завършат прегледа на програмата през юли, вместо юни, тъй като се очаква забавяне около изпълнението на финалните стъпки. Веднага след завършването на прегледа Гърция ще трябва да има постпрограмна рамка за следване, очертавайки как ще постигне икономически растеж, как икономиката ще бъде следена, какви задължения остават, как пазарите ще бъдат регулирани при нужда, и как да бъде издействано опрощаването на дълга.Тереза Герова", "date": "2018.03.27", "title": "IBNA: Гърция е притисната да продължи с реформите"}
{"url": "http://www.focus-news.net/news/2018/03/27/2504619/ministar-valentin-radev-iskaneto-na-kmetovete-za-poveche-politseysko-prisastvie-v-naselenite-mesta-kato-preventsiya-na-prestapnostta-priemam-kato-doverie-v-mvr.html", "text": "Искането на кметовете за повече полицейско присъствие в населените места като превенция на престъпността приемам като доверие в МВР, заяви пред журналисти в Шумен министърът на вътрешните работи Валентин Радев, предаде репортер на Радио „Фокус“-Шумен. „Това е вече четвърта- пета среща, започнахме от Плевен, през Благоеврград, сега идваме от Бургас,  отиваме във Варна, исканията са да се увеличи присъствието на полицаи. Отново доверие към полицията, така го разчитам. Но и ние сме точно определено число, говоря им за това, което правим, за новите назначени бройки 1342, може би и малко повече, къде са те, част от тях се обучавани. Две са нещата - едното е превенция и след това да хванем нарушителите, ние се опитваме да направим първото, по-добре е преди това да сме направили нещо, затова и кметовете искат присъствие преди. Затова  и са тези мобилни групи, за които ще предложим информационни карти“, каза Радев. \r\nТой посочи, че при срещата си с кметовете от областта, обсъждайки въпроса за превецията на престъпността е бил поставен въпросът и за повече камери. На места вече има добри практики.  „Бяха дадени добри примери как сами са изградили видеонаблюдение на вход –изход на селото и от година престъпност няма. Любомир Христов в Шумен е изградили три малки центъра, добре е те да се обединят в общ център и тези камери да се гледат и обслужват от полицаи. Такъв пример има в Бургас, Севлиево, в София преди това. Държавата трябва да закупи софтуер, който да обработва тази информация, тя централизирано да постъпва в органите на МВР и ние да реагираме“, посочи Радев. Той посочи, че са обсъждани въпроси кой ще купува камерите и къде ще бъдат поставяни, но трябва да се мисли и кой ще ги обслужва. \r\n„Събираме информация и видеонблюдението ще стане постепенно. Цялата държава ще се гледа. Такива примери  има в Европа, там престъпността е снижена. Има софтуер, ние не измисляме колелото, просто трябва да го направим тук. Струва малко повече пари и трябва малко повече време“, заяви Радев. Той отговори и на въпрос за телефонните измами.  „Пишем и постоянно правим какви ли не кампании, опитваме се да убедим хората да не се доверяват, но очевидно измамниците са много креативни. Ограничаваме ги със средствата, с които разполагаме и се опитваме да ги сведем до рамки, които са поносими, това правим по отношение на телефонните измами“, каза Радев.\r\nИвелина ИВАНОВА", "date": "2018.03.27", "title": "Министър Валентин Радев: Искането на кметовете за повече полицейско присъствие в населените места като превенция на престъпността приемам като доверие в МВР"}
{"url": "http://www.focus-news.net/news/2018/03/27/2504607/aktsenti-v-predavaneto-chasat-na-karlovo-na-radio-fokus-plovdiv.html", "text": "Какво подготвят в Бухаловия хан в Карлово за Великден ще ни разкаже в предаването „Часът на Карлово” на Радио „Фокус“ – Пловдив Десислава Баракова, председател на Сдружение „Карловски занаятчийски еснаф“. Ансамбъл „Средногорци” и Кукерски състав от село Климент с ръководител Мано Манов представи Община Карлово в ХІ Международен културен фестивал на побратимените градове в град Конин, Полша. Във фестивала участваха самодейни колективи от Русия, Китай, Латвия, Литва, Молдова, Испания, Чехия, Бразилия и местни състави. Как се представиха самодейците от Климент ще ни разкаже ръководителят им Мано Манов, който е и кмет на селото.\r\nНакрая ще ви разкажем за успехите на младите карловски таланти от детска фолклорна формация „Розова долина”. По време на Националния музикално-фолклорен конкурс „Орфееви таланти” в Пловдив те спечелиха редица награди. За всичко това ще ни разкаже техният ръководител Велина Иванова.\r\nПредаването „Часът на Карлово” се излъчва всеки вторник от 15.00 до 16.00 часа. Водещ е Цветана Тончева.", "date": "2018.03.27", "title": "Акценти в предаването „Часът на Карлово” на Радио „Фокус“ – Пловдив"}
{"url": "http://www.focus-news.net/news/2018/03/27/2504621/reuters-vladimir-putin-i-redzhep-tayip-erdogan-shte-prisastvat-na-tseremoniya-za-polaganeto-na-parvata-kopka-na-aets-akkuyu-v-turtsiya.html", "text": "Президентите на Турция Реджеп Ердоган и на Русия Владимир Путин ще присъстват на церемонията за полагане на първа копка за АЕЦ „Аккую“ през следващата седмица, съобщи турският министър-председател Бинали Йълдъръм във вторник, предава Reuters.\r\nПървата атомна електроцентрала на Турция „Аккую“ най-вероятно няма да бъде пусната в екплоатация в предвидения срок до 2023 г. От „Росатом“, която търси местен партньор за участие в проекта с 49 процента, увериха, че са отдадени на идеята да спазят срока.Агенция „Фокус“ припомня:\r\nПо-рано „Росатом“ обяви получаването на първи лиценз, ограничено разрешение за строителството на АЕЦ „Аккую“ в Турция, което позволява да се пристъпи към изпълняването на строително-монтажна дейност на всички обекти на атомната електроцентрала, с изключение за сградите и съоръженията, важни за сигурността на „ядрения остров“, стана ясно от разпространено съобщение. Компанията разчита, че основният лиценз за строителството на АЕЦ „Аккую“, който ще позволи изграждането на съоръжението на самата централа, ще бъде издаден до средата на 2018 г. Тереза Герова", "date": "2018.03.27", "title": "Reuters: Владимир Путин и Реджеп Тайип Ердоган ще присъстват на церемония за полагането на първата копка на АЕЦ „Аккую“ в Турция"}
{"url": "http://www.focus-news.net/news/2018/03/27/2504620/mosv-izpalnenieto-na-proekta-uchenitsite-pestyat-energiya-v-uchilishte-shte-bade-predstaveno-na-konferentsiya-v-sofiya-na-28-mart.html", "text": "Националният доверителен екофонд (НДEФ) ще е домакин на конференцията „Учениците пестят енергия в училище” в рамките на проект, финансиран от Федералното министерство на околната среда на Република Германия. Това съобщиха от пресцентъра на Министерството на околната среда и водите. Тя ще се проведе на 28 март от 10.30 часа в Парк-хотел „Москва“ в София. На форума ще бъдат анализирани резултатите от изпълнението и очертаят перспективите за следващи инициативи в българските училища по темата климат и енергия. \r\nВ конференцията ще участват представители на Министерството на околната среда и водите и Министерството на образованието и науката, на Федералното министерството на околната среда на Република Германия, посолството на Германия у нас, партньорите по проекта от Германия и Румъния, кметове на общини, директори, учители и ученици, участващи в проекта, университетски преподаватели и на Националния център за подготовка на педагогически кадри към МОН.", "date": "2018.03.27", "title": "МОСВ: Изпълнението на проекта „Учениците пестят енергия в училище” ще бъде представено на конференция в София на 28 март"}
{"url": "http://www.focus-news.net/news/2018/03/27/2504598/nimh-ot-dnes-shte-se-povishavat-rechnite-niva-v-zapadnobelomorskiya-baseyn.html", "text": "От днес ще се повишават речните нива в Западнобеломорския басейн вследствие на валежи от дъжд и снеготопене, сочи справка на сайта на Националния институт по метеорология и хидрология (НИМХ) при Българската академия на науките (БАН).  По-значителни ще са повишенията в средните и долни части от водосбора на река Струма и в притока й река Струмешница. От 28 март ще започне процес на плавно понижение на речните нива, като до 30 март ще останат високи, вследствие на продължаващо снеготопене.", "date": "2018.03.27", "title": "НИМХ: От днес ще се повишават речните нива в Западнобеломорския басейн"}
{"url": "http://www.focus-news.net/news/2018/03/27/2504596/kyustendil-zoopolitsai-i-razsledvashti-rabotyat-po-dosadebno-proizvodstvo-za-prichinena-smart-i-trayni-uvrezhdaniya-na-kone-v-osogovskata-planina.html", "text": "Зоополицаи и разследващи работят по досъдебно производство за причинена смърт и трайни увреждания на коне в Осоговската планина. Това съобщи за Радио „Фокус” – Кюстендил Катя Табачка, говорител на Областна дирекция на МВР – Кюстендил. По думите й досъдебното производство е образувано в Районно управление – Кюстендил, а всички действия се осъществяват под прякото ръководство на Районна прокуратура – Кюстендил. \r\n„Зоополицаи и разследващи полицаи са предприели действия по изясняване на факти и обстоятелства за безспорно доказване на собствеността на животните, основание и условия за отглеждането им, регламентирано ли е мястото за отглеждане, осигурени ли са условия за това, ветеринарно-медицинска грижа”, каза Катя Табачка. По думите й към момента става въпрос за неустановен брой коне. Предстои назначаването на експертизи.\r\nВенцеслав ИЛЧЕВ", "date": "2018.03.27", "title": "Кюстендил: Зоополицаи и разследващи работят по досъдебно производство за причинена смърт и трайни увреждания на коне в Осоговската планина"}
{"url": "http://www.focus-news.net/news/2018/03/27/2504618/vidin-vremenno-e-ogranicheno-dvizhenieto-po-glaven-pat-e-79-vidin-montana-v-rayona-na-dunavtsi-poradi-premahvane-na-avariral-tezhkotovaren-avtomobil.html", "text": "Временно е ограничено движението по път I-1 (Е-79) Видин – Монтана, в района на Дунавци, поради премахване на аварирал тежкотоварен автомобил. Това съобщиха от пресцентъра на Агенция \"Пътна инфраструктура\". Обходен маршрут е Дунавци – Арчар –Добри дол – Ружинци.", "date": "2018.03.27", "title": "Видин: Временно е ограничено движението по главен път Е-79 Видин – Монтана, в района на Дунавци, поради премахване на аварирал тежкотоварен автомобил"}
{"url": "http://www.focus-news.net/news/2018/03/27/2504622/d-r-atanas-kambitov-kmet-na-blagoevgrad-obshtinata-e-lider-v-regiona-po-predlagane-na-sotsialni-uslugi.html", "text": "Община Благоевград е лидер в региона по предлагане на социални услуги. Това каза пред журналисти общинският кмет д-р Атанас Камбитов, предаде репортер на Радио „Фокус“ – Пирин. Той обясни, че по-рано днес е провел среща с министъра на труда и социалната политика Бисер Петков на която са били обсъдени важни теми и въпроси. „Проблем в социалната сфера са възнагражденията на работещите. Този въпрос бе една от темите, които коментирахме, като получихме силна подкрепа от министъра – да се повишат стандартите за делегираните дейности, тъй като трудът в тази област никак не е лесен, а също така е много отговорен“, каза още кметът д-р Атанас Камбитов. Той допълни, че заради проблема се налага общините да дофинансират тези дейности. \r\nНа въпрос дали са достатъчни хората, които работят в социалната сфера в Благоевград, кметът на Благоевград отговори: „Да, напълно достатъчни са хората, които работят в тази сфера. Щатовете са запълнени, но проблемът е във възнагражденията им. Те трябва да  бъдат увеличени, за да може работещите в социалните услуги да се задържат на работа, защото освен знания и квалификация, те се налага и да работят в много тежки условия. Някои от децата са със специфични потребности и съответно това изисква различен вид грижи. Смятам, че точно поради тази причина възнагражденията трябва да са адекватни – това е нашата отговорност“. От своя страна министър Петков поздрави кметът д-р Атанас Камбитов за добрата работа в социалната сфера, но и за 22 социални услуги, които са разкрити към Община Благоевград.\r\nЛивия НИНОВА", "date": "2018.03.27", "title": "Д-р Атанас Камбитов, кмет на Благоевград: Общината е лидер в региона по предлагане на социални услуги"}
{"url": "http://www.focus-news.net/news/2018/03/27/2504610/veliko-tarnovo-gradskata-biblioteka-v-svishtov-se-vklyuchva-aktivno-v-proletnite-praznitsi-v-grada.html", "text": "Градската библиотека в Свищов се включва активно в Пролетните празници в града. Програмата е подготвена от Общината, а участие взимат всички културни институции. През настоящата седмица библиотеката е подготвила две събития, разказа в предаването „Добре дошли в Свищов“ на Радио „Фокус“ – Велико Търново Лилия Димитрова, библиотекар. Инициативите са насочени основно към най-малките читатели и се провеждат съвместно с училищата в града. Първата проява, под надслов „Пролет, мила животворна“, ще се случи утре, на 28 март.  В нея ще се включват ученици от 4 „б“ клас на СУ „Николай Катранов“. „В музикално – литературната програма са предвидени песни, танци и стихотворения, посветени на християнските празници Лазаровден, Цветница, Великден и Гергьовден. Второто мероприятие е насрочено за 29 март и е съвместно с учениците от началния курс на ОУ „Филип Сакеларевич“. Ще бъде представен обичаят Лазаруване. Той е  проява на групите за целодневна организация на учебния ден и включва песни и наричания , свързани с обичая и разучени по време на часовете за занимания по интереси“, допълни още Лилия Димитрова. Тя подчерта, че целта на пролетните инициативи е да засилят обичта на младите хора към българското, към традициите и обичаите. Освен това подчерта и, че децата и младежите проявяват сериозен интерес към всички събития.\r\nЛуиза ТРАНЧЕВА", "date": "2018.03.27", "title": "Велико Търново: Градската библиотека в Свищов се включва активно в Пролетните празници в града"}
{"url": "http://www.focus-news.net/news/2018/03/27/2504623/zam-ministar-atanaska-nikolova-obshtinite-imat-vazhna-rolya-za-postigane-na-po-chista-okolna-sreda.html", "text": "Местните власти имат важна роля в постигането на по-чиста околна среда. Това заяви днес зам.-министърът на околната среда и водите Атанаска Николова на пресконференция по повод обявяването на конкурса „Екообщина“ за 2018 г. във Френското посолство, съобщиха от пресцентъра на Министерството на околната среда и водите. „МОСВ работи активно с общините. Чрез финансовата подкрепа на Оперативна програма „Околна среда” (ОПОС) осигуряваме по-добро и екологосъобразно управление на водите и отпадъците“, каза зам.-министър Николова. Тя подчерта важната роля и на бизнеса, с чието партньорство ще се постигнат иновативни технологични решения за подобряване качеството на живот на хората.\r\nКонкурсът се обявява за трета поредна година и е под патронажа на президента в партньорство с МОСВ и МРРБ. По ОПОС ще се осигури учебно пътуване във Франция за представители на общините лауреати в две категории – „Устойчиво управление на водите” и „Устойчиво управление на отпадъците“.\r\n„Екообщина“ е платформа за сътрудничество между българските и френските публични власти, асоциации и предприятия в областта на устойчивия град“, каза посланикът на Франция Ерик Льобедел. Той покани за участие всички български общини и представи регламента и категориите, в които те ще се състезават. Посланик Льобедел изрази надежда, че тази година участниците ще бъдат повече, през 2017 г. кандидатстваха 37 общини. Тази година са включени нови две категории – „Устойчиво управление на публичните пространства“ и „Спорт и гражданско общество“. Възможност за участие ще имат и граждани и неправителствени организации.\r\nПредстоят семинари, на които френски експерти ще представят опита на общините във Франция. Първият форум за устойчивото управление на водите ще бъде на 17 април, а за отпадъците – на 24 април 2018 г.", "date": "2018.03.27", "title": "Зам.-министър Атанаска Николова: Общините имат важна роля за постигане на по-чиста околна среда"}
{"url": "http://www.focus-news.net/news/2018/03/27/2504626/stara-zagora-obshtinata-nabira-predlozheniya-za-uchastnitsi-v-saveta-na-detsata.html", "text": "Предложения за представители в Съвета на децата събират в Община Стара Загора. Това съобщиха от пресцентъра на Общината. Съветът на децата е консултативен орган към председателя на Държавна агенция за закрила на детето (ДАЗД). Целта му е да насърчава детското участие в процесите на изработване на политики за децата и вземане на решения. Включва представители на млади хора от всяка административна област и на деца от уязвими групи, като им дава възможност да обменят знания, умения и ценности и да взаимодействат с държавни и неправителствени организации на национално и регионално ниво.\r\nСъставът на Съвета се формира от по един представител на всички 28 административни области и 5 квоти за деца от уязвими групи. Могат да бъдат предлагани кандидатури на деца до 18 години в четири направления: членове на училищни форми за самоуправление; представители на детски и младежки инициативи и програми, финансирани от бизнеса; представители на неправителствени организации, работещи с деца, както и доброволци в социални услуги за деца; индивидуални кандидатури. Предложенията от училища и институции се изпращат в срок до 23 май 2018 година на електронен адрес: omds_sz@abv.bg или на гише „Деловодство“ в  Община Стара Загора.\r\nПодборът на кандидатурите на общинско ниво ще се извърши от комисия, назначена от Кмета на Община Стара Загора. Комисията приключва своята работа с изготвяне на предложение, което съдържа 3 кандидатури за членове на Съвета по всяко направление. Предложението се изпраща до областна администрация за следващия кръг.", "date": "2018.03.27", "title": "Стара Загора: Общината набира предложения за участници в Съвета на децата"}
{"url": "http://www.focus-news.net/news/2018/03/27/2504624/stara-zagora-obshtina-kazanlak-shte-predostavya-elektronni-uslugi-za-priem-na-detsa-v-detski-gradini-podgotvitelni-grupi-i-parvi-klas.html", "text": "Две нови електронни услуги ще предоставя Община Казанлък за учебната 2018/2019 година - за прием на децата в детските градини и за прием в подготвителни групи и първи клас в училищата в града. Това каза пред журналисти Мария Колева, началник на отдел „ Хуманитарни политики“, предаде кореспондент на Радио „Фокус“. Колева добави, че предстои на редовната сесия на Общински съвет – Казанлък на 29 март съветниците да гласуват нова Наредба №9 за условията и реда за записване, отписване и преместване на деца в общинските детски градини на територията на община Казанлък. В наредбата се регламентират дейностите по електронния прием. От 4 април 2018 г. до 16 април 2018 г. (включително) родителите ще могат да подават и онлайн заявления за първо класиране. Това ще бъде възможно на сайта https://dg.kazanlak.bg. Резултатите ще бъдат обявени на 19 април, а записването на класираните деца ще бъде извършено от 20 до 27 април, включително. Родителите, които нямат възможност да подадат по електронен път заявленията за своите деца, ще могат да направят това в желаната от тях детска градина, където документите също ще бъдат въведени по електронен път в сайта и ще участват в класирането. „Датата и часът на подаване на заявлението в електронната система, както и това дали самостоятелно са подадени документите, или от съответното детско заведение, не влияе на окончателното класиране“, каза още Мария Колева.\r\nВсички заявени данни могат да бъдат редактирани само в срока за регистрация – от 4 до 16 април. Редакцията може да бъде извършена както онлайн във форма за редакция на вече подаденото заявление, така и на място в детските градини, където е подадено първоначално заявлението, без да се губи получения вече входящ номер. Определящ за окончателното класиране е последният вариант на заявлението.\r\nСъс заповед на кмета на община Казанлък от 19 февруари 2018 година е утвърдена Система за прием в първи клас за училищата в Казанлък, а със заповед от 28 февруари са утвърдени административните райони за обхват на учениците към всяко училище, според нормативните изисквания.\r\nСъгласно водещия критерий децата са разпределени в четири групи. В първа група са деца с постоянен или настоящ адрес в прилежащия район на училището и този адрес не е променян в последните над 3 години преди подаване на заявлението. Във втора група са деца с постоянен или настоящ адрес в прилежащия район на училището повече от 1 година, но този адрес е променен в периода през последните от 1 до 3 години преди подаване на заявлението. В трета група са деца с постоянен или настоящ адрес в прилежащия район на училището, но този адрес е бил променен през последната една година преди подаване на заявлението. И в четвърта група са деца с постоянен или настоящ адрес, извън прилежащия район на училището към деня на подаване на заявлението.\r\nПриемът ще се осъществява последователно по реда на групите, като първо се приемат децата от първа група.\r\nПри извършеното райониране за почти всички училища са определени общи зони с други училища. По този начин се дава възможност на децата да попаднат в първа, втора или трета група за повече от едно училище.\r\nВ електронната система е заложено за всяко дете да участва с по-благоприятния от двата вида адрес - постоянен и настоящ, като ще се прави автоматична проверка с базата данни от ГРАО.\r\nРодителите могат да подават заявление по електронен път на сайта https://school.kazanlak.bg или на място в училище, което е избрано по първо желание. „Двата начина на подаване на заявление са равностойни. Всички заявления се регистрират в електронната система. При подаване на заявлението родителите могат да изпишат последователно всичките осем училища в Казанлък, които извършват прием в първи клас, като според реда на тяхното желание получават и съответния брой точки“, каза Мария Колева.\r\nЗа първо класиране, родителите ще могат да подават заявления от 25 май 2018 г. до 31 май 2018 г., включително. Обявяването на резултатите ще бъде на 5 юни, а от 6 юни до 8 юни, включително ще става записването на класираните деца в училищата. „И тук датата и часът на подаване на заявлението в електронната система не влияе на окончателното класиране. Всички заявени данни могат да бъдат актуализирани само в срока за регистрация. Може да бъде правена редакция на заявленията - онлайн във форма за редакция на вече подаденото заявление или на място в училище, където е подадено първоначално заявлението, без да се губи получения вече входящ номер. В класирането се участва с последния вариант на заявлението“, каза Колева.\r\nИ за двата вида прием – в детските градини и в училищата, класираното дете се записва само при наличие на пълен комплект от документи, декларирани в заявлението, като родителите носят отговорност за верността на данните.   \r\nСлавяна ГАЙДАРОВА", "date": "2018.03.27", "title": "Стара Загора: Община Казанлък ще предоставя електронни услуги за прием на деца в детски градини, подготвителни групи и първи клас"}
{"url": "http://www.focus-news.net/news/2018/03/27/2504627/pazardzhik-33-godishen-mazh-e-namushkan-s-nozh-pri-svada-v-selo-isperihovo.html", "text": "Среднощна свада в брациговското село Исперихово завърши с намушкване с нож, съобщиха от Пресцентъра на ОДМВР-Пазарджик. Сигнал за случилото се е получен в Районно управление на МВР-Пещера вчера рано сутринта. Отзовалите се на мястото полицейски екипи установили, че е възникнал скандал между 33-годишен мъж и негов съселянин му на 53 г. Употребата на алкохол бързо разгорещила страстите и мъжът намушкал с нож по-младия си опонент. Пострадалият е транспортиран в МБАЛ-Пазарджик, където е настанен без опасност за живота. На местопроизшествието е извършен оглед, иззети са веществени доказателства за случилото се. Извършителят е задържан за срок от 24 часа, а по случая се води полицейско производство.", "date": "2018.03.27", "title": "Пазарджик: 33-годишен мъж е намушкан с нож при свада в село Исперихово"}
{"url": "http://www.focus-news.net/news/2018/03/27/2504625/ministar-valentin-radev-kamerite-zashtitavat-vsichki-po-verigata.html", "text": "Камерите защитават всички по веригата, заяви Валентин Радев, министър на вътрешните работи, пред журналисти в Шумен, предаде репортер на Радио „Фокус“-Шумен. Запитан за обществената поръчка, обявена от МВР за доставка на камери, които да бъдат поставени на униформите на служители на „Гранична полиция“, той посочи, че това е дисциплинираща мярка и стъпка в посока недопускане на лоши практики. \r\n„Камерите защитават всички по веригата - участниците и тези, които упражняват контрол. Ще се следи дали нашите служители работят правомерно, ще знаем какво правят, там има операции и постоянно ги следим. МВР, освен че помага за охрана на границите, контролира и местните хора, да не се заиграват“, каза Радев. След въпрос за новите промени в Закона за движение по пътищата, увеличените санкции за превишена скорост, той посочи, че разчита повече на това законът да бъде разделен на три, с подробно разписани отговорности на различните министерства.  Министър \r\nРадев бе запитан и за случая с неупражнен граничен контрол на летище „София“. „За поверката на летище „София“ не мога да добавя нищо ново. Проверяваме ги, 13 души са на досъдено производство, но ще се опитвам да разширя обсега и ще попитам  дали има и други отговорни по случая. Трябва да погледнем и кой друг отговаря за сигурността на летището“, коментира Радев.\r\nИвелина ИВАНОВА", "date": "2018.03.27", "title": "Министър Валентин Радев: Камерите защитават всички по веригата"}
{"url": "http://www.focus-news.net/news/2018/03/27/2504629/haskovo-kontrabandni-zlatni-nakiti-s-teglo-nad-2-kg-sa-izzeti-pri-proverka-na-mezhdunaroden-vlak-na-mitnicheski-punkt-kapitan-andreevo.html", "text": "Контрабандни златни накити с тегло над 2 кг са иззети при проверка на международен влак на митнически пункт \"Капитан Андреево\". Това съобщиха от пресцентъра на Агенция \"Митници\". На 25 март 2018 година на МП \"ЖП гара Свиленград\" пристига международен пътнически влак, влизащ в страната от Турция, пътуващ за Румъния. В едно от купетата пътувал, сам турски гражданин. Митническите служители извършили щателна проверка на купето, при която, в естествените кухини, отстрани на вратата и прозорците, както и под седалката, са открити найлонови пакетчета с изделия от жълт метал: 92 гривни, 59 синджира, 23 чифта обеци, 5 колиета, 36 пръстена и 3 златни медальона. Направената експертиза от вещо лице е установила, че бижутата са с общо тегло 2 292 грама от 14 каратово злато, на стойност 137 520 лева. Контрабандното злато е задържано.\r\nПо случая е образувано досъдебно производство, което се провежда от разследващ митнически инспектор от митница \"Бургас\", под надзора на Окръжна прокуратура - Хасково.", "date": "2018.03.27", "title": "Хасково: Контрабандни златни накити с тегло над 2 кг са иззети при проверка на международен влак на митнически пункт \"Капитан Андреево\""}
{"url": "http://www.focus-news.net/news/2018/03/27/2504631/burgas-parvoto-sastezanie-po-ulichen-fitnes-shte-se-provede-na-1-april.html", "text": "Първото състезание по уличен фитнес ще се проведе на 1 април в Бургас. Стрийт фитнес или уличен фитнес (от англ. Street Workout и Street Fitness) е спорт, включващ силови и гимнастически упражнения на улична площадка. Основните уреди са лост, успоредка и земя, но могат да се извършват упражнения и на халки, т. нар „маймунски лост“ (от англ. Monkey bar), ръкохватки и др. Това съобщиха от пресцентъра на Община Бургас.\r\nТова е сравнително нов спорт, който възниква 2008 година в САЩ, а в България придобива популярност през 2012 г.\r\nАнгел Доганов и Стефан Скробански са две млади бургаски момчета, които се занимават с street workout и чиято мечта и цел е популяризирането на спорта, както и споделяне на придобития опит с други млади хора, които се интересуват от него.\r\nАнгел Доганов е на 21 години и има 5 години опит в спорта Street Workout. Той има отличия за първи места на няколко турнира, както и 3 месеца опит, като професионален цирков акробат.\r\nСтефан Скробански е на 20 години и има 6 години опит в спорта. Също така е бил и партньор на Ангел в цирковата акробатика. Има амбиции да стане треньор по спортна гимнастика.\r\nДвете момчета имат една мечта – провеждане на турнир по Street Workout в Бургас. С един любителски клип и много споделяния в социалната мрежа, тяхната мечта става реалност.\r\nБлагодарение на тяхното упорство и непоколебимост, турнирът вече е факт и е ще се проведе на 1 април в двора на ОУ „Любен Каравелов“.\r\nПобедителите ще получат за 1-во място – Pull up board, 100 лв. купа и медал, 2-ро място – Pull up board small, 50 лв. и медал и 3-то място – паралетки /стойки/, медал и бонус награди.\r\nТурнирът ще се проведе с подкрепата на инициативата „Бургас харесва младите“.", "date": "2018.03.27", "title": "Бургас: Първото състезание по уличен фитнес ще се проведе на 1 април"}
{"url": "http://www.focus-news.net/news/2018/03/27/2504630/spetsializiranata-prokuratura-i-gdbop-razsledvat-organizirana-prestapna-grupa-ot-sluzhiteli-na-nap-izvarshvashta-koruptsionni-prestapleniya.html", "text": "Днес, на територията на гр. София, гр. Рила и гр. Ботевград, Специализираната прокуратура и ГДБОП извършват процесуално следствени действия срещу организирана престъпна група, извършваща корупционни престъпления. Това съобщиха от пресцентъра на Прокуратурата. Организираната престъпна група се състои от служители на НАП. \r\nВ момента се извършват действия по претърсване и изземване в служебни помещения и жилища.", "date": "2018.03.27", "title": "Специализираната прокуратура и ГДБОП разследват организирана престъпна група от служители на НАП, извършваща корупционни престъпления"}
{"url": "http://www.focus-news.net/news/2018/03/27/2504633/yordanka-ananieva-zam-kmet-burgas-obshtinata-vinagi-e-podkrepyala-sreshtite-mezhdu-biznesa-i-horata-koito-tarsyat-rabota.html", "text": "Община Бургас винаги е подкрепяла срещите между бизнеса и хората, които търсят работа. Това каза за Радио „Фокус“-Бургас зам.-кметът по образование и култура на Община Бургас Йорданка Ананиева по време на Туристическата трудова борса, която се провежда днес в града. „Общината подкрепя особено тези, които са решили да се развиват в сферата на туризма, защото сега е моментът, преди започването на сезона, съответните представители на туристическия бранш да предложат работните места на хората, които имат нужда от своята професионална реализация. Директният подход, общуването „лице в лице“ е много важно както за работодателите, така и за младите хора, които си търсят работа, които искат да се докажат да бъдат предпочетени“, каза още Ананиева.  \r\nТя пожела успех и на двете страни. „Защото успехът на борсата , на привличането на работна ръка, обучението й, влагането на инвестиции в нея зависи и качеството на туристическия продукт, който ще предложим това лято“, каза още зам.-кметът.\r\nМария РУСЕВА", "date": "2018.03.27", "title": "Йорданка Ананиева, зам.-кмет Бургас: Общината винаги е подкрепяла срещите между бизнеса и хората, които търсят работа"}
{"url": "http://www.focus-news.net/news/2018/03/27/2504632/kyustendil-izgotven-e-grafik-za-izvarshvane-na-proletno-pochistvane-i-grizha-za-zelenata-sistema-v-dupnitsa.html", "text": "Изготвен е график за извършване на пролетно почистване и грижа за зелената система в Дупница. Това съобщи за Радио „Фокус” – Кюстендил Христо Апостолов, експерт към Община Дупница. По думите му в началото на месец април ще започне косенето и почистването на зелените площи. Предвидено е подкастряне на декоративната растителност. Ще бъдат обхванати централните градски части, а след това дейностите ще продължат в отделните жилищни квартали. „Извършена е проверка на локалните нерегламентирани сметища с едрогабаритен отпадък – строителни отпадъци, мебели и други. Ще бъдат предприети действия по почистването им. Проверката, установи, че е постоянно изхвърлянето на всякакви отпадъци в коритата на реките и деретата в града и селата, както и покрай пътищата, поради което ще бъдат предприети съответните мерки”, каза Христо Апостолов. По думите му традиционното измиване на улиците е планирано за началото на месец май.\r\nВенцеслав ИЛЧЕВ", "date": "2018.03.27", "title": "Кюстендил: Изготвен е график за извършване на пролетно почистване и грижа за зелената система в Дупница"}
{"url": "http://www.focus-news.net/news/2018/03/27/2504634/sport-uefa-obyavi-novi-promeni-v-shampionskata-liga-i-liga-evropa.html", "text": "Съюзът на европейските футболни асоциации (УЕФА) официално обяви въвеждането на няколко нови правила, които ще влязат в сила за следващите издания на Шампионската лига, Лига Европа и Суперкупата на Европа. \r\nНай-съществената от тези промени е добавянето на четвърта смяна, която може да бъде извършвана в продълженията на мачовете от елиминационните фази. Освен това всеки отбор ще може да разчита във финалните мачове за трите турнира на 12 резервни играчи, вместо на досегашните седем.\r\nВъвеждат се и нови начални часове на мачовете. Повечето двубои в Шампионската лига ще започват в 22:00 часа българско време. По време на груповата фаза обаче две срещи във вторник и две в сряда ще стартират в 19:55 часа. Всички мачове от последния кръг ще се играят по едно и също време.", "date": "2018.03.27", "title": "Спорт: УЕФА обяви нови промени в Шампионската лига и Лига Европа"}
{"url": "http://www.focus-news.net/news/2018/03/27/2504635/varna-v-priemniya-den-na-narodniya-predstavitel-ot-gerb-ruslan-toshev-poiskaha-nov-dom-na-shaha-v-grada.html", "text": "Предложение Варна да има нов Дом на шаха беше отправено в приемния ден на народния представител от ГЕРБ д-р Руслан Тошев. Варненският депутат и ръководител на организацията на ГЕРБ в централния район „Одесос” е майстор на спорта, а от миналата година и съпредседател на „Българската федерация по шахмат 1928”. Това съобщиха от пресцентъра на ПП ГЕРБ – Варна.\r\n„Варна има традиции в този спорт, който и днес се радва на много почитатели. Преди в града ни имаше няколко знакови места за събирането на любители на шаха и провеждането на турнири. Ще се радваме морската столица да има нов Дом на шаха”, споделиха идеята си шахматисти. Народният представител се ангажира да проучи възможностите за нейното осъществяване.\r\nВ рамките на приемния му ден във Варна граждани поставиха социални въпроси и потърсиха съдействие за решаването на имотни казуси. Варненци обсъдиха с д-р Руслан Тошев и законово регламентираната процедура за пенсиониране при навършена възраст и придобит осигурителен стаж.", "date": "2018.03.27", "title": "Варна: В приемния ден на народния представител от ГЕРБ Руслан Тошев поискаха нов Дом на шаха в града"}
{"url": "http://www.focus-news.net/news/2018/03/27/2504636/dobrich-obshtinata-shte-kandidatstva-za-osiguryavane-na-finansirane-za-remont-na-sedem-ulitsi-v-grada.html", "text": "Общината ще кандидатства за осигуряване на финансиране за ремонт на седем улици в града. Решението бе одобрено на днешното заседание на Общинския съвет на Добрич, предаде кореспондент на Радио „Фокус” – Варна. Предвиден е ремонт на улиците „Кирил и Методий”, „Георги Кирков”, „Максим Горки”, „Стоян Михайловски”, „Теменуга” и „Детелина”. Улица „Кап. Димитър Списаревски” отпадна от предложението, на нейно място бе включена част от ул. „Методи Кусевич“. Част от политиката на Община град Добрич е да се направи реконструкция на основната улична мрежа, да се създадат качествени условия за отдих, игра и спорт, да се подобри безопасността и достъпността на градската среда и да се благоустроят и озеленят междублокови и вътрешноквартални пространства. Ще се кандидатства за финансиране с проектно предложение по Оперативна програма „Региони в растеж”. Проектът е част от Интегрирания план за градско развитие и възстановяване, разработен през миналия програмен период на ЕС.\r\nЖулиета НИКОЛОВА", "date": "2018.03.27", "title": "Добрич: Общината ще кандидатства за осигуряване на финансиране за ремонт на седем улици в града"}
{"url": "http://www.focus-news.net/news/2018/03/27/2504642/burgas-obshtinskiyat-savetnik-ot-gerb-stefan-kolev-organizira-priemen-den-na-29-mart.html", "text": "Общинският съветник от ГЕРБ Стефан Колев ще има приемен ден в Бургас на 29 март от 16.30 часа до 18.00 часа в централата на партията на улица \"Конт Андрованти\" 5. Това съобщиха от пресцентъра на ПП ГЕРБ. Стефан Колев е член на постоянната Комисия по образование и вероизповедания и на Комисията по устройство на територията в Общинския съвет на Бургас.\r\nЗаписвания се правят на място в офиса на ГЕРБ или на телефон 056 81 90 40.", "date": "2018.03.27", "title": "Бургас: Общинският съветник от ГЕРБ Стефан Колев организира приемен ден на 29 март"}
{"url": "http://www.focus-news.net/news/2018/03/27/2504640/sofiya-zadarzhana-e-zhena-napadnala-s-nozh-65-godishnata-si-mayka.html", "text": "Задържана е жена, нападнала с нож 65-годишната си майка. Това съобщиха от пресцентъра на МВР. Днес около 8.00 часа в полицията е получен сигнал, че в жилище в жк. „Дианабад“ 28-годишна жена е нанесла порезни рани с нож на 65-годишната си майка. На място незабавно са изпратени екипи на полицията и Спешна помощ. Пострадалата е транспортирана в болница за оказване на медицинска помощ, а по-младата жена е задържана с полицейска мярка до 24 часа. Столични полицаи изясняват обстоятелствата около битовия инцидент. Продължава работата по изясняване и документиране на случая.", "date": "2018.03.27", "title": "София: Задържана е жена, нападнала с нож 65-годишната си майка"}
{"url": "http://www.focus-news.net/news/2018/03/27/2504638/burgas-pletene-na-koshnichki-i-gorski-valshebstva-shte-se-provedat-v-turisticheski-kompleks-akve-kalide.html", "text": "Плетене на кошнички и горски вълшебства очакват най-малките посетители на туристически комплекс „Акве Калиде“ в Бургас на  31 март от 11:00 до 13:00 ч. Това съобщиха от пресцентъра на Община Бургас. Подготовката за пролетта в туристическия комплекс ще започне на Лазаровден с творческа работилничка. Там всички посетители ще могат да се запознаят с един от най-древните занаяти по нашите земи – кошничарството.\r\nМайстор кошничар ще демонстрира техники на плетене на пръчки от върба (ракита), от хартиени тръбички, от пръчки и прежда и от картонени чинии. С разнообразие от техники и материали, подходящи за различни възрасти, всеки от присъстващите ще може да усвои тайните на занаята, но и ще изплете своя кошничка.\r\nНай-малките сръчковци съвсем няма да скучаят. За тях са предвидени вълшебни горски пръчици, които те ще могат да украсят с пъстри конци и мъниста.\r\nСобственоръчно изработеното произведение ще остане подарък на неговия автор. Творческото събитие е с вход свободен.", "date": "2018.03.27", "title": "Бургас: Плетене на кошнички и горски вълшебства ще се проведат в туристически комплекс „Акве Калиде“"}
{"url": "http://www.focus-news.net/news/2018/03/27/2504641/blagoevgrad-vazstanoveno-e-dvizhenieto-po-pat--simitli-kresna-v-uchastaka-sled-kriviya-tunel-v-posoka-blagoevgrad.html", "text": "Възстановено е движението по път I-1 Симитли - Кресна в участъка след Кривия тунел в посока Благоевград при км 388. Това съобщиха от пресцентъра на Агенция \"Пътна инфраструктура\".", "date": "2018.03.27", "title": "Благоевград: Възстановено е движението по път I-1 Симитли - Кресна в участъка след Кривия тунел в посока Благоевград"}
{"url": "http://www.focus-news.net/news/2018/03/27/2504644/haskovo-obshtina-dimitrovgrad-pridobi-sobstvenostta-varhu-vodonapornata-kula.html", "text": "Община Димитровград придоби собствеността върху Водонапорната кула. Това съобщиха от пресцентъра на Общината. След заявени намерения от кмета на Общината Иво Димов и няколкогодишна кореспонденция с \"Холдинг Български държавни железници\" ЕАД една от най-емблематичните за Димитровград сгради вече е собственост на Общината. С пряко договаряне е достигната цена от 32 967 лв. без ДДС. Кулата е с квадратура 33 кв. м застроена площ.", "date": "2018.03.27", "title": "Хасково: Община Димитровград придоби собствеността върху Водонапорната кула"}
{"url": "http://www.focus-news.net/news/2018/03/27/2504647/varna-nivoto-na-reka-kamchiya-pri-selo-partizani-e-spadnalo-s-okolo-30-sm.html", "text": "Нивото на река Камчия при село Партизани е спаднало с около 30 см. Това съобщи за Радио „Фокус“ – Варна дежурният оперативен при Областна администрация – Варна. Според оперативните данни обстановката в областта към момента е нормална и няма сведения за аварии или проблемни места при водоемите. Няма постъпили сигнали от общините през последното денонощие във връзка с валежите.\r\nПо данни на Басейнова дирекция „Черноморски район“ – Варна към 11.00 часа днес. Язовирите „Долни чифлик“ и „Горен чифлик“ се изпускат през основен изпускател. Язовир „Елешница“ също се изпуска контролирано през основен изпускател с 4,4 куб. м/сек и прелива с 14,9 куб. м/сек. Язовир „Цонево“ се изпуска контролирано през основните изпускатели с 49 куб. м/сек., включително през ВЕЦ, не прелива и има свободен обем. Язовир „Снежина“ е със завирен обем 1470000 куб. м, контролирано  се изпуска с 0,2 кум. м/с, с цел достигане на обем 1400000 куб. м. Нивото на река Камчия при местност Пода, общ. Аврен, е с покачване 20 см, няма критични ситуации, водата е в коритото. Реките Провадийска и Ана дере на територията на област Варна са в речните легла.\r\nМарияна ВАЛЕНТИНОВА", "date": "2018.03.27", "title": "Варна: Нивото на река Камчия при село Партизани е спаднало с около 30 см"}
{"url": "http://www.focus-news.net/news/2018/03/27/2504643/veliko-tarnovo-organizatorite-obmislyat-natsionalniyat-festival-na-lyubitelskite-kamerni-i-kafe-teatri-v-svishtov-da-se-provezhda-prez-letnite-mesetsi.html", "text": "Организаторите обмислят Националният фестивал на любителските камерни и кафе-театри в Свищов да се провежда през летните месеци. Идеята е дошла от участниците и ще бъде внесена като предложение пред ръководството на Община Свищов. Това обясни за Радио „Фокус“ – Велико Търново Йордан Герчев, член на журито, което оценява съставите. Причината е, че театралите нямат възможност да се подготвят пълноценно до края на месец март, когато се провежда събитието. „Обмисля се да се направи предложение на Община Свищов и Отдел „Култура“ да бъде променен като дата, като време, провеждането на фестивала, тъй като март месец е много рано. Вярно , че той е посветен на 27 март – Денят на театъра, но това няма да ни попречи“, допълни Йордан Герчев. Идеята е фестивалът да се организира през май или юни месец.\r\nЛуиза ТРАНЧЕВА", "date": "2018.03.27", "title": "Велико Търново: Организаторите обмислят Националният фестивал на любителските камерни и кафе-театри в Свищов да се провежда през летните месеци"}
{"url": "http://www.focus-news.net/news/2018/03/27/2504648/veliko-tarnovo-zapochna-postavyaneto-na-ukrasa-v-grada-za-predstoyashtite-velikdenski-praznitsi.html", "text": "Започна поставянето на украса в града за предстоящите Великденски празници. Това съобщиха от пресцентъра на Община Велико Търново. Монтирането на шарената украса за Лазаровден, Цветница и Възкресение Христово започна от днес. З00 декоративни яйца в най-различни шарки ще обагрят дърветата в централната част на града. \r\n30 от големите великденски символите са светещи – те превърнат зелената арка на улица „Независимост” в нощна атракция.\r\nПъстри великденски кошници с 60 яйца гиганти ще бъдат разположени на площад „Цар Асен I” пред крепостта \"Царевец\", в зелената зона на пътен възел „Качица”, както и пред Факултета по изобразителни изкуства.", "date": "2018.03.27", "title": "Велико Търново: Започна поставянето на украса в града за предстоящите Великденски празници"}
{"url": "http://www.focus-news.net/news/2018/03/27/2504646/zam-ministar-denitsa-nikolova-novoto-statisticheskoto-rayonirane-e-obvarzano-s-razvitieto-na-regionite-i-badeshtite-evropeyski-programi.html", "text": "Новото статистическото райониране на страната е свързано както с изпълнението на заложените от правителството политики за развитие на регионите, така и с изискванията на ЕС за броя население, което ще се възползва от бъдещите европейски програми след 2020 г. Това заяви заместник-министърът на регионалното развитие и благоустройството Деница Николова, която участва в провеждащото се днес в Габрово заседание на Регионалния съвет за развитие на Северен централен район, съобщиха от пресцентъра на Министерство на регионалното развитие и благоустройството. Дискусията бе водена от областния управител на Габрово Невена Петкова и кмета на Община Габрово Таня Христова в присъствието на народни представители, кметове на общини, областни управители, представители на министерства и др. \r\nЗам.-министър Николова обясни, че новият подход за регионална политика, свързан с развитието на регионите, ще претърпи пълна промяна, за да се минимизират наличните дисбаланси. „Анализите сочат подобни тенденции не само в България, но и в целия ЕС, като главна причина за това е европейското финансиране, което се насочва основно в големите центрове“, посочи заместник-министърът. По тази причина в следващия програмен период се залагат мерки за по-децентрализиран подход на принципа на интегрирани инвестиции, обхващащи определена територия. Това ще позволи да има по-комплексно решаване на проблемите, спрямо ресурсите на всеки специфичен регион, неговите природни и икономически дадености. „Бъдещият програмен период на ЕС ще бъде фокусиран повече върху интегрирани териториални инвестиции, за сметка на секторните политики“, обясни тя.\r\nДеница Николова каза още, че с готвената реформа ще се отстранят всички натрупани негативи по отношение на регионалната политика. Овен промяната на регионалните нива за планиране, ще се извърши и промяна на стратегическите документи за регионално планиране. „Към момента съществуват 370 стратегически документи за регионално развитие, с които не може да се формира цялостна политика, камо ли да се изпълнява и реално прилага“, даде пример Николова. По думите ѝ планираните промени в това отношение предвиждат и създаването на нови регионални структури, които ще предопределят възможностите за бъдеще инвестиционни и комплексни проекти за решаване на конкретни проблеми в регионите. \r\nЗаместник-министър Николова представи трите разработени варианта за ново райониране на страната в рамките на Междуведомствената работна група като коментира  силните и слабите им страни. Тя подчерта, че нито един вариант не предвижда закриване на общини, областни администрации или премахване на услуги. „Подходът ни е за интегрирани инвестиции в районите, спрямо природните и географски дадености в тях, ползвайки изградените връзки и партньорства. Стремим се да приемем най-устойчивия модел, който да позволи по-добро развитие в бъдеще, отчитайки всички макроикономически и демографски показатели“, обясни Николова. \r\nСпоред заместник-министъра вариантът, предвиждащ разделянето на страната на четири статистически района, би бил най-добър за развитието на Габрово и страната като цяло, защото залага на териториалните особености. Този вариант към момента среща и най-голяма подкрепа в рамките на обществените обсъждания. „Т.нар. вариант 2 предвижда Северна България да се обособи в един регион по поречието на река Дунав. Така ще има възможност да се ползват потенциалите на реката и Стара планина. Има хомогенност между областите, възможност за развитие на общи партньорски проекти“, коментира Николова. Вариантът предвижда и обособяване на Черноморски регион, където ще се ползва потенциалът за развитие чрез програмите за морско териториално планиране. „Излизането на София, каквото предложение има, ще доведе до наличие на моноцентричен район, а ние търсим полицентричен модел на развитие на страната“, каза още заместник-министърът. \r\nВ рамките на заседанието беше дадено предложение да се изключи област Благоевград от Югозападния и да се включи в Тракийско-родопския район. „Има аргументи за това, защото все пак Благоевград споделя южната граница с останалите области на юг, но така ще се прекъснат връзките между Благоевград и Западна България от гледна точка на транспортен коридор 4 по АМ „Струма“ и няма да се ползват потенциалите за финансиране на връзките север-юг“, изтъкна заместник-министърът.", "date": "2018.03.27", "title": "Зам.-министър Деница Николова: Новото статистическото райониране е обвързано с развитието на регионите и бъдещите европейски програми"}
{"url": "http://www.focus-news.net/news/2018/03/27/2504628/afp-turski-sad-otkaza-da-osvobodi-dvamata-zadarzhani-gratski-voennosluzheshti.html", "text": "Турски съд във вторник реши, че двамата гръцки войници, обвинени в шпионаж и незаконно навлизане в страната, ще останат в затвора, въпреки натиска на Европейския съюз за освобождаването им, предава AFP.\r\nДвамата бяха арестувани на 2 март, когато влязоха във военна зона в северната турска провинция Одрин, която граничи с Гърция.\r\nМестният съд в Одрин постанови след последното изслушване, че двамата войници ще останат в ареста, съобщи частната информационна агенция Doğan News Agency, без да представя никакви други подробности. \r\nАдвокати на двамата военнослужещи на Атина изискаха освобождаването им.\r\nМалко след арестуването им, двамата гръцки войници разказаха пред прокурорите, че са прекосили границата, след като са се изгубили в мъглата. Според турската държавна агенция Anadolu Agency те са обвинени в „опит за военен шпионаж\" и влизане в забранена военна зона. Твърди се, че са влезли на турска територия, като са проследили стъпки в снега, и са заснели изображения на мобилните си телефони, за да ги изпратят на по-високопоставени служители.\r\nАрестът на двамата войници изостри напрежението между Анкара и Атина, което намери израз в зачестилите инциденти в Егейско море. Тереза Герова", "date": "2018.03.27", "title": "AFP: Турски съд отказа да освободи двамата задържани гръцки военнослужещи"}
{"url": "http://www.focus-news.net/news/2018/03/27/2504650/aktsenti-v-predavaneto-panagyurishte-stolitsa-na-svobodata.html", "text": "В днешното издание на съвместното предаване „Панагюрище – столица на свободата” на Радио „Фокус“ – Пазарджик и Община Панагюрище ще чуете повече за започналото изпълнение на проекта за минералната вода в село Баня. Какви дейности са предвидени по него и какви са сроковете за изпълнение, има ли инвеститорски интерес към изграждане на нови хотели и къщи за гости в селото ще чуете от кмета Стоян Ножделов. В предаването ще отделим  минути и за още един проект, чиято реализация предстои в село Бъта. Той е свързан с дейността на читалището и повече за него ще разкаже кметът на селото Георги Александров. Във втората част на „Панагюрище – столица на свободата“ ще разговаряме с Пенка Пенева, учител по български език и литература в Средно училище „Нешо Бончев“ в Панагюрище. Поводът са започналите „Бончеви дни“, в които учениците се включват в различни интересни инициативи и прояви, включително и в работата по различни проекти. \r\nПредаването „Панагюрище – столица на свободата“ се излъчва всеки вторник по  Радио „Фокус“ – Пазарджик от 15.00 до 16.00 часа. Телефоните за връзка със студиото са 0885 606692 и 034 420020. Водещ на предаването е Ваня Николова.", "date": "2018.03.27", "title": "Акценти в предаването „Панагюрище – столица на свободата“"}
{"url": "http://www.focus-news.net/news/2018/03/27/2504651/stara-zagora-narodnite-predstaviteli-ot-gerb-organizirat-priemni-za-grazhdani.html", "text": "Народните представители от ГЕРБ организират приемни за граждани. Това съобщиха от пресцентъра на ПП ГЕРБ. Графикът за редовните приемни дни за граждани предвижда:приемни в град Стара Загора\r\n2 април от 9:00 часа до 11:00 часа – Радостин Танев;  \r\n16 април от 10:00 часа до 11:00 часа – Маноил Манев;\r\nЗаписвания за приемните дни и повече информация на тел. 042/635 197, 0885 023 919 - технически сътрудник Ивелина Андреева, или на място в офиса на партията: бул. „Митрополит Методий Кусев” №5.приемни в град Казанлък\r\n16 април от 10:00 часа до 12:00 часа – Борис Кърчев. Записвания и информация на тел. 0885 023 905 - технически сътрудник Мара Пеева или на място в офиса на партията: ул. „Климент Охридски” №1.приемни в град Раднево\r\n16 април от 9:00 часа до 11:00 часа – Радостин Танев. Записвания и информация на тел. 0885 023 895 – технически сътрудник Надежда Борисова или на адрес: ул. „Май” №5.приемни в град Чирпан\r\n23 април от 9:00 часа до 11:00 часа – Радостин Танев. Записвания и информация на тел. 0885 023 866 – технически сътрудник Златка Тодорова или на адрес: ул. „П.К. Яворов” №7.\r\nРедовни приемни дни в общините от областта има и областният координатор на ГЕРБ Пламен Йорданов. В Стара Загора той ще се среща с граждани всеки първи понеделник от месеца от 14:00 часа в офиса на партията на бул. „Митрополит Методий Кусев” №5. За записвания и повече информация - 042/ 635 197, 0885 023 919 - технически сътрудник Ивелина Андреева.", "date": "2018.03.27", "title": "Стара Загора: Народните представители от ГЕРБ организират приемни за граждани"}
{"url": "http://www.focus-news.net/news/2018/03/27/2504637/zakritoto-zasedanie-na-komisiyata-za-chez-zapochna-bez-rakovoditelite-na-sluzhbite.html", "text": "Закритото заседание на Временна комисия за установяване на всички факти и обстоятелства във връзка с приватизацията и планираната продажба на дружествата на ЧЕЗ Груп в България започна без ръководителите на службите, предаде репортер на Агенция „Фокус“. Като първа точка е предвидено Министерството на финансите да представи информация за текущото състояние на международното арбитражно дело между ЧЕЗ, а.с. Чешка република и Република България. Председателят на Комисията Жельо Бойчев обясни, че е постъпило писмо от Министерството на финансите в секретното деловодство с информация, която ще им бъде представена от Иван Кондов – директор на Дирекция „Съдебна защита“ към Министерството на финансите. \r\nКато втора точка Държавна агенция „Национална сигурност“ и Държавна агенция „Разузнаване“ ще представят информация за резултати от извършени проверки относно лицата страни по сделката за придобиване на активите на ЧЕЗ Груп в България, както и проверка на обявените финансови институции и други източници на финансиране по сделката. „Един от големите въпроси, който стои пред нашата Комисия, е да установи произхода на средствата, с които ще бъде финансирана евентуалното закупуване на активите на ЧЕЗ. Гости на комисията ще  бъдат Николай  Ненков – зам.-председател на ДАНС и неговите колеги Георги Стойнев, Емил Захариев и Евгени Евгениев – директори на дирекции, имащи отношение по темата. Сред нас е и Георги Миленов – зам.-председател на ДАР. Ръководителите на службите се извиниха, но в момента по линия на партньорския обмен се провежда среща със западните ни партньори в МС и президентството“, поясни още Жельо Бойчев. \r\nЛюба АЛЕКСИЕВА", "date": "2018.03.27", "title": "Закритото заседание на Комисията за ЧЕЗ започна без ръководителите на службите"}
{"url": "http://www.focus-news.net/news/2018/03/27/2504652/plovdiv-v-grada-prodalzhava-konferentsiyata-kulturnoto-nasledstvo-za-edna-po-ustoychiva-evropa-chast-ot-programata-na-balgarskoto-predsedatelstvo-na-saveta-na-es.html", "text": "В града започна конференцията „Културното наследство: за една по-устойчива Европа”- част от програмата на Българското председателство на съвета на ЕС. Това съобщиха за Радио „Фокус“- Пловдив от Общината.  За първи път извън Брюксел бяха връчени 9 „Знака на европейското наследство“. Политиката за опазване и социализация на културното наследство не само трябва да постигне полезно взаимодействие с останалите секторни политики, но и баланс на права и отговорности между публичните власти, специалистите, бизнеса, гражданското общество, нестопански организации, местните общности и всички други заинтересовани от културното наследство лица и организации с оглед осъществяването на т. нар. основано на участие управление. \r\nСпоред редица изследователи, за да се приложи успешно основаното на участие управление на културното наследство се налага то да се базира на ясни принципи, между които: взаимно доверие между партньорите; публичност и прозрачност на действията на всички страни; ясна отговорност на всеки един от участниците; готовност за приобщаване и отвореност; отчетност, и т.н. За да се прилагат те успешно обаче е необходимо всички страни да достигнат до ясен консенсус, че визираното наследство, за което ще работят съвместно, е общо благо за всички участници в процеса. Това е една от тезите, залегнали в провеждащата се в момента в Пловдив конференция на тема „Културното наследство: за една по-устойчива Европа”. Събитието е част от програмата на Българското председателство на ЕС и се организира от Министерство на културата на Република България и Европейската комисия.\r\nВ първия ден на големия форум, приветствия към участниците, над 220 експерти и представители на европейски културни институции, отправиха Тибор Наврачич, европейски комисар по образованието, културата, младежта и спорта, Лука Жайе, встъпващ председател на Европейски икономически и социален комитет, Мирчеа Диакону, заместник-председател на Комисията по култура и образование на Европейския парламент, Бабет Уинтър, член на Европейския комитет по регионите, държавен секретар за Европа и въпросите на културата при Държавната канцелария на федерална провинция Тюрингия, Германия, Джулиана де Франческо, заместник-председател на Комисията по култура, наследство и ландшафт, Съвет на Европа, Снежка Куаедвлиег -Михайлович, генерален секретар на „Европа Ностра“ и Карстен Палуден-Мюлер, бивш директор към Норвежкия институт за изследване на културното наследство. Председател на официалното откриване и модератор на първия панел от програмата бе заместник-министърът на културата Амелия Гешева.\r\nОт името на Община Пловдив, приветствие поднесе инж. Александър Държиков, заместник-кмет по култура и туризъм. „За нас е висока чест да бъдем домакини на форум от такъв висок ранг в навечерието на годината, в която Пловдив ще бъде културна столица на Европа. Пловдив е град с много имена и много лица! Разположен е на кръстопътя между Запада и Изтока, където историята и съвремието вървят ръка за ръка, а културата и изкуството процъфтяват в пъстро многообразие от древността до днес. Множеството народи, обитавали територията на града през 80-вековната му история са оставили следи в дебелите над 12 метра културни пластове и градежи, които обуславят богатото му културно наследство. Убеден съм, че културата и наследството като споделен ресурс и общо благо имат сериозен потенциал да бъдат движеща сила за възстановяване обединяващите връзки между нашите общества, да бъдат един от най-важните инструменти, допринасящи за утвърждаване чувството на принадлежност и общност между европейските граждани. За постигането на една обединена Европа, гарантираща мир, сигурност, основни свободи и просперитет“ , подчерта в приветствието си заместник-кметът.\r\nВечерта след официалното откриване се състоя церемонията по връчването на „Знака на европейското наследство“. За първи път почетната награда беше дадена извън Брюксел. Целта на инициативата „Знак за европейско наследство“ е да бъдат популяризирани обекти на европейското наследство, които са станали символи на европейската интеграция, ценности, идеали и история. Тази година към вече получилите Знака 38 обекта и забележителни места, в Пловдив бяха връчени още 9.\r\nПризовете спечелиха музикалните забележителности на Лайпциг, синагогата Дохани в Будапеща, крепостта Кадине в Италия, църквата Яворца в Словения, музеят на концлагера Нацваймер в Елзас, Франция, Монументът в бившия затвор Сигет в Румъния, въглищната мина Боа дю Касие в Белгия, селото Шенген в Люксембург и Маастрихт в Холандия.\r\nТри от знаците връчи лично еврокомисар Тибор Наврачич, други три – зам.-министърът на културата Амелия Гешева и последните три румънският евродепутат Мирча Дякону.\r\n„Няма да крия, че сме малко натъжени, че не успяхме да се наредим сред тези, които тази вечер получават знака. Но съм убедена, че церемонията и срещите с вас ще мотивират още повече българските участници да номинират и да участват със свои кандидатури в тази благородна надпревара“, каза заместник-министър Амелия Гешева.\r\nДнес програмата на конференцията продължава с две пленарни заседания и три тематични сесии.", "date": "2018.03.27", "title": "Пловдив: В града продължава конференцията „Културното наследство: за една по-устойчива Европа”- част от програмата на Българското председателство на съвета на ЕС"}
{"url": "http://www.focus-news.net/news/2018/03/27/2504653/korneliya-ninova-bsp-paralelnata-darzhava-e-obhvanala-oblastnite-i-mestnite-vlasti-nyama-da-proyavyavame-dvoyni-standarti-kam-chuzhdi-i-svoi.html", "text": "Паралелната държава е обхванала не само централното равнище на държавата, а и областните, и местните власти. Това каза лидерът на БСП Корнелия Нинова по време на пресконференция в Пазарджик след изнесеното заседание на Изпълнителното бюро на партията, предаде репортер на Агенция „Фокус“. Нинова поясни, че в Пазарджик се очертават няколко обезпокоителни проблеми. По думите ѝ сред тях са обезлюдяването, напускането на младите хора и заминаването им в чужбина, както и използването на държавни служби от управляващите за партийна работа и назначения. Според нея проблем са и масовото изсичане на гори и  проблемните концесии.  „Това са въпроси, които ще продължим, за да се занимаваме и ще вземем решение как оттук нататък да ги разглеждаме в парламента, под формата на парламентарен контрол и законодателни промени“, каза Нинова и посочи, че Бюрото ще продължи да се занимава с тях. „Категорично  се противопоставяме на практиката, при която се правят обществени поръчки и концесии с по един участник, в който няма конкуренция и по различни начини се гарантира спечелването на обществената поръчка. Категорично сме против това да се прави на занижени цени, с което се ощетяват общинските интереси. Става въпрос и за отдаването на паркинги, за санирането и за решението по отношение на гората. Това е ярък местен пример на задкулисие и паралелна държава“, посочи Нинова. „По този въпрос категорично да заявя от името на Изпълнителното бюро на БСП, че не сме съгласни с поведението и гласуването на наши съветници\", допълни тя. Лидерът на БСП подчерта, че ръководството на партията не проявява двойни стандарти към чужди и свои.", "date": "2018.03.27", "title": "Корнелия Нинова, БСП: Паралелната държава е обхванала областните и местните власти - няма да проявяваме двойни стандарти към чужди и свои"}
{"url": "http://www.focus-news.net/news/2018/03/27/2504656/veliko-tarnovo-lazarovden-otbelyazvaha-v-su-tsvetan-radoslavov-v-svishtov.html", "text": "Началото на светлите великденски празници в СУ „Цветан Радославов” бе поставено от учениците  от VII и VIII клас, участници в клубовете по проект „Да успеем всички заедно”- „Бащино огнище” и „Слово и жест”,  и „Твоят час”, с ръководители Латинка Бонева и Людмила Аврамова.  Това съобщиха от пресцентъра на Общината.\r\nВъодушевени от най-светлите празници, предшестващи Великден, учениците пресъздадоха обичая лазаруване, научиха много за традициите и поверията, свързани с него. Пременени като лазарки момичетата пяха песни и изричаха благословии за здраве и благоденствие, щастие, и берекет.\r\nВ тази зимна пролет, учениците внесоха много настроение и усмивки в любимото училище, а финалът беше пъстро хоро.", "date": "2018.03.27", "title": "Велико Търново: Лазаровден отбелязваха в СУ „Цветан Радославов” в Свищов"}
{"url": "http://www.focus-news.net/news/2018/03/27/2504649/panos-kamenos-na-vsyaka-tsena-shte-poprechim-na-upotrebata-na-termina-makedoniya.html", "text": "На всяка цена ще предотвратим използването на термина „Македония\" от Скопие. Това заяви председателят на „Независими гърци\" от управляващата в Атина коалиция и министър на отбраната Панос Каменос, предава македонската информационна агенция „Макфакс“.\r\nПред гръцката телевизия „Антена“ Каменос подчерта, че преди да се стигне до споразумение, трябва да бъдат изпълнени исканията на Атина за въвеждането на промени в Конституцията на Македония. \r\n„За да има промяна в Конституацията, ще трябва да има избори в Скопие. Да предположим, че ще има избори, ще настъпи обрат и ще бъдат приети промените в Конституцията. Едва тогава с решение на гръцкото правителство споразумението ще влезе в парламента и ще решим какво да направим. Но преди всичко това няма да предлагаме подобно решение в парламента. На второ място, дори и други да го предлагат, няма да гласуваме. Ако е необходимо, ще блокираме процеса по друг начин\", заяви още Каменос.Тереза Герова", "date": "2018.03.27", "title": "Панос Каменос: На всяка цена ще попречим на употребата на термина „Македония“"}
{"url": "http://www.focus-news.net/news/2018/03/27/2504655/blagoevgrad-v-grada-shte-se-provede-initsiativata-velikdenska-rabotilnitsa-na-2-april.html", "text": "С богата програма Община Благоевград ще зарадва малките жители и гости на града. Това съобщиха от пресцентъра на Община Благоевград. Първата инициатива, включена в празничната програмата, е „Великденска работилница“. Тя ще бъде открита на 2 април във фоайето на Младежки дом - Благоевград. До 5 април децата от града ще имат възможност да боядисват яйца, да рисуват върху тях, да измислят нови и интересни идеи за украсяване. Във „Великденска работилница“ ще бъдат изработвани и поставки за яйца, великденски картички, украшения по повод Великден. В традиционната инициатива ще се включат деца, представители от всички детски учебни заведения, както и ученици от първите класове на началното училище. За тяхната по-лека работа и насоки ще се грижат възпитатели, учители от Център за личностно и творческо развитие на децата на Благоевград.\r\nПрограмата на Община Благоевград ще продължи с интересни игри и предизвикателства, сред които и вече любимата на децата - „На лов за великденски яйца“.", "date": "2018.03.27", "title": "Благоевград: В града ще се проведе инициативата „Великденска работилница“ на 2 април"}
{"url": "http://www.focus-news.net/news/2018/03/27/2504659/balgarskiyat-poslanik-v-moskva-boyko-kotsev-e-izvikan-za-konsultatsii-s-pravitelstvoto.html", "text": "Министър-председателят Бойко Борисов проведе телефонен разговор с извънредния и пълномощен посланик на България в Руската федерация Бойко Коцев. Това съобщиха от правителствената информационна служба. Двамата са обсъдили случая „Скрипал“, както и реакциите по него в Русия, в Европейския съюз и на международната общност. Премиерът Борисов разпореди на посланик Коцев да се прибере в София за консултации с българското правителство.", "date": "2018.03.27", "title": "Българският посланик в Москва Бойко Коцев е извикан за консултации с правителството"}
{"url": "http://www.focus-news.net/news/2018/03/27/2504661/kyustendil-zam-kmetat-svetoslav-vasilev-beshe-gost-na-ofitsialnoto-otkrivane-na-nauchnata-konferentsiya-forumi-i-proyavi-na-balgarskoto-natsionalnoosvoboditelno-dvizhenie.html", "text": "Зам.-кметът на Община Кюстендил Светослав Василев беше гост на официалното откриване на научната конференция „Форуми и прояви на българското националноосвободително движение”, предаде репортер на Радио „Фокус” – Кюстендил. Домакини на проявата са Регионален исторически музей – Кюстендил и Културно-информационен център „Босилеград”. На откриването присъстваха доцент Александър Гребенаров – председател на Македонския научен институт, Иван Николов – директор на Културно-информационния център в Босилеград, представители на Българска академия на науките, историци. \r\n„Конкретният повод за организирането на настоящата конференция е една голяма кръгла годишнина, а именно 110 години от Кюстендилски общ конгрес на ВМОРО, провел се през месец март 1908 година в село Жабокрът”, каза Валентин Дебочички, директор на Регионален исторически музей – Кюстендил. „Преди 10 години бяхме тук по подобен повод – 100 години от кюстендилския конгрес, но тогава то беше в центъра на нашата програма. Сега става дума за събития и за прояви на дейци в един по-дълъг хронологичен порядък, от 1908 година до 1928 година. За тези две десетилетия се случват много неща”, каза доцент Александър Гребенаров. По думите му историята е такава, каквато е, а тя трябва да бъде също така показвана. \r\nПрограмата на научния форум предвижда посещение на село Жабокрът, където ще бъдат поднесени венци и цветя на паметната плоча, поставена във връзка с провелия се през 1908 година Кюстендилски общ конгрес на ВМОРО. На 28 март участниците в конференцията ще отпътуват за Босилеград, където в салона на Културно-информационния център ще се проведе третото заседание. В третия ден от конференцията участниците ще посетят културно-исторически забележителности в Кюстендил.\r\nВенцеслав ИЛЧЕВ", "date": "2018.03.27", "title": "Кюстендил: Зам.-кметът Светослав Василев беше гост на официалното откриване на научната конференция „Форуми и прояви на българското националноосвободително движение”"}
{"url": "http://www.focus-news.net/news/2018/03/27/2504657/korneliya-ninova-bsp-iskame-adfi-i-smetnata-palata-da-proveryat-sdelkite-na-obshtina-pazardzhik.html", "text": "Искаме АДФИ (Агенцията за държавна и финансова инспекция) и Сметната палата да проверят сделките на Община Пазарджик. Това каза лидерът на БСП Корнелия Нинова по време на пресконференция в Пазарджик след изнесеното заседание на Изпълнителното бюро на партията, предаде репортер на Агенция „Фокус“. „Отговарят ли на изискванията на законите, има ли прозрачност, има ли конкуренция, как са вземани решенията? Има ли някакви нарушения при раздаването на обществени поръчки и концесии?“, коментира Нинова.", "date": "2018.03.27", "title": "Корнелия Нинова, БСП: Искаме АДФИ и Сметната палата да проверят сделките на Община Пазарджик"}
{"url": "http://www.focus-news.net/news/2018/03/27/2504663/veliko-tarnovo-povishiha-dalgosrochniya-krediten-reyting-na-obshtinata.html", "text": "Българската агенция за кредитен рейтинг (БАКР) повиши дългосрочния кредитен рейтинг на община Велико Търново от BB+ на BBВ-. Това съобщиха от пресцентъра на Общината. Расте и перспективата – от положителна на стабилна. Независимият кредитен доклад доказва подобряването на финансовата стабилност и гарантира добрите перспективи пред Велико Търново. Оценката прави града и общината още по-перспективни и привлекателни за инвестиции.\r\nРасте и националният дългосрочен кредитен рейтинг на Велико Търново – от А- (BG) на А (BG), като и по този параграф оценката е повишена от положителна към стабилна. \r\nЗа изработването на кредитния доклад и присъждането на кредитния рейтинг е използвана официална информация от оценяваната община, Министерството на финансите, Националния статистически институт, Агенцията по заетостта, базата данни на БАКР и др. \r\nОценката напълно кореспондира с повишената икономическа активност в града и общината, ниската безработица, ръста на инвестициите и туризма, благоприятната демографска ситуация, доброто усвояване на европейски средства.", "date": "2018.03.27", "title": "Велико Търново: Повишиха дългосрочния кредитен рейтинг на общината"}
{"url": "http://www.focus-news.net/news/2018/03/27/2504658/gd-granichna-politsiya-normalno-se-osashtestvyava-preminavaneto-prez-punktovete-na-granitsata-s-gartsiya-zlatograd-makaza-i-kapitan-petko-voyvoda.html", "text": "Нормално се осъществява преминаването през пунктовете на границата с Гърция „Златоград“, „Маказа“ и „Капитан Петко войвода“. Това съобщиха за Радио „Фокус“ – Смолян от пресцентъра на Главна дирекция (ГД) „Гранична полиция“.\r\nНели ГЕРГЬОВСКА", "date": "2018.03.27", "title": "ГД „Гранична полиция“: Нормално се осъществява преминаването през пунктовете на границата с Гърция „Златоград“, „Маказа“ и „Капитан Петко войвода“"}
{"url": "http://www.focus-news.net/news/2018/03/27/2504666/sport-petya-arshinkova-se-klasira-za-vtoriya-krag-na-turnira-v-antaliya.html", "text": "Петя Аршинкова започна с победа участието си на турнира на червени кортове в турския курорт Анталия. Българката победи с 6:3, 6:0 Джейд Сурвийн от Франция в двубой, продължил 96 минути. \r\nВъв втория кръг Аршинкова ще играе срещу победителката от срещата между Каролин Ромео от Франция или румънката Илона Георгиана Джьороие.", "date": "2018.03.27", "title": "Спорт: Петя Аршинкова се класира за втория кръг на турнира в Анталия"}
{"url": "http://www.focus-news.net/news/2018/03/27/2504665/veliko-tarnovo-zapochva-razdavaneto-na-hranitelni-produkti-za-sotsialno-slabi-v-svishtov.html", "text": "БЧК започва раздаването на хранителни продукти за социално слабите жители на Свищовска община. Финансирането на инициативата, която се провежда ежегодно, се осъществява по Оперативна програма за храни и/или основно материално подпомагане, част от Фонд за европейско подпомагане на най-нуждаещите се лица. Това съобщиха за Радио „Фокус“ – Велико Търново от Община Свищов. Продуктите в град Свищов ще се раздават от 2 април до 4 май, всеки делничен ден, в бившата база на домашен социален патронаж, на  ул. „Цар Борис” № 36. Работното време е от 09.00 до 12.00 часа в дните понеделник , вторник, четвъртък и петък, а в сряда  от 14.00 до  17.00 часа\r\nОт Община Свищов припомниха групите, които имат право да получат помощите. Това са лица и семейства, подпомагани с целеви помощи за отопление през  отоплителен сезон 2015/2016 година; майки (осиновителки), които са получавали месечни помощи за отглеждане на дете до навършване на една към  октомври 2016 година; лица и семейства, получили еднократна целева помощ за ученици, записани в първи клас за учебната 2016/2017година; лица и семейства, получили еднократни или месечни помощи, предназначени за превенция и реинтеграция, отглеждане на детето при близки и роднини и в приемни семейства към м.октомври 2016 година; лица и семейства, инцидентно пострадали при бедствия и аварии при форсмажорни обстоятелства, подпомогнати с еднократна помощ по реда на  Правилника за прилагане на Закона за социално подпомагане (ППЗСП), въз основа на установеното индивидуално ниво на материално лишение към м.октомври 2016 година; лица с установени 90 %трайни увреждания с чужда помощ, получили интеграционни добавки по реда на Закона за интеграция на хората с увреждания (ЗИХУ), които имат личен доход до 314 лв. към м. февруари 2017 година и лица получили месечни помощи за отглеждане на дете с трайно увреждане, по реда на чл.8д от Закона за семейните помощи за деца (ЗСПД), към месец февруари 2017 година.\r\nЛуиза ТРАНЧЕВА", "date": "2018.03.27", "title": "Велико Търново: Започва раздаването на хранителни продукти за социално слаби в Свищов"}
{"url": "http://www.focus-news.net/news/2018/03/27/2504662/plovdiv-okrazhniyat-sad-postanovi-12-godini-zatvor-za-gergana-blagoeva-ot-stamboliyski-koyato-ubi-2-godishnata-si-dashterya.html", "text": "Окръжният съд в Пловдив осъди на 12 години затвор Гергана Благоева от град Стамболийски, която уби 2-годишната си дъщеря. Това съобщи за Радио „Фокус“-Пловдив говорителят на Съдебната палата. Съдът осъди младата майка на 18 години лишаване от свобода, при първоначално строг режим, за това, че на 16 юли 2017 г. в Стамболийски умишлено е умъртвила рождената си дъщеря, намиращо се в безпомощно състояние предвид 2-годишната си възраст, по особено мъчителен начин за нея – престъпление по чл. 116 ал.1 т.3 пр.4 пр.2 т.5 и т.6 пр.2 във вр. с чл. 115 от НК.\r\nВ съда 18-годишната майка е признала за убийството, извършено от нея и е поискала съкратено съдебно следствие. По тази причина и по закон  присъдата се редуцира с една трета и става 12 години лишаване от свобода при първоначално строг режим.\r\nПрисъдата подлежи на обжалване и протест в 15-дневен срок пред Апелативен съд – Пловдив.\r\nПрипомням, че детето беше открито в парка на града от случаен минувач. След една седмица майката беше арестувана.\r\nЦветана ТОНЧЕВА", "date": "2018.03.27", "title": "Пловдив: Окръжният съд постанови 12 години затвор за Гергана Благоева от Стамболийски, която уби 2-годишната си дъщеря"}
{"url": "http://www.focus-news.net/news/2018/03/27/2504645/liderat-na-bsp-korneliya-ninova-v-sreshtata-vav-varna-nyama-nishto-izklyuchitelno-prez-poslednite-tri-godini-sa-provedeni-12-podobni.html", "text": "В срещата във Варна няма нищо изключително – през последните три години са проведени 12 подобни. Това каза лидерът на БСП Корнелия Нинова по време на пресконференция в Пазарджик след изнесеното заседание на Изпълнителното бюро на партията във връзка със срещата във Варна ЕС – Турция, предаде репортер на Агенция „Фокус“. „Бихме искали да разгледаме две тези. Първата е на управляващите и Борисов за изключителността на тази среща. За това, че тя е историческа, и че тя подновява диалога Турци – ЕС. Бихме искали да припомним, че този диалог никога не е спирал. Ние сме за това да се води диалог между Турция, ЕС и между Бълари и Турция, но тази среща с нищо не е изключителна, защото в последните три години са проведени 12 подобни“, каза лидерът на БСП. По думите ѝ тези срещи са били на равнище ЕС – Турция по същите въпроси. Корнелия Нинова обърна внимание, че само за 2017 г. има 6 различни срещи.", "date": "2018.03.27", "title": "Лидерът на БСП Корнелия Нинова: В срещата във Варна няма нищо изключително – през последните три години са проведени 12 подобни"}
{"url": "http://www.focus-news.net/news/2018/03/27/2504664/ekathimerini-sasht-preduprezhdavat-turtsiya-che-pokupkata-na-ruskite-c-400-shte-gi-ostavi-bez-amerikanski-iztrebiteli.html", "text": "Вашингтон даде ултиматум на Анкара във връзка с придобиването на руските зенитни ракетни комплекси (ЗРК) С-400 „Триумф“ чрез сделка с Москва на стойност 2,5 млн. долара, съобщава гръцкото електронно издание Ekathimerini, като се позовава на турски медии.\r\nАко Турция осъществи сделката, САЩ ще откажат да й продаде изтребителите от пето поколение F-35. В същата статия на вестник  се споменава и за новото споразумение между Турция и САЩ за закупуване на противовъздушни системи „Пейтриът“, за което – съглано думите на говорителя на турското външно министерство Хами Аксой, „дискусиите“ продължават.\r\nВ статията се добавя, че Турция обмисля закупуването на противовъздушни системи от френско-италианския консорциум „Юросам“.\r\nАксой признава, че системата, която ще се закупи от Русия, не е съвместима с тези на НАТО. Същевременно обаче се подчертава, че целта на Турция е сама да разработи система, която да бъде съвместима с тези на НАТО.Тереза Герова", "date": "2018.03.27", "title": "Ekathimerini: САЩ предупреждават Турция, че покупката на руските C-400 ще ги остави без американски изтребители"}
{"url": "http://www.focus-news.net/news/2018/03/27/2504660/afp-irlandiya-ekspulsira-ruski-diplomat-vav-vrazka-sas-sluchaya-skripal.html", "text": "Във вторник и Ирландия се присъедини към групата държави, които разпоредиха ескпулсирането на руски дипломати от пределите им в координиран отговор на предполагаемата роля на Москва в отравянето на бившия офицер от руското Главно разузнавателно управление (ГРУ) Сергей Скрипал, предава AFP, като уточнява, че страната ще трябва да напусне един дипломат на Руската федерация. \r\n„Нападението в Солзбъри не беше просто атака срещу Обединеното кралство, а обида на международната система, основана на правила, на която ние всички зависим за нашата сигурност и благополучие\", се казва в изявление от външното министерство.Тереза Герова", "date": "2018.03.27", "title": "AFP: Ирландия експулсира руски дипломат във връзка със случая „Скрипал“"}
{"url": "http://www.focus-news.net/news/2018/03/27/2504639/liderat-na-bsp-korneliya-ninova-iskame-stenograma-ot-razgovorite-vav-varna-s-erdogan.html", "text": "Искаме стенограма от разговорите във Варна с Ердоган. Това каза лидерът на БСП Корнелия Нинова по време на пресконференция в Пазарджик след изнесеното заседание на Изпълнителното бюро на партията във връзка със срещата във Варна ЕС – Турция, предаде репортер на Агенция „Фокус“. Нинова посочи, че няма конкретен резултат и напредък по нито един от спорните въпроси след проведената среща. „Нито по спорът с Гърция, нито по отношение конкретно решение за присъединяването на Турция към ЕС, нито по въпроса за облекчаването на визите за турски граждани за ЕС. По нищо не се отбеляза съществен напредък. В тази връзка продължаваме да поставяме въпросите за българския национален интерес. Позицията - България е домакин на среща между две страни Европа и Турция - ние не я приемаме, защото България е Европа, ние сме в ЕС“, подчерта Нинова. Лидерът на БСП Корнелия Нинова заяви, че премиерът Борисов \"не може да ни поставя в трета независима позиция, която просто наблюдава процеса\".  Нинова посочи, че след като е поставен въпросът за изказването на Ердоган, че душевните граници на Турция се простират до Кърджали, не се разбира какъв е отговорът. \"Има ли категоричен отговор и поставено ли е категорично това изявление и редица други като неприемливо, провокативно и като провокация към националния суверенитет и националния интерес на България\", каза Нинова. Според нея, за да стане публично всичко, което се е говорило и за да го разбере българският народ, БСП иска стенограма от тези разговори с ясни и категорични позиции.  По отношение на въпроса с тракийските бежанци, Нинова посочи, че това не е въпрос на двустранни отношения. Тя припомни, че ЕП приема резолюция, в която се казва, че Европа се ангажира този въпрос да бъде поставен двустранно между България и Турция.", "date": "2018.03.27", "title": "Лидерът на БСП Корнелия Нинова: Искаме стенограма от разговорите във Варна с Ердоган"}
{"url": "http://www.focus-news.net/news/2018/03/27/2504667/sliven-semeystvo-alarmira-za-dete-v-risk-v-kvartal-nadezhda.html", "text": "Семейство алармира за дете в риск в ромския квартал „Надежда“ в Сливен. Пред журналисти бащата на детето – 20-годишният Иво Симеонов от Гълъбово, съобщи, че дъщеря му – шестмесечното бебе Жасмина, се отглежда в семейството на майката в крайно неподходящи условия – сред животни, без вода и тоалетна, в стая от 9 квадратни метра, заедно с още десет възрастни, предаде репортер на Радио „Фокус“-Сливен.\r\nМайката – 16-годишната Маламка, живяла на семейни начала със Симеонов, но преди няколко месеца се прибрала при семейството си в Сливен. Като причина да напусне Симеонов изтъкнала, че той е болен от диабет.\r\nЗа случая е информирана местната служба на Агенцията за социално подпомагане. В доклад, изготвен от експертите, се посочва, че няма основания за извеждане на детето и непълнолетната му майка от дома им и настаняване в социално заведение, каквито са исканията на бащата. Момиченцето е обгрижено, храни се, осигурени са му условия за отглеждане.\r\nАдвокатът на Симеонов Стоян Стоянов заяви, че ще отстоява пред съда исканията на бащата майката и детето да бъдат изведени от дома им в ромския квартал.\r\nЛюдмила ЙОРГОВА", "date": "2018.03.27", "title": "Сливен: Семейство алармира за дете в риск в квартал „Надежда“"}
{"url": "http://www.focus-news.net/news/2018/03/27/2504668/stolichna-obshtina-zapochva-kampaniya-za-namalyavane-na-hranitelnite-otpadatsi.html", "text": "С конкурс за анимационен супергерой, започва кампанията на Столична община за намаляване на хранителните отпадъци. Това съобщиха от пресцентъра на Столична община. Конкурсът адресира най-малките и очаква от тях да изпратят своите рисунки до 31 март на имейл office@credobonum.bg. Пред децата няма никакви ограничения, освен че супергероят трябва да е забавен и духовит, защото на следващия етап от кампанията ще се „очаква“  той да „разказва“ колко важно е да намалим хранителните отпадъци като:\r\n- пазаруваме разумно;\r\n- съхраняваме хранителните си отпадъци;\r\n- готвим, използвайки до край останалото в хладилника;\r\n- изхвърляме хранителните си отпадъци отделно от опаковките.\r\nНа 12 април екипът на Столична община ще обяви и победителят в конкурса и ще даде официалния старт на кампанията си.\r\nКампанията се реализира в рамките на проект TRiFOCAL London (Transforming City FOod hAbits for Life), с координатор организация „Resource London“, създадена в партньорство между WRAP и LWARB - заедно с Groundwork London. TRiFOCAL се финансира от програма LIFE на Европейския съюз, проект номер LIFE15 / GIE / UK / 000867.", "date": "2018.03.27", "title": "Столична община започва кампания за намаляване на хранителните отпадъци"}
{"url": "http://www.focus-news.net/news/2018/03/27/2504672/zam-ministar-krasimir-zhivkov-za-kragova-ikonomika-tryabva-da-se-predpriemat-merki-predi-obrazuvaneto-na-otpadatsi.html", "text": "За да се постигне кръгова икономика, трябва да се предприемат редица мерки много преди фазата на образуването на отпадъците. В тази посока е и предложеният от ЕК мини пакет „Кръгова икономика“, от който се откроява дългоочакваната Стратегия за пластмасите. Това каза днес зам.-министърът на околната среда и водите Красимир Живков при откриването на 14-тия международен форум за екология, управление на отпадъци, интелигентни градове и енергийна ефективност в София, съобщиха от пресцентъра на Министерството на околната среда и водите. Той добави, че освен повишаване на рециклирането на този скъп материал, стратегията поставя и много важния проблем със замърсяването с пластмасови отпадъци. На събитието присъстваха Йоана Христова, зам.-кмет на СО по „Зелена система, екология и земеползване”, Дидие Кулон – генерален директор на Международния хладилен институт, и Алберто Труеба, посланик на Аржентина в България.\r\nПрез 2016 г. страната ни бележи поредна година на плавен ръст на дела на рециклирането на битовите отпадъци. Постигнати са почти 32% общо рециклиране, като за втора година се наблюдава осезаем дял на рециклираните биоотпадъци. Те представляват около 1/3 от всички рециклирани отпадъци в страната.\r\nЗам.-министър Живков отбеляза, че през следващите две години в правителствената програма е заложено разработването на Национална стратегия за кръгова икономика, която да подчертае политики и активни мерки, които да се предприемат на национално ниво, за да се отговори по най-добрия начин на съвременните предизвикателства. В настоящия програмен период до 2020 г. усилията ни са насочени към доизграждане на инфраструктурата за управление на отпадъците, с приоритет на системите за разделно събиране и третиране на биоразградимите отпадъци.\r\n„През 2017 г. се водеха активни преговори между държавите членки, ЕК и ЕП, които доведоха до заключително политическо споразумение по законодателния проект „Кръгова икономика“. Промяната в рамковото законодателство по отпадъци е една от най-важните и първостепенни крачки в прехода към кръгова икономика на ЕС. Заложени са нови по-сериозни мерки с акцент върху предотвратяването на отпадъците и повторната употреба на продуктите. Въведоха се и нови унифицирани изисквания към системите за разширена отговорност на производителя и по-високи изисквания към разделното събиране на отпадъци като източник на суровина за преработващата индустрия“, заяви Живков.", "date": "2018.03.27", "title": "Зам.-министър Красимир Живков: За кръгова икономика трябва да се предприемат мерки преди образуването на отпадъци"}
{"url": "http://www.focus-news.net/news/2018/03/27/2504669/veliko-tarnovo-maraton-na-cheteneto-podgotvya-gradskata-biblioteka-v-svishtov.html", "text": "Маратон на четенето подготвя Градската библиотека в Свищов. Той ще е насочен основно към децата от детските градини и учениците от начален курс в училищата в града. Поводът е Международният ден на детската книга – 2 април и Международният ден на книгата и авторското право – 23 април. Това разказа в предаването „Добре дошли в Свищов“ на Радио „Фокус“ – Велико Търново библиотекарката Лилия Димитрова. Тя уточни, че „голямото четене“ ще започне  на 3 април с Великденско четене и ще завърши на 23 април. „Предвидили сме верижни и забавни четения, по повод кръглите годишнини на детските писатели Стоян Дринов, Елисавета Багряна, Асен Босев. Предвидили сме Празник на буквите с първокласници, срещи с децата от детските градини, четения на откритата сцена в парк „Калето“, което много харесват децата. Основната цел, която си поставяме , е да насърчим четенето и да популяризираме нашата, българската литература, запознавайки децата с творби на бележити детски писатели“, допълни библиотекарката. Следващата голяма инициатива, която библиотеката подготвя са летните занимания за деца.\r\nЛуиза ТРАНЧЕВА", "date": "2018.03.27", "title": "Велико Търново: Маратон на четенето подготвя Градската библиотека в Свищов"}
{"url": "http://www.focus-news.net/news/2018/03/27/2504670/simona-spasova-dt-nikola-vaptsarov-blagoevgrad-s-otbelyazvaneto-na-mezhdunarodniya-den-na-teatara-se-tseli-da-badat-otpraznuvani-usiliyata-koito-polagame-ezhednevno-za-razvitieto-mu.html", "text": "С отбелязването на Международния ден на театъра се цели да бъдат отпразнувани усилията, които полагаме ежедневно за развитието на това изкуство. Това каза за Радио „Фокус“ – Пирин Симона Спасова, експерт „Връзки с обществеността“ към Драматичен театър (ДТ) „Никола Вапцаров“ – Благоевград. По думите ѝ празникът, а и дните около него, са важни за всички, които са „замесени“ с магията на театъра – публиката, актьорите и режисьорите. \r\n„Тази година театърът в Благоевград ще отбележи този ден по-нетрадиционно. Всички, които имат желание да стъпят на голямата сцена, ще имат възможността да го направят днес“,  посочи тя. Спасова добави, че по повод Международния ден на театъра студенти от Факултета по изкуствата към Югозападен университет „Неофит Рилски“ – Благоевград са подготвили специална програма, която ще представят на Голямата сцена на благоевградския театър. „Те ще представят един спектакъл, който е по сценарий на  доц. Александра Хонг. Режисурата е дело на главен асистент доц. Милена Анева. Този спектакъл е подготвен специално за днешният ден“, подчерта тя. \r\nСимона Спасова каза още, че в момента в театъра „кипи“ трескава подготовка за предстоящото представление. „Пълно е с млади хора, които са ентусиазирани за срещата си с публиката, довечера“, коментира тя. Спасова  допълни, че по повод Международния ден на театъра тази вечер входът ще бъде свободен. Тя покани всички жители и гости на града да отпразнуват заедно този важен за тях ден.\r\nКристина МИТКОВА", "date": "2018.03.27", "title": "Симона Спасова, ДТ „Никола Вапцаров“ – Благоевград: С отбелязването на Международния ден на театъра се цели да бъдат отпразнувани усилията, които полагаме ежедневно за развитието му"}
{"url": "http://www.focus-news.net/news/2018/03/27/2504654/tanjug-situatsiyata-v-kosovska-mitrovitsa-ostava-spokoyna-ne-se-saobshtava-za-novi-intsidenti.html", "text": "Ситуацията в Косовска Митровица след ареста на ръководителя на сръбската Служба за Косово и Метохия Марко Джурич е спокойна, предават репортери на държавната информационна агенция на западната ни съседка - Tanjug.\r\nСъгласно разпространената информация, нощта е преминала без инциденти. Спецчасти на полицията са били разположени в близост до главния мост на река Ибър, която разделя града на две части.Тереза Герова", "date": "2018.03.27", "title": "Tanjug: Ситуацията в Косовска Митровица остава спокойна, не се съобщава за нови инциденти"}
{"url": "http://www.focus-news.net/news/2018/03/27/2504674/plovdiv-detska-folklorna-formatsiya-rozova-dolina-kam-nch-vasil-levski-1861-g-karlovo-shte-vzeme-uchastie-v-muzikalen-konkurs-v-kotel.html", "text": "Детска фолклорна формация „Розова долина“ към Народно читалище „Васил Левски - 1861 г.“ - Карлово ще вземе участие в конкурс, организиран от Национално училище по фолклорни изкуства „Филип Кутев“ в Котел. Това каза за Радио „Фокус“ – Пловдив Велина Иванова, ръководител и вокален педагог на групата. „Много от нашите участници продължават своето образование в Котел. Имаме много представители на детската формация, които са вече мои колеги, завършили са музикална академия, някои от тях са преподаватели в музикални училища. Много деца тръгват на шега и стигат до професионални успехи“, каза Велина Иванова. Тя коментира, че именно поради тази причина детска фолклорна формация „Розова долина“ ще вземе участие в конкурса на училището. „В Котел конкурсът ще се състои с две песни. Децата отново са разделени във възрастови групи“, каза Велина Иванова. Тя коментира, че е много важно е да се отбележи с какво се отличават фолклорните конкурси от другите. По думите ѝ при почти всички фолклорни конкурси няма микрофони, когато децата се явяват пред комисии и пред жури и се състезават индивидуално, защото освен правилно пеене и орнаментът за съответната фолклорна област, защото много високо се оценява силата на гласа. „Нашите деца имат много силни гласове. Моята работа като педагог на първо място е преди да орнаментираме гласа си и да работим за правилно интониране, е да извадя гласовете, защото силата на гласа за един народен певец е изключително важно.Специфичното на фолклорните конкурси е, че няма микрофони, за да може да се оцени детето и като глас, а някъде дори децата трябва да пеят акапелно без съпровод, за да може да се чуе съвсем натурално гласа без никакви съпроводи, било то инструментали, синбеци или пък други инструменти. „За децата е голямо предизвикателство. Едно е да пеят в кабинета, съвсем друго е, когато знаят, че са оценявани по много критерии, но те се справят много добре. Те не се стресират и с нетърпение очакват най-кулминационния момент, в който да им се връчат медали“, каза Иванова. Тя каза още, че радостта им ескалира много и те се чувстват истински щастливи когато са на сцена. „Вълнението на техните родители е също много голямо. Има родители, които стоят извън залите, когато пее тяхното дете, защото се вълнуват изключително много и наистина за всички ни е голяма емоция“, коментира Велина Иванова. Като музикален педагог тя се стреми да научи децата, че наградите не трябва да бъдат самоцел, важното е доброто представяне, запознаването с техни връстници от тяхната възрастова група от цяла България. „Много е важно е да си изградят критерий, да могат да се самооценяват дали добре са пели, къде са сгрешили, да могат да оценят изпълнението на другите деца и да изпитват уважение към тях“, добави Велина Иванова. Тя коментира, че на конкурсите децата трябва да се забавляват, да научават нови неща и да се срещат с други участници.\r\nВесела КРЪСТЕВА", "date": "2018.03.27", "title": "Пловдив: Детска фолклорна формация „Розова долина“ към НЧ „Васил Левски - 1861 г.“ - Карлово ще вземе участие в музикален конкурс в Котел"}
{"url": "http://www.focus-news.net/news/2018/03/27/2504679/vitseprezidentat-iliyana-yotova-razgovarya-v-lozana-s-prezidenta-na-mezhdunarodniya-olimpiyski-komitet-tomas-bah-mok-razchita-na-balgariya-v-borbata-s-dopinga.html", "text": "Международният олимпийски комитет разчита много на България в борбата с допинга. Това заяви президентът на Международния олимпийски комитет (МОК) Томас Бах по време на разговори с вицепрезидента Илияна Йотова в централата на организацията в Лозана, съобщиха от прессекретариата на държавния глава. Бах благодари за добрите контакти с българската държава, които се надява да бъдат засилени сега, по време на Българското председателство на Съвета на ЕС. В неговите рамки ще бъде организирана среща на високо равнище, посветена на борбата с допинга. По думите на Томас Бах е необходима още много работа в тази сфера. \r\nЗдравето на децата е приоритетна област, в която могат да бъдат реализирани много проекти, стана ясно на срещата. Вицепрезидентът призова за създаването на специална програма за децата, която да ги стимулира да спортуват. „Компютрите и таблетите трябва да бъдат заменени със спорт“, отбеляза Илияна Йотова. \r\nОт своя страна, Томас Бах сподели идеята на МОК за интеграционни проекти за деца бежанци и непридружени, като например отваряне на пространство за спорт за тях както в европейските държави, така и в страните им на произход. Пилотни проекти, в партньорство с Върховния комисариат на ООН за бежанците, започват тази година. \r\nПрезидентът на МОК и вицепрезидентът на България се обединиха около тезата, че мисията на спорта е да обединява, особено днес, когато толкова много неща разделят хората в света. \r\nС гордост от МОК показаха летвата, фиксирана на ненадминатия все още световен рекорд за скок на височина за жени на Стефка Костадинова. \r\nПо-рано Илияна Йотова и водената от нея делегация посетиха град Тун, който от повече от 20 години развива отлични партньорски отношения с българския град Габрово. \r\nПо-късно през деня, в Университета на Лозана, по покана на „Фондация Жан Моне за Европа“ Илияна Йотова ще изнесе публична лекция за бъдещето на европейския проект през погледа на Българското европредседателство.", "date": "2018.03.27", "title": "Вицепрезидентът Илияна Йотова разговаря в Лозана с президента на Международния олимпийски комитет Томас Бах, МОК разчита на България в борбата с допинга"}
{"url": "http://www.focus-news.net/news/2018/03/27/2504677/protothema-kipar-i-izrael-provezhdat-voenni-ucheniya.html", "text": "Планираните военни маневри „Onisilos-Gideon 1/2018” на ВС на Република Кипър и Израел ще се проведат от 26 март до 28 март 2018 година, пише електронното издание  на гръцкия вестник Protothema.\r\nСпоред съобщението от кипърското Министерство на отбраната, маневрите се провеждат в рамките на ежегодната програма за военно сътрудничество между двете страни. От там добавят още, че ученията ще се състоят във въздушното пространство около Никозия и в голяма част от територията на Република Кипър и в тях ще се включат военнослужещи и техника от Националната гвардия, както и самолети от различни видове от израелските ВВС.\r\nПревод и редакция:", "date": "2018.03.27", "title": "Protothema: Кипър и Израел провеждат военни учения"}
{"url": "http://www.focus-news.net/news/2018/03/27/2504680/ministar-nikolay-nankov-prez-sledvashtite-tri-godini-shte-se-izgrazhdat-170-km-ot-avtomagistrala-hemus.html", "text": "170 км от АМ „Хемус“ ще бъдат изградени или ще се изграждат в рамките на следващите три години. Това заяви министърът на регионалното развитие и благоустройството Николай Нанков при старта на строителството на нови 9,3 км от автомагистралата в участъка от Ябланица до п.в. „Боаза“, съобщиха от пресцентъра на Министерство на регионалното развитие и благоустройството. Министърът напомни, че в предните два мандата на правителството „Борисов“ са изградени 22 км от общо 170 км на АМ „Хемус“. Той обяви, че до два месеца и половина ще стартира строителството на още 16,5 км от трасето на магистралата от Шумен в посока Търговище. През тази година ще бъдат търгувани други 52 км, чието проектиране в момента завършва, и ще могат да стартират като реално изпълнение до края на годината. Още 85 км от магистралата до Велико Търново ще бъдат възложени през 2019 г. и така реално строителство ще започне и по тях. \r\nНиколай Нанков подчерта, че АМ „Хемус“ е от изключителна важност за пътната безопасност и икономическото развитие на Северна България. „Ако всички кабинети, освен правителствата „Борисов“, бяха направили и половината от това, което се направи до тук и което правим в момента, убеден съм, че днес нямаше да сме на първа копка, а щяхме да режем лента на цялата магистрала“, заяви той.\r\nМинистърът изказа благодарност за съдействието към вицепремиера Томислав Дончев и министъра на финансите Владислав Горанов, тъй като магистралата се изгражда само с бюджетни средства. Николай Нанков заяви, че оптимистичният вариант предвижда АМ „Хемус“ да бъде завършена до 2024 г., а реалистичният – това да стане до 2025 г., според поетия ангажимент, и потвърди, че основните усилия в този мандат ще бъдат насочени към северната част на страната.\r\nРегионалният министър се обърна към строителите с призив за бързо и качествено изпълнение и към изпълнителя на надзора да следи за качеството на работа. „Срокът за изпълнение е 2 години, но е поет ангажимент да бъдат спестени няколко месеца и след година и половина ще можем да се поздравим със завършен участък\", каза още той. \r\nСпоред министър Владислав Горанов инвестицията в удължаването на АМ „Хемус“ е една от най-смислените, правени от правителството, защото чрез нея може да се „разкъса възелът, в който е впрегната Северна България“. Той изрази убедеността си, че в момента, в който проектът завърши, северната част на страната ще започне да догонва Южна България. „Държава със 100 млрд. лв. брутен вътрешен продукт трябва да може да има приоритети и да развива регионите хармонично\", заяви финансовият министър и пожела на министър Нанков този изключително важен инфраструктурен проект да бъде завършен в мандата му, защото е значим за икономическото развитие на страната.\r\n„Както е казал Ърнест Хемингуей всичко, което не е на море, е провинция и затова имаме задачата да направим така, че една голяма част от територията на страната – северът, да не е провинция, а да е столична. Не инвестираме в асфалт или в бетон, а в хора, в способността им да пътуват, да работят, да стават по-богати и да се развиват, което крайната цел\", заяви заместник министър-председателят Томислав Дончев. По думите му, ако на юг има почти три автомагистрали, то същото заслужава и северната част на страната, за да може столицата да е свързана с морето и нито една част от територията на севера да не е отделена. Вицепремиерът заяви, че е в интерес на всички съоръжението да бъде завършено колкото се може по-скоро и призова не само избраната фирма, а всички български граждани да бъдат надзор. \r\nАвтомагистралният участък ще бъде с по две ленти за движение в посока по 4 м, две ленти за спиране по 3 м, средна разделителна ивица - 2 м, водещи ивици и банкети. Ще бъдат построени 5 селскостопански подлеза и 2 селскостопански надлеза, както и подлез при общинския път Брестница – пещера Съева дупка. Етапна връзка в близост до с. Брестница ще осигурява свързаност с път I-4 Коритна – Белокопитово.\r\nИзпълнител на обекта е Консорциум „ХВП Ябланица“ ДЗЗД. Договорът за проектиране и строителство е на стойност 54 990 000 лв. без ДДС. Строителният надзор ще осъществява ДЗЗД „Консултанти Хемус 1 – 2016“ с договор на стойност 595 899,10 лв. без ДДС.\r\n„С цел повишаване на подобряване на пътната инфраструктура и повишаване на безопасността в Северна България днес стартира и рехабилитацията на околовръстния път на гр. Ловеч и тунела на него. За по-малко от 15 месеца шосето със седем тежки пътни съоръжения – подлези, надлези и тунелът с най-влошени експлоатационнни характеристики в Българи ще бъдат изцяло обновени\", заяви при старта на дейностите министър Николай Нанков. В проекта за основен ремонт на 8,7 км от второкласния път II-35 Плевен - Ловеч, който осъществява връзка между двата областни града, ще се инвестират около 15 млн. лв. от Оперативна програма „Региони в растеж“ 2014-2020 г. чрез Европейския фонд за регионално развитие. Изпълнител на строителството е Консорциум „РЕГИОНАЛНИ ПЪТИЩА 2017“ ДЗЗД, на строителния надзор - „Рутекс“ ООД, а авторския надзор ще изпълни „ВИА ПЛАН“ ЕООД.", "date": "2018.03.27", "title": "Министър Николай Нанков: През следващите три години ще се изграждат 170 км от автомагистрала „Хемус“"}
{"url": "http://www.focus-news.net/news/2018/03/27/2504681/ruse-obshtinskite-savetnitsi-ot-gerb-shte-provedat-priemni-za-grazhdani-na-29-mart.html", "text": "Общинските съветници от ГЕРБ ще имат приемни за граждани на 29 март 2018 година от 17.00 часа в град Русе. Това съобщиха от пресцентъра на ПП ГЕРБ. Записванията стават на място или на телефон 082/82 52 64. В централния офис на партията, намиращ се на ул. „Чипровци\" 2, на въпроси на хората ще отговарят Илиян Илиев и Богдан Донев. В клуба на ул. „Доростол\" 1 жителите на общината ще могат да поставят своите проблеми пред Елка Симеонова и Светлозар Симеонов. Тихомир Георгиев и Бедрос Пехливанян ще са на разположение на хората за отговор на актуални проблеми в клуба в кв. „Чародейка“, комплекс „Чародейка“, ет. 2.  Д-р Ервин Чакърян и Владислав Атанасов ще бъдат в клуба на ул. „Отец Паисий\" 4, а Димитър Кънчев – в клуба на ул. „Илинден\" №7 в кв. „Дружба\" 3 (до комплекс „Олимпия“).", "date": "2018.03.27", "title": "Русе: Общинските съветници от ГЕРБ ще проведат приемни за граждани на 29 март"}
{"url": "http://www.focus-news.net/news/2018/03/27/2504671/letishte-sofiya-ead-ne-osashtestvyava-funktsii-na-pasportno-vizov-kontrol-i-ne-nosi-otgovornost-za-propusnati-proverki-na-patnitsite.html", "text": "„Летище София“ ЕАД не осъществява функции на паспортно-визов контрол и не носи отговорност за пропуснати проверки на пътниците. Това съобщиха от пресцентъра на „Летище София“ ЕАД във връзка с разпространявана информация за дисциплинарни производства срещу служители на Министерството на транспорта, информационните технологии и съобщенията (МТИТС) и „Летище София“ ЕАД относно случая за допуснати без паспортна проверка пътници, пристигащи от Франция. В позицията на  „Летище София“ ЕАД се посочва следното: \"Заявяваме, че това категорично не отговаря на истината. Дисциплинарни наказания се образуват тогава, когато е налице допуснато нарушение. Поради различни тълкувания сме длъжни да направим разяснение за задълженията и функциите на служителите от системата на МТИТС, отговарящи за сигурността на летището: Условията и редът за постигане на сигурността в гражданското въздухоплаване се определят чрез мерки и процедури, подробно описани в Националната програма за сигурност в гражданското въздухоплаване, утвърдена от главния директор на ГД \"Гражданска въздухоплавателна администрация\" след съгласуване със съпредседателите на Съвета за сигурност в гражданското въздухоплаване. Отговорните институции за прилагането на тези мерки са изчерпателно изброени в чл. 16к от Закона за гражданското въздухоплаване. \r\nСпрямо записаното в закона летищният оператор „Летище София“ ЕАД не осъществява функции, свързани с паспортно-визов контрол на пътниците, преминаващи през летището, както и не извършва проверка на сигурност на пристигащи пътници, съответно не е отговорен за допускането им на територията на Република България.\"", "date": "2018.03.27", "title": "„Летище София“ ЕАД не осъществява функции на паспортно-визов контрол и не носи отговорност за пропуснати проверки на пътниците"}
{"url": "http://www.focus-news.net/news/2018/03/27/2504682/haskovo-zaplatite-na-meditsinskite-sestri-v-obshtinata-kam-momenta-pokrivat-edinniya-standart.html", "text": "Заплатите на медицинските сестри в община Хасково към момента покриват единния стандарт за дете. Това съобщиха от пресцентъра на Общината.\r\nДелегираният бюджет от държавата за медицинските сестри през 2017 година е 1 033 084 лева. През 2017 има две увеличения на заплатите на сестрите.Изплатени са също суми по повод професионалния им празник и Коледа. Бюджета за 2017 година е 1 144 502 лева. Допълнителните средства са осигурени на резерва на бюджета, който е бил 275 618 лева. Трябва да се има предвид, че през 2017 няма увеличение на единния разходен стандарт за дете, но община Хасково увели заплатите на сестрите с процент покриващ стандарта от тази година.  \r\nЗа 2018 г. броя деца в яслените групи е 421 т.е. с 16 деца по-малко от 2017 г., а в детските градини децата са по-малко със 177, но числеността на персонала остава без промяна – 54 медицински сестри в здравни кабинети и 48 в яслените групи. Известно е, че  бюджета за делегираната от държавата дейност функция „Здравеопазване”,  зависи не от броя на медицинските сестри, а от броя на децата в яслените групи, детските градини и училищата и от определените единни разходни стандарти с постановление на Министерски съвет за съответната година.\r\nЗа 2018 година делегираният бюджет е 1 193 449 лева.За исканото увеличение на заплатите  с 70 лева (т.е.  на сестрите в яслените групи –да стане 705 лв. основна заплата ,а в здравни кабинети 655 лева) са необходими още 77 026  хиляди лева. \r\n Останалият преходен остатък от 132 571 лв. се използва за изплащане на еднократни суми,които не са предвидени по бюджета като : предстоящо пенсиониране /предстоят 7 за които са необходими 47 000лв., допълнителни възнаграждения за  Коледа- 30 000 лв.,  допълнителни възнаграждения за професионалния празник 10 000 лв.,за работно облекло 15 000 лв., за лекарства в лекарските кабинети 15 000 лв., за други услуги 10 000 лв., командировъчни , извънреден труд, както и резерв при евентуално намаляване на бюджета заради намаление на броя на децата (за миналата 2017 г. намалението беше в размер на 15 873лв.).\r\nЕдинственият вариант за достигане на исканото от сестрите увеличение е , ако Общински съвет намери начин тези пари / 77 026 лева/ да бъдат осигурени от   бюджета  на Община Хасково, т.е.допълнителна субсидия за  сектор „Здравеопазване“. \r\nДанните показват, че през 2016 год. основното възнаграждение на медицински сестри в яслените групи е било 600 лева, а в здравните кабинети 530 лева.\r\nПрез 2017 г. са извършени две увеличения на работните заплати без да има увеличение на единния разходен стандарт за дете:\r\n- с 35 лева за работещите в яслените групи;\r\n- с 55 лева на работещите в здравните кабинети.\r\nС начислението на процент прослужено време средната брутна месечна работна заплата за медицинските сестри:\r\n- в яслените групи е била 787,81 лева;\r\n- в здравните кабинети е 734,78 лева.\r\nПрез 2017 г. са изплатени и следните допълнителни възнаграждения, на основание чл.54, ал.1 от браншовия договор:\r\n-  за Международен ден на здравето (7 април) - по 50 лв.;\r\n- за коледните и новогодишни празници – по 300 лв.\r\nСчитано от 1 март 2018 г. е направена промяна в размера на основната работна заплатана медицинските сестри в яслените групи - 655 лева, а в здравните кабинети - 605 лева, т. е. - увеличение с 20 лева.\r\nКъм днешна дата средната брутна месечна работна заплата за медицинските сестри с процент прослужено време в следната:\r\n- в яслените групи - 810,15 лева;\r\n- в здравните кабинети - 753,45 лева.\r\nНамалената бройка деца за 2018 г. води до намаление на бюджета с 47 600лева спрямо 2017 г.въпреки увеличения стандарт.\r\nСтандарта за 2018 г. е в общ размер на 1 193 449 лева. За заплати и осигуровки при основна заплата 655 лева в яслените групи и 605 лева в здравни кабинети ще се изплатят 1 192 824 лева, т.е. от делегираната от държавата сума ще останат 625 лева. \r\nМоже да се отбележи, че от 2017 и началото на 2018 г. основните заплати на медицинските сестри в яслените групи са увеличени с 55 лева, а на тези в здравните кабинети с 75 лева.\r\nС оглед предстоящите корекции по бюджета, свързан с  броя на децата посещаващи детските заведения на територията на община Хасково и оптимизиране броя на медицинските сестри и броя на яслените групи  ще могат да се направят корекции в основната работна заплата.\r\nНа 10.10.2016 г. е подписан браншови Колективен трудов договор в сферата на Здравеопазването. В упоменатия КТД чл. 47, ал. 1 и ал. 2 касаят началните основни месечни заплати на медицинските професионалисти по здравни грижи, които са не по малко от 700 лв., но §7гласи следното:\r\nРазмерът на началните основни месечни заплати по категории персонал и на допълнителните възнаграждения по чл.47, ал.2; чл.52, ал.1, ал.2 и ал.3 за бюджетните организации влизат в сила след приемане на Закон за държавния бюджет за съответната година исе прилагат, доколкото не му противоречат, както и при съобразяване с утвърдените бюджети за съответната година, структура и числеността на бюджетните лечебни и здравни заведения.", "date": "2018.03.27", "title": "Хасково: Заплатите на медицинските сестри в общината към момента покриват единния стандарт"}
{"url": "http://www.focus-news.net/news/2018/03/27/2504684/burgas-deputatat-ot-gerb-diana-savateva-organizira-priemen-den-v-tsarevo-na-2-april.html", "text": "Народният представител от ГЕРБ - Бургас Диана Саватева ще има приемен ден за жителите на община Царево на 2 април 2018 г. от 10.00 часа. Това съобщиха от пресцентъра на ПП ГЕРБ. Срещата ще се състои в офиса на партията в гр. Царево на адрес ул. \"Рибарска\"  2. \r\nДиана Саватева е зам.-председател на парламентарната Комисия по културата и медиите и е член на Комисията по вътрешна сигурност и обществен ред. Записвания за приемния ден могат да се правят на телефон 056 81 90 40.", "date": "2018.03.27", "title": "Бургас: Депутатът от ГЕРБ Диана Саватева организира приемен ден в Царево на 2 април"}
{"url": "http://www.focus-news.net/news/2018/03/27/2504683/sofiyska-rayonna-prokuratura-predade-na-sad-mazh-za-prichinena-sredna-telesna-povreda-pri-sbivane-pred-zavedenie-v-kv-studentski-grad.html", "text": "Софийска районна прокуратура предаде на съд мъж за причинена средна телесна повреда при сбиване пред заведение в кв. „Студентски град“. Това съобщиха от пресцентъра на Прокуратура на Република България. С внесен от СРП днес обвинителен акт, Радостин Костов е обвинен в това, че: На 06 февруари 2018 г. около 18.20 часа в кв. „Студентски град”, на ул. „Архитект Храбър Попов\" 7, пред заведение „Емералд”, съборил на земята пострадалия Т., нанесъл  му удари с юмруци с двете си ръце и удари с крак в лицето, с което му причинил счупване на носните костици с изкривяване наляво, наложило оперативна намеса и причинило средна телесна повреда. \r\nПредстои делото срещу Костов да бъде насрочено за разглеждане в Софийски районен съд.", "date": "2018.03.27", "title": "Софийска районна прокуратура предаде на съд мъж за причинена средна телесна повреда при сбиване пред заведение в кв. „Студентски град“"}
{"url": "http://www.focus-news.net/news/2018/03/27/2504676/plovdiv-chuzhdo-dnk-e-otkrito-po-shtangata-s-koyato-e-razbita-vratata-na-roditelite-na-bivshiya-politsay-ventseslav-karadzhov-obvinen-v-ubiystvoto-im.html", "text": "Чуждо ДНК е открито по щангата, с която е разбита вратата на родителите на бившия полицай Венцеслав Караджов, обвинен в убийството им. Това доказателство бе представено по време на делото в Окръжния съд в Пловдив, предаде репортер на Радио „Фокус”-Пловдив. В обвинителния акт по делото се твърди, че тази щанга е собственост на Караджов и с нея е разбил вратата на родителите си в нощта на убийството. \r\n„Експертите казват, че ДНК-то е изолирано и трябва сравнителен материал, за да се каже на кой човек е, тъй като така не може да се определи”, посочи защитникът на подсъдимия адвокат Зоя Тошкова. По думите и това доказателство е съществувало много отдавна в кориците по делото и не е било тайна. По тази причина адвокат Тошкова заяви, че е скептично настроена за изхода на делото в полза на клиента й. „Клиентът ми е затворен вече почти 2 години, а това дело е огледало на българската правосъдна система”, коментира тя.\r\nДелото продължава и утре, когато отново ще бъдат разпитвани експерти. Очакват се още интересни факти по делото. „Особено интересна ще е съдебно психиатричната експертиза, ще бъдат показани и видеофайлове, които клиентът ми е записвал при кавгите с родителите си”, каза Тошкова. „Той е правил това, тъй като е правил оплаквания в полицията след скандалите и като няма свидетели не е имало как да се защити”, посочи още адвокат Тошкова. Очаква се утре да се изслушат и експертизите за наличие на барутни частици по различни негови дрехи, както и експертиза за последователността на изстрелите.\r\nСпоред обвинението, синът е имал мотив да извърши убийството на родителите си, тъй като са имали имотен спор. Към момента обвиняемият е с най-тежката мярка за неотклонение - „задържане под стража“. Ако вината на Венцеслав Караджов бъде доказана, той може да получи наказание до 10 години лишаване от свобода. Караджов отрича да е извършил престъплението.\r\nЦветана ТОНЧЕВА", "date": "2018.03.27", "title": "Пловдив: Чуждо ДНК е открито по щангата, с която е разбита вратата на родителите на бившия полицай Венцеслав Караджов, обвинен в убийството им"}
{"url": "http://www.focus-news.net/news/2018/03/27/2504675/smolyan-kmetat-nikolay-melemov-obyavi-bedstveno-polozhenie-v-obshtinata-zaradi-zatvoreniya-uchastak-na-republikanski-pat-sokolovtsi-smolyan-srednogortsi.html", "text": "Кметът Николай Мелемов обяви днес бедствено положение заради затворения участък на републикански път II-86 Соколовци - Смолян - Средногорци при км 109+450 на територията на община Смолян. Това съобщиха от пресцентъра на Общината. Поводът е писмо от 26 март т.г. на Агенция „Пътна инфраструктура” относно възникнали гравитационни процеси, довели до затварянето на пътя. „Свлачищно-срутищните процеси ще доведат до допълнителни щети и разрушения, както по републиканския път, така и намиращите се в тялото на свлачището електропроводни и водопроводни мрежи. Необходимо е провеждане на спасителни и неотложни аварийно-възстановителни работи в община Смолян на засегнатия участък, както и реализиране на обходен път\", се казва в писмото от АПИ.\r\nЗа овладяване на бедствието Щабът за изпълнение на Общинския план за защита при бедствия и аварии преминава на непрекъснат режим на работа.\r\nЗабранява се движението и пребиваването на МПС на определения критичен участък.", "date": "2018.03.27", "title": "Смолян: Кметът Николай Мелемов обяви бедствено положение в общината заради затворения участък на републикански път Соколовци - Смолян - Средногорци"}
{"url": "http://www.focus-news.net/news/2018/03/27/2504689/sofiya-mazh-e-bil-naragan-v-gradskiya-transport-sled-vazniknal-skandal.html", "text": "Мъж е бил наръган в градския транспорт след възникнал скандал> това съобщиха от пресцентъра на МВР. Сигналът за открит мъж с порезни рани пред входа на жилищна кооперация в ж.к. „Света Троица“ е получен около 20.30 часа вчера. На място полицаите установили 38-годишния пострадал мъж, който незабавно бил транспортиран към болница и настанен за лечение. По първоначални данни, инцидентът е станал в автобус на градския транспорт след възникнал скандал. С полицейска мярка до 24 часа за изясняване на обстоятелствата около случилото се, в Трето РУ е задържан 45-годишен мъж, заподозрян в съпричастност към извършено престъпление. По случая е образувано досъдебно производство.", "date": "2018.03.27", "title": "София: Мъж е бил наръган в градския транспорт след възникнал скандал"}
{"url": "http://www.focus-news.net/news/2018/03/27/2504690/kyustendil-s-razlichni-initsiativi-darzhavno-gorsko-stopanstvo-kyustendil-shte-se-vklyuchi-v-otbelyazvaneto-na-sedmitsata-na-gorata.html", "text": "С различни инициативи Държавно горско стопанство „Кюстендил” ще се включи в отбелязването на Седмицата на гората. Това съобщи на пресконференция директорът на горското стопанство Тони Колев, предаде репортер на Радио „Фокус” – Кюстендил. Тази година инициативите ще преминат в две седмици. Националното откриване ще бъде на 2 април в град Габрово, но в Кюстендил инициативите ще започнат още на 30 март. В 11.45 в местността „Юч бунар” ще бъдат поднесени венци и цветя на паметника на лесовъда Йордан Митрев. \r\n„Това се организира съвместно с Регионална дирекция по горите и Държавно ловно стопанство „Осогово”. По този начин отдаваме чест на бележития ни лесовъд”, каза Тони Колев. По думите му по повод Седмицата на гората горското стопанство е организирало конкурс за детска рисунка на тема „Гората е четирите годишни сезона”. Предвидено е откриване на изложба с детските рисунки и награждаване на победителите, разделени в две възрастови групи. В рамките на инициативите ще се проведе футболен турнир. Предвидено е и организирането на залесяване с деца и с прокурори.\r\nКолев посочи също, че райони с площ от около 160 дка ще бъдат залесени с нови гори на територията на Държавно горско стопанство „Кюстендил”. По думите му през миналата година залесяване е извършено на около 90 дка. Ще се залесява със зимен дъб, цер и черен бор. Това са дървесни видове, устойчиви на нападения от върхов корояд. „Тази година залесяването ще се прави изцяло върху освободени площи, след извършване на санитарна сеч заради нападения от върхов корояд. Освободените площи са много повече. Миналата година те са 4 000 дка, но по-голяма част от тези площи се възобновяват по естествен начин, чрез местни дървесни видове”, каза Тони Колев. По думите му залесяването на площите с местни дървесни видове е много по-добро от създаването на гора по изкуствен начин.\r\nВенцеслав ИЛЧЕВ", "date": "2018.03.27", "title": "Кюстендил: С различни инициативи Държавно горско стопанство „Кюстендил” ще се включи в отбелязването на Седмицата на гората"}
{"url": "http://www.focus-news.net/news/2018/03/27/2504691/veliko-tarnovo-svishtov-e-bez-voda-za-dva-dni-zaradi-avariya-obshtinata-shte-osiguri-vodonoski-za-naselenieto.html", "text": "Без вода от 12.00 часа днес до 20.00 часа на 28 март са Свищов, село Вардим и западната част на село Царевец. Това съобщиха от пресцентъра на Община Свищов. Причината е авария на стария довеждащ магистрален водопровод на града, който е повреден и водоснабдителното дружество алармира за неизпълнени гаранционни условия по довеждащата водопроводна мрежа на Свищов. В тази връзка и предвид вероятността ремонтните дейности да продължат по-дълго от предвиденото, ръководството на Община Свищов е предприело действия да организира предоставянето на вода за битови нужди на населението чрез водоноски. След като бъде уточнен броят на водоноските, те ще бъдат оптимално разпределени между различните райони в града и жителите ще бъдат уведомени за тяхното местоположение чрез сайта на община Свищов и средствата за масова информация.", "date": "2018.03.27", "title": "Велико Търново: Свищов е без вода за два дни заради авария, Общината ще осигури водоноски за населението"}
{"url": "http://www.focus-news.net/news/2018/03/27/2504692/sofiya-prostrelyaniyat-mazh-nastanen-v-umbal-sv-anna-se-e-ranil-sam.html", "text": "Простреляният мъж, настанен в УМБАЛ \"Св. Анна\"- София снощи, се е ранил сам. Това съобщиха от пресцентъра на МВР.  Мъжът е на 45 години и е от София. Късно снощи се е прострелял в крака с боен пистолет заведение на бул. „Симеоновско шосе“.  Задържан с полицейска мярка до 24 часа е собственикът на огнестрелното оръжие, който по първоначални данни го е предоставил на пострадалият. На местопроизшествието е извършен е оглед, образувано е досъдебно производство. Предстои доклад в прокуратурата.", "date": "2018.03.27", "title": "София: Простреляният мъж, настанен в УМБАЛ \"Св. Анна\", се е ранил сам"}
{"url": "http://www.focus-news.net/news/2018/03/27/2504688/posolstvoto-na-ruskata-federatsiya-v-sofiya-shte-izlozhi-kniga-za-saboleznovaniya-v-pamet-na-zhertvite-ot-tragediyata-v-kemerovo.html", "text": "Посолството на Руската Федерация в София ще изложи книга за съболезнования в памет на жертвите от трагедията в Кемерово. Това съобщиха от пресцентъра на Посолството на Руската Федерация в България. Книгата за съболезнования ще бъде изложена на 28 март от 10.00 до 12.00 и от 14.00 до 17.00 в Посолството на Руската Федерация в Република България на бул. „Драган Цанков\" №28.\r\nНа 25 март в руския град Кемерово се случи ужасяваща трагедия - безпрецедентен пожар в мол, в резултат на който по последни данни загинаха общо 64 души, сред тях 41 - деца. 28 март в Русия е обявен за общонационален ден на траур.", "date": "2018.03.27", "title": "Посолството на Руската Федерация в София ще изложи книга за съболезнования в памет на жертвите от трагедията в Кемерово"}
{"url": "http://www.focus-news.net/news/2018/03/27/2504685/branimir-mitov-dt-prof-encho-halachev-blagoevgrad-nezavisimo-ot-vremenata-v-koito-zhiveem-chrez-teatara-mozhe-da-kazvame-istinata-na-silnite-na-denya.html", "text": "Театърът, като изкуство, е много по-различен от останалите изкуства. Това каза за Радио „Фокус“ – Пирин Бранимир Митов, директор на Драматичен театър (ДТ) „Проф. Енчо Халачев“ – Благоевград по повод Международния ден на театъра, който се отбелязва днес. Според него в себе си театърът обединява всички други изкуства, които съществуват. „Затова ѝ театърът се смята за едно от най-елитарните изкуства. Освен това, винаги, независимо от времената, в които живеем, чрез театъра може да казваме истината на управляващите и на силните на деня. Чрез театъра успяваме да изрязваме своята позиция, относно всички важни и злободневни теми“, подчерта Митов. \r\nПо думите му театърът е изкуство, което привлича хората, а за онези, които работят в него, той е начин на живот, но и средство за общуване. „Театърът е нещо, което дава свобода, не само на участниците в него, но и на публиката“, каза още Митов.\r\nЛивия НИНОВА", "date": "2018.03.27", "title": "Бранимир Митов, ДТ „Проф. Енчо Халачев“ – Благоевград: Независимо от времената, в които живеем, чрез театъра може да казваме истината на силните на деня"}
{"url": "http://www.focus-news.net/news/2018/03/27/2504678/radio-svobodna-evropa-makedoniya-srabska-lista-napuska-kosovskoto-pravitelstvo.html", "text": "Председателят на „Сръбска листа“ Горан Ракич обяви оттеглянето на партията от косовското правителство, предава  Радио „Свободна Европа“ в македонската редакция. \r\nРакич допълни, че 10-те общини с преобладаващо сръбско население в Косово ще пристъпят към формирането на Общност на сръбските общини. Съответното решение е взето след консултации с държавния глава на Сърбия Александър Вучич във връзка с напрежението в Косовска Митровица.Агенция „Фокус“ припомня:\r\n„Сръбска листа“ има 10 депутати в 120-местния парламент на Косово и е част от управляващото мнозинство от 63-ма народни избраници. То бе формирано през септември миналата година, три месеца след изборите, като в него влизат Демократичната партия на Косово на президента Хашим Тачи, „Алианс за бъдещето на Косово“ на премиера Рамуш Харадинай, „Нов алианс за Косово“ на външния министър и вицепремиер Беджет Пацоли и партии на малцинствата в страната.Тереза Герова", "date": "2018.03.27", "title": "Радио „Свободна Европа“ (Македония): „Сръбска листа“ напуска косовското правителство"}
{"url": "http://www.focus-news.net/news/2018/03/27/2504693/dobrich-dazhd-vali-v-grada-patnite-nastilki-sa-mokri-i-hlazgavi.html", "text": "Дъжд вали в града, пътните настилки са мокри и хлъзгави, предаде кореспондент на Радио „Фокус” – Варна. В изпълнение на дейностите на обект ,,Интегриран проект за подобряване на водния цикъл на град Добрич се работи по улиците “Силистра“,  и “Крайовски договор“ по ЛОТ 2. По ЛОТ 3 се извършват строително-монтажни работи по улиците „Арда“, „Спартак“, „Ивайло“, „Тракия“ и „Виолета“. В Добрич времето тихо е, температурата е около 7 градуса. \r\nЖулиета НИКОЛОВА", "date": "2018.03.27", "title": "Добрич: Дъжд вали в града, пътните настилки са мокри и хлъзгави"}
{"url": "http://www.focus-news.net/news/2018/03/27/2504696/kyustendil-povishena-e-opasnostta-ot-padashti-kamani-vav-visokoplaninskite-rayoni-v-oblastta.html", "text": "Повишена е опасността от падащи камъни във високопланинските райони в Кюстендилска област. Това съобщи за Радио „Фокус” – Кюстендил дежурният в Областно пътно управление – Кюстендил. Водачите трябва да шофират с повишено внимание по пътя Кюстендил – София, през Конявската планина и в участъците Бобошево – Четирци и Ваксево – Друмухар. Пътните настилки са предимно сухи. С нормална интензивност е трафикът по автомагистрала „Струма” и път Е-79. Слабо натоварено е движението в посока ГКПП „Гюешево”. \r\nВъведена е временна организация на движението по пътя Четирци – Слокощица, участък Слокощица – Ново село. Поради пропадане и срутване на земна маса движението се извършва само в едната лента. Срокът за действие на временната организация е до 30 март. По пътя Смоличано – Пелатиково е ограничено движението само в едната лента заради пропадане на част от пътното платно в отделни участъци. Местата са сигнализирани с пътни знаци. Срокът е до 31 март.\r\nВенцеслав ИЛЧЕВ", "date": "2018.03.27", "title": "Кюстендил: Повишена е опасността от падащи камъни във високопланинските райони в областта"}
{"url": "http://www.focus-news.net/news/2018/03/27/2504687/nikolay-melemov-kmet-na-smolyan-bedstvenoto-polozhenie-e-obyaveno-s-tsel-protsedurite-koito-shte-badat-vazlozheni-da-sa-barzi-i-da-se-osiguri-dostap-na-horata-ot-selata-do-oblastniya-grad.html", "text": "Срутището край село Тикале няма да бъде отстранено скоро и това е причината да обявя бедствено положение, с идеята процедурите, които ще бъдат възложени, да бъдат бързи, без спазване на Закона за обществените поръчки, Закона за устройство на територията и т. н., за да бъде направен обходен път и да се облекчи преминаването оттам. Това каза за Радио „Фокус“ – Смолян кметът на Смолян, Николай Мелемов. По думите му хората от най-засегнатите села трябва да имат достъп до областния град. \r\n„Има много ученици, работещи, които пътуват за Смолян, трябва да се осигури достъп на Спешна помощ и Пожарната и затова е важно това да се случи колкото се може по-скоро“, посочи Мелемов. Той уточни, че се работи усилено по изграждането на обходния път през Влахово и Орешец и изрази надежда до края на седмицата той да бъде отворен за преминаване на автомобили. Мелемов каза още, че въпреки предупрежденията, че преминаването покрай срутището е опасно и е забранено, хората все още минават оттам на собствена отговорност, затова се прави всичко възможно да се осигури алтернативен маршрут.\r\nНели ГЕРГЬОВСКА", "date": "2018.03.27", "title": "Николай Мелемов, кмет на Смолян: Бедственото положение е обявено с цел процедурите, които ще бъдат възложени, да са бързи и да се осигури достъп на хората от селата до областния град"}
{"url": "http://www.focus-news.net/news/2018/03/27/2504700/dobrich-nay-golyam-e-obemat-na-napravenite-preki-chuzhdestranni-investitsii-v-promishleniya-sektor-v-oblastta-prez-poslednite-godini.html", "text": "Най-голям е обемът на направените преки чуждестранни инвестиции в промишления сектор в областта през последните години. Това съобщи Илга Иванова, главен експерт в отдел „Статистически изследвания“ – Добрич в Териториално статистическо бюро - Североизток, предаде кореспондент на Радио „Фокус” – Варна. Преките чуждестранни инвестиции  в предприятията от нефинансовия сектор в област Добрич през 2016 г. възлизат на 244.2 млн. евро, което е с 20.4% повече в сравнение с 2015 година. Техният дял в общия размер на направените чуждестранни инвестиции в страната е 1% и съответно 10% от преките чуждестранни инвестиции в рамките на Североизточен район. По размер на чуждестранните инвестиции област Добрич заема 11-ото място в страната, като водещи са областите София (столица), Варна и Бургас. През 2016 г. най-голям е обемът на направените преки чуждестранни инвестиции в промишления сектор - 168.9 млн. евро, или с 22.0% повече в сравнение с 2015 година. В сектор „Операции с недвижими имоти” преките чуждестранни инвестиции са 29.3 млн. евро, или със 17.1% повече в сравнение с 2015 година. Тези две дейности заедно формират 81.2% от общия обем на преките чуждестранни инвестиции, а относителният им дял нараства общо с 0.7 пункта спрямо предходната година. В сектора на услугите (търговия, ремонт на автомобили и мотоциклети, транспорт, складиране и пощи, хотелиерство и ресторантьорство) са инвестирани 25.2 млн. евро, или с 14.7% по-малко спрямо предходната година. \r\nЖулиета НИКОЛОВА", "date": "2018.03.27", "title": "Добрич: Най-голям е обемът на направените преки чуждестранни инвестиции в промишления сектор в областта през последните години"}
{"url": "http://www.focus-news.net/news/2018/03/27/2504698/simona-spasova-dramatichen-teatar-nikola-vaptsarov-blagoevgrad-organizirame-teatralen-maraton-posveten-na-denya-na-teatara.html", "text": "Драматичен театър „Никола Вапцаров“ – Благоевград организира театрален маратон, посветен на Международния ден на театъра. Това каза за Радио „Фокус“ – Пирин Симона Спасова, експерт по връзки с обществеността към театъра. По думите ѝ това ще е втората изненада по повод празника, след като тази вечер студенти от Югозападен университет „Неофит Рилски“ ще представят специален спектакъл, с който да бъде отбелязан денят на театралното изкуство. \r\n„Той се превърна в традиция за нас. Тази година датите на маратона ще бъдат 27, 28, 29, 30 и 31 март“, обясни тя. Спасова коментира, че по време на тези дати, зрителят ще има възможност да се докосне до най-търсените и желани заглавия на театрални представления в Благоевград. „Ще бъде представена постановката „Вампир” от Антон Страшимиров, „Световъртеж“ – френска комедия, представена от режисьорите на представлението Огнян Спиров и Биляна Дилкова, и „Демонът на средната възраст“ – комедиен моноспектакъл на актрисата Жанет Керанова“, посочи тя. \r\nСимона Спасова допълни, че и тази година няма да бъдат забравени най-малките зрители на театъра. Тя добави, че програмата „Съботен театър“ ще представи премиерното си заглавие „Приказки от стари времена“ с режисьор Съби Събев – компилация от Ръдиард Киплинг.  „Малките зрители ще могат да се насладят на тази премиера на 31 март“, коментира тя.\r\nКристина МИТКОВА", "date": "2018.03.27", "title": "Симона Спасова, Драматичен театър „Никола Вапцаров“ – Благоевград: Организираме  театрален маратон, посветен на Деня на театъра"}
{"url": "http://www.focus-news.net/news/2018/03/27/2504702/ognyan-tsenkov-kmet-na-vidin-kashtite-na-tri-ulitsi-v-kvartal-nov-pat-se-navodnyavat-zasipan-e-otvodnitelen-kanal.html", "text": "Къщите на три улици в квартал „Нов път“ във Видин се наводняват, засипан е отводнителен канал. Това каза по време на посещение в квартала кметът Огнян Ценков, предаде репортер на Радио \"Фокус\"-Видин. Той посочи, че веднага, след като е подаден сигнал за наводнените къщи на тези улици, той е посетил квартала. „Установи се, че изграден през 2015 г. отводнителен канал е бил засипан и върху него е изградена стопанска постройка. Собственикът на постройката твърди, че каналът е бил засипан още преди той да започне да строи“, коментира Огнян Ценков. \r\nТой допълни, че от Общината са изкопали наново отводнителния канал. „Изкопали сме още един отводнителен канал в полето, който да достига до сифона, събиращ високите подпочвени води от този квартал. Този сифон също беше засипан. Жителите на квартала трябва да бъдат отговорни към тези съоръжения, за да не се стига до наводнявания“, обясни Огнян Ценков. Той заяви, че е изпратил предложение до Министерството на регионалното развитие и благоустройството и е информирал и областния управител Албена Георгиева във връзка с изградената канализация в квартала през 1999 г. „Тази канализация трябва да бъде включена в канализацията на Видин, не да стои като отделно съоръжение, което създава опасности при високи подпочвени води“, допълни Огнян Ценков. От структурата на ЧЕЗ във Видин са организирали наблюдение на трафопост, който има опасност да бъде залят.\r\nАнна ЛОЗАНОВА", "date": "2018.03.27", "title": "Огнян Ценков, кмет на Видин: Къщите на три улици в квартал „Нов път“ се наводняват, засипан е отводнителен канал"}
{"url": "http://www.focus-news.net/news/2018/03/27/2504703/sport-uefa-vavede-chetvarta-smyana-v-prodalzheniyata-na-machovete-ot-eliminatsionnata-faza-na-shl-i-le.html", "text": "Европейската футболна централа официално въведе нови правила, които ще влязат в сила за следващите издания на Шампионската Лига, Лига Европа и Суперкупата на Европа. Най-важната е въвеждането на четвърта смяна в продълженията на мачовете от елиминационните фази. Освен това на финалните мачове на турнирите, отборите ще имат на скамейките си по 12 резервни играчи, вместо 7, както беше досега. УЕФА въвежда и нови правила за началните часове на двубоите, като те ще започват от 22:00 часа българско време, а по време на груповата фаза ще има и по два мача на ден от 19:55 часа.", "date": "2018.03.27", "title": "Спорт: УЕФА въведе четвърта смяна в продълженията на мачовете от елиминационната фаза на ШЛ и ЛЕ"}
{"url": "http://www.focus-news.net/news/2018/03/27/2504697/myusyulmanskoto-izpovedanie-v-balgariya-svikva-izvanredno-sabranie-na-visshiya-myusyulmanski-savet-po-povod-izkazvaniya-na-glavniya-obvinitel-po-deloto-za-13-te-imama-v-pazardzhik.html", "text": "Мюсюлманското изповедание в Република България свиква извънредно събрание на Висшия Мюсюлмански съвет по повод публичните изявления на прокурор Недялка Попова - Главен обвинител по делото за 13 имама в Пазарджик. Това съобщиха от пресцентъра на Главното мюфтийство. Нейните думи се окачествяват от Мюсюлманско изповедание като подстрекаване и престъпление от омраза срещу всички мюсюлмани в България. Висшия Мюсюлмански съвет ще излезе с остра позиция като ще сезира заинтересованите български държавни и Европейски институции.", "date": "2018.03.27", "title": "Мюсюлманското изповедание в България свиква извънредно събрание на Висшия Мюсюлмански съвет по повод изказвания на главния обвинител по делото за 13-те имама в Пазарджик"}
{"url": "http://www.focus-news.net/news/2018/03/27/2504704/ministar-nikolina-angelkova-vseki-turisticheski-obekt-shte-ima-svoy-identifikatsionen-nomer.html", "text": "Предвиждаме създаване на идентификационен номер за всеки туристически обект - всяко място за настаняване и заведение за хранене и развлечение ще имат свой собствен уникален номер. Чрез него ще се извърши единна класификация на туристическите обекти, ще спомогне по-доброто функциониране на Единната система за туристическа информация и ще бъдат елиминирани възможностите за дублажи с еднакви имена на обекти. Това обяви министърът на туризма Николина Ангелкова при откриване на първото заседание на Обществения съвет към министъра на туризма, съобщиха от пресцентъра на Министерство на туризма. В него влизат представители на туристическия бранш, на научните среди и на организациите в туризма. На първото заседание на съвета присъстваха близо 60 души. Идентификационният номер за обектите ще бъде въведен чрез промени в Закона за туризма, които се подготвят в момента. \"В Закона за изменение и допълнение на Закона за туризма ще бъдат включени и  важните текстове, свързани с определяне на статута на националните курорти\", каза министър Ангелкова. \"Регламентацията ще спомогне за решаване на проблемите с финансирането, благоустрояването и поддържането и управлението на туристическата инфраструктура в тях\", добави министър Ангелкова. \r\nТя  заяви, че ще продължат засилените проверки на работата на туроператорите и туристическите агенти. Затова е важно министерството да има повече правомощия в последващия административен контрол. \"Това може да стане със създаване на инспекторат към министерството, за да могат да се правят своевременни  проверки на обектите, без да се чакат сигнали едва когато ситуацията стане нетърпима\", уточни министърът. Тя даде пример с хотел в Чифлика с падащи тавани и влага, в който туристите са настанявани и в мазето.  \"Контролът за спазване правата на потребителите и в бъдеще ще продължи да се извършва от Комисията за защита на потребителите\", каза министърът.  \r\n\"Очакваме с измененията на Закона за туризма да се създаде и механизъм за обединяване на туристическия бранш и развитие на устойчив и екологосъобразен планински и ски туризъм. В новите текстове ще бъдат включени и решенията на експертните групи, които работят по проекта от повече от година\", посочи министър Ангелкова. Тя съобщи, че окончателното предложение за Закона за изменение и допълнение (ЗИД) на Закона за туризма ще бъде качено на официалната страница на министерството до 2 седмици. След това той ще подлежи на едномесечно обществено обсъждане, в този период всички заинтересовани страни ще могат да изпращат мнения и предложения. Финалният ЗИД на закона ще бъде внесен за обсъждане в Министерския съвет. \r\nМинистър Ангелкова представи пред Обществения съвет основните промени, които експертите подготвят в Наредбата за изискванията към местата за настаняване и заведенията за хранене и развлечения. В унисон с приоритета на правителството за намаляване на административната тежест пред бизнеса ще има съществено облекчаване в някои изисквания. Планира се вече да няма специално условие за кубатура на стаите в четиризвездните и петзвездните хотели, остават правилата за определена големина на помещенията, но като квадратура, стана ясно по време на съвета. Възможно е да отпадне и задължението да има непременно климатик в стаите на планинските хотели, вероятно ще може висококатегорийните хотели да избират дали да имат бюро за обмяна на валута или не, обясниха експертите от Министерството на туризма. Промените обаче ще бъдат обсъдени с бранша. Представителите му ще имат възможност да посочат текстове, които сега не работят и трябва да бъдат променени. \"За мен обаче на първо място е важно качеството на туристическия продукт. Така че при преоценка на досегашните изисквания ще останат тези, които гарантират доброто обслужване на клиента\", каза още министърът. Тя допълни, че се работи активно за пряка връзка между бизнеса и образованието, наемането на работници от трети страни е изход, но само временно решение.   \r\n\"Общественият съвет към министъра на туризма има ключова функция, той трябва да обсъжда основните политики в сектора\", коментира Мартин Захариев, зам.-председател на УС на Националния борд по туризъм.", "date": "2018.03.27", "title": "Министър Николина Ангелкова: Всеки туристически обект ще има свой идентификационен номер"}
{"url": "http://www.focus-news.net/news/2018/03/27/2504705/blagoevgrad-trafikat-e-intenziven-v-tsentralnata-gradska-chast.html", "text": "Трафикът е интензивен в централната част на Благоевград, предаде репортер на Радио „Фокус“ – Пирин. Колони от автомобили се образуват по основните улици и булеварди, както и в районите на детските градини и училищата в града. Натоварен трафик, но без образуване на задръствания, има по булевардите „Св. Димитър Солунски“ и „Васил Левски“. Движението по улица „Славянска“ в района на МБАЛМБАЛ се извършва сравнително спокойно. Ступвания на автомобили се получават единствено на кръстовището под лечебното заведение. През деня не са регистрирани сериозни пътни инциденти в града. Автобусите се движат по разписание. Пътните настилки са сухи.\r\nЛивия НИНОВА", "date": "2018.03.27", "title": "Благоевград: Трафикът е интензивен в централната градска част"}
{"url": "http://www.focus-news.net/news/2018/03/27/2504701/prezidentat-na-makedoniya-reshenieto-da-se-izgoni-ruski-diplomat-e-pribarzano.html", "text": "Македония, като страна-кандидат за членство в Европейския съюз, следи внимателно политиката на ЕС и нейните решения, взети чрез консенсус на ниво ЕС. С оглед на това, че решенията за експулсиране на руски дипломати не представляват израз на съгласувани позиции на всички страни-членки на ЕС, а представляват индивидуални решения на отделните страни-членки, президентът на Македония Георге Иванов смята, че решението на македонското Министерство на външните работи е прибързано, предава излъчващият на албански скопски телевизионен канал „Алсат – М“.\r\nТова се казва в позиция от кабинета на македонския президент по отношение на решението на МВнР да се изгони руски дипломат в солидарност с Великобритания по случая Скрипал.\r\n„Президентът на Република Македония призовава за въздържаност от прибързани ходове във външната политика, за да се предотврати нанасянето на щети върху осъществяването на стратегическите цели на Република Македония“, се казва в съобщението.\r\nТам се добавя още, че президентът на Македония, в съответствие със съществуващото законодателство, очаква да бъде официално информиран за посочените факти в публичното пространство, свързани с този случай.\r\nПревод и редакция:", "date": "2018.03.27", "title": "Президентът на Македония: Решението да се изгони руски дипломат е прибързано"}
{"url": "http://www.focus-news.net/news/2018/03/27/2504686/binali-yaldaram-es-tryabva-da-kazhe-yasno-dali-shte-prieme-turtsiya-kato-palnopraven-chlen.html", "text": "Европейският съюз трябва да излезе с ясна позиция дали ще приеме Турция като пълноправен член, заяви министър-председателят на страната Бинали Йълдъръм един ден след срещата на върха ЕС – Турция във Варна, предава Anadolu Agency.\r\nВ изказване пред депутати от управляващата в Турция „Партия на справедливостта и развитието“ Йълдъръм попита остро: „Какво е решението на Европейския съюз за Турция?“\r\nТой бе категоричен, че турския народ не трябва да оставя „ЕС да баламосва Турция“.\r\n„Ще продължи ли ЕС с нова визия, визия за разширение, инклузивна визия, или ще продължи, прибирайки се в черупката си“, заяви турският премиер.\r\nКоментарите на Йълдъръм идват един ден след проведената среща на върха ЕС – Турция във Варна, България.\r\nПревод и редакция:", "date": "2018.03.27", "title": "Бинали Йълдъръм: ЕС трябва да каже ясно дали ще приеме Турция като пълноправен член"}
{"url": "http://www.focus-news.net/news/2018/03/27/2504706/dobrich-obshtinata-uvelichi-razmera-na-ednokratnoto-finansovo-podpomagane-na-detsa-s-izyaveni-darbi.html", "text": "Еднократната финансова помощ за даровити деца се увеличава. За първо място тя ще е 160 лева, за второ – 130 лева, а за трето – 100 лева. Досега талантливите деца на Добрич получаваха съответно 100, 80 и 60 лева. Това съобщиха от пресцентъра на Общината. Увеличението е заложено в Общинска програма на мерките за закрила на деца с изявени дарби от държавни и общински училища за 2018 г. Финансирането на Програмата се осъществява със средства от държавния и общинския бюджет. За тази година Община Добрич осигурява 5 000 лева за предоставяне на специална закрила на деца с изявени дарби чрез еднократно финансово подпомагане. Тези средства ще се отпускат за ученици до 18-годишна възраст от общинско училище, класирани индивидуално на първо, второ или трето място на национален или международен конкурс, олимпиада или състезание, включени в Националната програма за 2018 г., когато възрастовата група не се подпомага със стипендия съгласно нормативната уредба. Ще се подкрепят и деца до 18-годишна възраст от общински училища, класирани на първо, второ или трето място на конкурс, олимпиада или състезание в областта на изкуството, науката или спорта на общинско, областно, регионално, национално или международно равнище през 2018 г. Закрилата на деца с изявени дарби е система от мерки за насърчаване на творческите заложби и потребности на децата и стимулиране чрез стипендии и еднократно финансово подпомагане. Тя се осъществява от Министъра на културата, Министъра на образованието и науката, Министъра на младежта и спорта и от кметовете на общините. Миналата година по тази програма Община Добрич предостави закрила чрез еднократно подпомагане на 27 талантливи деца, а стипендии от съответните министерства получиха 5 деца от град Добрич.", "date": "2018.03.27", "title": "Добрич: Общината увеличи размера на еднократното финансово подпомагане на деца с изявени дарби"}
{"url": "http://www.focus-news.net/news/2018/03/27/2504699/predsedatelyat-na-narodnoto-sabranie-tsveta-karayancheva-razgovarya-s-generalniya-sekretar-na-interparlamentarniya-sayuz-martin-chungong.html", "text": "Председателят на Народното събрание Цвета Караянчева разговаря с генералния секретар на Интерпарламентарния съюз (ИПС) Мартин Чунгонг. Това съобщиха от пресцентъра на Народното събрание. Българска парламентарна делегация, водена от председателя на парламента, участва в 138-ата Генерална асамблея на организацията в Женева. \r\nОт името на българските парламентаристи Цвета Караянчева изрази пълна подкрепа за дейността на Интерпарламентарния съюз и подчерта, че България се стреми да даде своя принос в дискусиите и предложения по обсъжданите въпроси. \"Темата на генералния дебат на тазгодишната Асамблея, свързана с мигрантите и бежанците, е изключително актуална\", посочи председателят на Народното събрание и добави, че приносът на парламентаристите по тази тема има важно значение и е широко признат. \r\nЦвета Караянчева подчерта, че България е сред страните, бележещи процентен ръст на жените парламентаристи. \"Следим с безпокойство очерталата се през последната година тенденция за намаляване на представеността на жените в парламентарния живот\", посочи тя и добави, че друг важен проблем е приобщаването и ангажирането на младите хора при вземането на политически решения.", "date": "2018.03.27", "title": "Председателят на Народното събрание Цвета Караянчева разговаря с генералния секретар на Интерпарламентарния съюз Мартин Чунгонг"}
{"url": "http://www.focus-news.net/news/2018/03/27/2504708/ombudsmanat-maya-manolova-nad-800-mln-lv-sa-neobsluzhvanite-potrebitelski-krediti-v-balgariya.html", "text": "Над 81% от българските граждани искат приемането на специално законодателство, което да уреди несъстоятелността на физическите лица. Това заяви днес омбудсманът Мая Манолова при представянето на концепция на законопроект за личния фалит на форум в Представителството на Европейския Съюз, организиран съвместно с фондация „Български институт за правни инициативи“, съобщиха от пресофиса на омбудсмана. Манолова подчерта, че България е единствената държава в Европейския съюз, която няма законодателна уредба за личния фалит. Тя цитира данни на Европейската комисия от края на 2017 г., които показват, че 21.1% от всички заеми у нас попадат в графата лоши или необслужвани, 4.7 млрд. евро са просрочените заеми, а 3.4 млрд. евро, тези по които не е плащано над 90 дни. Това нарежда страната ни на четвърто място в Европейския съюз по лоши кредити, като преди нас са само Гърция с 46.9%, Кипър с 33.4%, Португалия с 15.5%, а Италия е в ситуация сходна на нашата - с 21.2%.\r\n„Концепцията, която изработихме заедно с експерти, магистрати, представители на съсловни и граждански организации, включва от тази процедура да могат да се възползват, както физически лица, предприемачи, т.е. упражняващи свободна професия или физическа дейност без качеството на търговец, но също така и физически лица потребители, тъй като в България картинката показва, че например в момента лошите, необслужваните потребителски кредити са в размер на над 800 млн. лв.“, така аргументира позицията си за изработване на законопроект Манолова. \r\nНационалният обществен защитник допълни, че по данни на Централния кредитен регистър на БНБ, всеки трети българин е с кредит, 2.33 млн. са кредитополучателите, 4,991 млн. изтеглените кредити и над 600 000 са лошите или необслужвани кредити.\r\n„Очаквам, че сериозната работа по този законопроект тепърва предстои. За мен е изключително обнадеждаващо, че тук са представители на цялата юридическа гилдия, на всички съсловия – работодатели, синдикати, съдилища, различни магистрати, Висшия съдебен съвет, като започнем от синдиците и стигнем до частните съдебни изпълнители. Много се надявам в групата от експерти, които ще подготвим текстовете, да се включат всички заинтересовани страни. Процесът ще бъде абсолютно на светло, напълно прозрачен, както и презентацията на концепцията е публична, така че да се чуят всички гледни точки и наистина да се изработи едно разумно и балансирано законодателство“, каза още омбудсманът.\r\nМая Манолова изрази надежда, че отсъствието на представителите на законодателния орган и на Министерството на правосъдието не означава незаинтересованост на тези институции към такъв важен и обществено значим за българските граждани проблем.\r\n„Няма как да си затворим очите. Аз като омбудсман, и надявам се, законодателният орган, и изпълнителната власт, няма да си затворят очите пред  един огромен проблем за българските граждани, който е и проблем за българската икономика, за българското общество, ако щете и за хазната. Свръхзадължеността генерира един непрекъснат поток към сивия сектор или към Терминал 2“, заяви Манолова. Тя добави, че идеята на концепцията е да се постигне баланс между интересните на кредиторите и длъжниците, както и че времето на свръхзадължеността може да бъде поето и от двете страни по справедлив начин.\r\nНа форума социологическа агенция „Глобал Метрикс“ оповести резултатите от първото национално изследване по въпросите на личния фалит, което показа, че 82.3% от българските граждани очакват приемането на такъв закон.", "date": "2018.03.27", "title": "Омбудсманът Мая Манолова: Над 800 млн. лв. са необслужваните потребителски кредити в България"}
{"url": "http://www.focus-news.net/news/2018/03/27/2504709/pernik-obshtinata-organizira-konkurs-za-pisano-velikdensko-yaytse-na-29-mart.html", "text": "18 отбора с по четирима ученици от училищата в града ще се включат в традиционния конкурс за писано великденско яйце. Това съобщиха от пресцентъра на Община Перник. Празничната проява ще бъде на 29 март от 14.30 часа пред Двореца на културата. Общината, която е инициатор на надпреварата, ще осигури по три малки и едно голямо глинено яйце. Изрисуваните яйца от малките творци ще бъдат оценявани от жури, чиито председател е директорът на Регионалния исторически музей Венцислава Крумова, а членове са художниците Здравко Стойнев и Гергана Николова. В рамките на проявата ще бъдат връчени награди от кмета на Община Перник Вяра Церовска.  \r\nДокато художниците рисуват яйцата празничната атмосфера ще се поддържа от звънки песни и кръшни хора. В празничната програма ще се изявят талантите от детско-юношеския театър \"Мускетарите\" и ансамбъл \"Граовче\" към Обединения детски комплекс.\r\nПо повод Великден Перник ще бъде изпъстрен с великденска украса. Красивите яйца, изработени от децата на Перник, ще създават допълнително настроение.", "date": "2018.03.27", "title": "Перник: Общината организира конкурс за писано великденско яйце на 29 март"}
{"url": "http://www.focus-news.net/news/2018/03/27/2504694/shte-razklati-li-marko-dzhurich-kabineta-v-prishtinai-obzor.html", "text": "Арестът на директора на сръбската правителствена служба за Косово Марко Джурич в Косовска Митровица отново покачи градуса на напрежението между Белград и Прищина. \r\nВъпреки забраната на косовските власти Джурич пристигна в най-младата държава на Балканите за участие в панел от вътрешния диалог за Косово и Метохия, който Белград стартира по-рано. Веднага след пресичането на границата обаче той бе задържан зрелищно от спецчасти на косовската полиция. В последвалите часове в Косовска Митровцица се стигна до спонтанни протести, сблъсъци с полицията, употреба на сълзотворен газ и шокови гранати, в резултат на което пострадаха 32-ма косовски сърби. Часове по-късно Джурич бе експулсиран в Сърбия, но с това ситуацията не стана по-спокойна. \r\nПрищина извърши брутален акт на безумие, като арестува ръководителя на сръбската Служба за Косово и Метохия - очевидно с подкрепата на някои страни. Това заяви сръбският президент Александър Вучич в рамките на извънредно заседание на Съвета за национална сигурност, свикано във връзка с ареста на Джурич.  \r\nВучич увери, че всички участвали в задържането на Джурич ще бъдат привлечени под отговорност, а също така обеща, че Белград няма да позволи никому да гони косовските сърби от домовете им.\r\nНа фона на напрежението в северната част на Косово след ареста на ръководителя на сръбската Служба за Косово и Метохия, държавният глава на най-младата държава на Балканите Хашим Тачи призова гражданите да запазят спокойствие. Тачи подчерта, че сръбският политик е влязъл незаконно на територията на страната. Същевременно косовският президент бе категоричен: „Този случай не трябва да възпрепятства комуникацията между Косово и Сърбия, диалогът между двете страни и усилията за нормализиране, добросъседски отношения и помирение между двете страни\". \r\nПосланикът на Русия в Белград Александър Чепурнин изрази възмущение от ареста на Джурич. „Възмутени сме от грубата провокация на Прищина. Напълно сме солидарни с Марко Джурич и със Сърбия“, написа руският посланик като своя първа реакция след инцидента. \r\nРеакция имаше и от страна на Брюксел, който призова Белград и Прищина към спокойствие. По-късно бе обявено, че Върховният представител на Европейския съюз по въпросите за външните работи и политиката на сигурност Федерика Могерини ще пристигне във вторник вечерта в Белград, за да разговаря с Вучич и да насърчи диалога между двете съседни страни.\r\nВ Прищина също настъпиха промени. Председателят на „Сръбска листа“ Горан Ракич изпълни заканите си и обяви оттеглянето на партията от косовското правителство, като допълни, че 10-те общини с преобладаващо сръбско население в Косово ще пристъпят към формирането на Общност на сръбските общини – нещо, което бе заложено в Брюкселския договор преди пет години. Съответното решение е взето след консултации с държавния глава на Сърбия Александър Вучич във връзка с напрежението в Косовска Митровица, поясни Ракич. \r\nСъздалата се ситуация може да се окаже сложна за управляващия кабинет на министър-председателя Рамуш Харадинай. „Сръбска листа“ има 10 депутати в 120-местния парламент на Косово и е част от управляващото крехко мнозинство от 63-ма народни избраници. То бе формирано през септември миналата година, три месеца след изборите, като в него влизат Демократичната партия на Косово на президента Хашим Тачи, „Алианс за бъдещето на Косово“ на премиера Рамуш Харадинай, „Нов алианс за Косово“ на външния министър и вицепремиер Беджет Пацоли и партии на малцинствата в страната.\r\nРедица анализатори предупреждават, че инцидентът може да доведе до падането на правителството на Харадинай. И все пак - ситуацията в Косовска Митровица след ареста на ръководителя на сръбската Служба за Косово и Метохия Марко Джурич е спокойна.Съгласно разпространената информация, нощта е преминала без инциденти. Спецчасти на полицията са били разположени в близост до главния мост на река Ибър, която разделя града на две части. Тереза Герова", "date": "2018.03.27", "title": "Ще разклати ли Марко Джурич кабинета в Прищина? (ОБЗОР)"}
{"url": "http://www.focus-news.net/news/2018/03/27/2504713/nadezhda-dzhelepova-e-noviyat-zam-predsedatel-na-varhovniya-administrativen-sad.html", "text": "Надежда Джелепова е новият заместник-председател на Върховния административен съд. Кандидатурата ѝ бе одобрена единодушно днес от съдийската колегия към Висшия съдебен съвет, съобщиха от пресцентъра на Върховния административен съд. \r\nСъдия Джелепова беше предложена за поста от новия председател на ВАС Георги Чолаков. Кандидатурата ѝ бе подкрепена Пленума на съдиите на ВАС, който се проведе на 1 февруари т.г. Тогава на тайно гласуване тя събра 64 от гласовете на присъствалите общо 84  съдии. Кандидатурата ѝ бе подкрепена и от неправителствената организация „Юристи срещу корупцията“.\r\nСъдия Джелепова е с над 34 години юридически стаж, 17 години от които са във Върховния административен съд.  Била е зам.-председател на Софийски окръжен съд и районен съдия и председател на Районен съд – Елин Пелин.\r\nНовият заместник-председател на ВАС ще ръководи и Второ отделение на съда, което разглежда административни дела, свързани със Закон за устройство на територията, Закон за териториалното и селищно устройство – отменен, Закон за посевния и посадъчния материал, Закон за кадастъра и имотния регистър, Закон за камарите на архитектите и инженерите в инвестиционното проектиране, Закон за акцизите, Закон за митниците и правилникът за неговото прилагане, Наредба №2 за въвеждане в експлоатация на строежите в РБ и минималните срокове за изпълнени строителни и монтажни работи, съоръжения и строителни обекти, Наредба №3 за съставяне на актове и протоколи по време на строителството, Наредба №4 от 21.05.2001 г. за обхвата и съдържанието на инвестиционните проекти, Наредба №7 за правила и нормативи за устройство на отделните видове територии и устройствени схеми и планове, Наредба за условията и реда за издаване на лицензни на консултанти за оценяване на съответствието на инвестиционните проекти и/или упражняване на строителен надзор.", "date": "2018.03.27", "title": "Надежда Джелепова е новият зам.-председател на Върховния административен съд"}
{"url": "http://www.focus-news.net/news/2018/03/27/2504712/blagoevgrad-piesata-vsichko-ili-nishto-shte-bade-predstavena-v-zala-peyo-yavorov-na-2-april.html", "text": "Пиесата „Всичко или нищо” ще бъде представена в зала „Пейо Яворов” на 2 април от 19.00 часа. Това съобщиха от пресцентъра на Община Благоевград. „Всичко или нищо“ е пиеса, вдъхновена от темата за приятелството и любовта. Интригуваща история, написана и режисирана от Лиза Шопова специално за Христо Шопов, Лилия Маравиля и Ирини Жамбонас. Актьори, свързани помежду си от близко приятелство и общ творчески път. Пиесата е изпълнена с изключително забавни, дори комични диалози, с драматични откровения, емоции и трогващи моменти.\r\nСлед успешното си партньорство във филмите „Love.net“ и „Маргарит и Маргарита“ актьорите се срещат отново, но на театралната сцена, за да представят един трогателен, истински и качествен спектакъл. Тяхната впечатляваща игра просълзява и усмихва зрителя, като го повлича в един интересен лабиринт от неочаквани срещи и събития.\r\nКостюмите и сценографията са дело на Антония Попова, а Светлин Къслев работи по музикалното оформление на постановката. Продуцент е Лилия Грънчарова.", "date": "2018.03.27", "title": "Благоевград: Пиесата „Всичко или нищо” ще бъде представена в зала „Пейо Яворов” на 2 април"}
{"url": "http://www.focus-news.net/news/2018/03/27/2504714/spetsprokuraturata-i-gdbop-razpitvat-okolo-20-sluzhiteli-na-nap-po-signali-za-koruptsiya.html", "text": "Около 20 служители на НАП - София са на разпит по сигнали за корупционни действия. Това съобщиха от Спецпрокуратурата и ГДБОП, които разследват случая, предаде БНР. Групата е следена от шест месеца, като според първоначална информация - става дума за притискане на търговци на дребно. \r\nПо-късно през деня ще стане ясно колко от привиканите, в чиито домове в София, Рила и Ботевград текат обиски, ще останат за 24 часа в ареста. В сряда, след анализ на доказателствата, Спецпрокуратурата ще прецени на колко души да повдигне обвинения по текст за участие в организирана престъпна група за корупционни престъпления.\r\nШефът на спецпрокуратурата Иван Гешев заяви, че разследването се води от отдел Първи, който разследва така наречената „висока корупция“. Въпреки че конкретни обвиняеми няма, имало подозрение за участие в схемата и на лице, което, по силата на последните промени в НПК, вече е от компетентността на спецпрокуратурите.\r\nИван Гешев и директорът на ГДБОП Ивайло Спиридонов бяха лаконични в подробностите за заподозрените. За самата схема те казаха само, че става дума за изнудване на мнозина собственици на малки търговски обекти, които са плащали за да не бъдат проверявани или да не бъдат санкционирани, ако бъдат установени нарушения.", "date": "2018.03.27", "title": "Спецпрокуратурата и ГДБОП разпитват около 20 служители на НАП по сигнали за корупция"}
{"url": "http://www.focus-news.net/news/2018/03/27/2504710/plovdiv-samodeytsite-na-selo-kliment-predstaviha-karlovska-obshtina-na-mezhdunaroden-kulturen-festival-na-pobratimenite-gradove-v-grad-konin-polsha.html", "text": "Самодейците на село Климент представиха достойно Карловска община на Международен културен фестивал на побратимените градове в град Конин, Полша. Това съобщи в предаването „Часът на Карлово” на Радио „Фокус”-Пловдив кметът на с. Климент Мано Манов, който е и художествен ръководител на Ансамбъл „Средногорци” и Кукерски състав при Народно читалище „Васил Левски – 1928 г.”. Във фестивала участие са взели и самодейни колективи от Русия, Китай, Латвия, Литва, Молдова, Испания, Чехия, Бразилия. Участието на самодейния колектив от Климент е било по покана на кмета на град Конин, като побратимен град на община Карлово.\r\nВсички участващи в фестивала състави са били наградени, но самодейците от Климент са получили допълнително сребърна значка на град Конин. „Представихме тракийски песни и танци, характерни за нашия розобер”, каза Манов и добави, че са имали общо 10 концерта. По време на фестивала е бил организиран Базар с щандове на 11 побратимени градове от различни държави. България е представила на щанда си продукти от маслодайна българска роза и ръчно изработени бижута, направени от момичетата от село Климент. Към щанда на България е имало огромен интерес за закупуване на българските продукти.\r\n„Нашият фолклор и този на Молдова се отличаваха от другите и бяха най-добре адмирирани от местната публика”, каза още Мано Манов.\r\nАнсамбъл „Средногорци” и кукерите са били посрещнати лично от кмета на Конин – Йозеф Новицки. По време на официалното награждаване кметът на Климент Мано Манов е връчил на кмета Новицки почетния знак на Община Карлово и златна значка с лика на Васил Левски.\r\nЦветана ТОНЧЕВА", "date": "2018.03.27", "title": "Пловдив: Самодейците на село Климент представиха Карловска община на Международен културен фестивал на побратимените градове в град Конин, Полша"}
{"url": "http://www.focus-news.net/news/2018/03/27/2504715/montana-okrazhnata-prokuratura-predade-na-sad-lovets-prichinil-smartta-na-svoy-kolega-po-vreme-na-lov-v-mestnostta-lozyata.html", "text": "Окръжната прокуратура предаде на съд ловеца Б. Колов (на 65 години), причинил смъртта на свой колега по време на лов в местността Лозята. Това съобщиха от пресцентъра на Апелативна прокуратура - София. Обвиняемият Колов упражнявал дейност като ловец от 1986 г., за което притежавал разрешение. Рано сутринта на 10 декември 2016 г. ловната дружинка от с. Котеновци, област Монтана, се събрала в къща в края на селото, използвана за сборен пункт. За провеждане на групов лов на дива свиня било издадено разрешително за местността Голяма глава. Мъжете взели общо решение да ловуват в местността Лозята, различна от определената в разрешителното, като било извършено разпределяне на участващите по функции – „гоначи“ и ловците „на пусия“. Задачата на „гоначите“ била да тръгнат от трафопоста извън селото, като се разпределят на разстояние в права редица. Подредени по този начин, те трябвало, заедно с ловджийките си кучета, да тръгнат към останалите. На свой ред ловците „на пусия“ се придвижили към местата си с автомобили на далечни разстояния, както един от друг, така и от мястото, откъдето трябвало да тръгне другата група. \r\nОбвиняемият Колов, заедно с П.Н., останал в местността Лозята, близо до място, наричано „Пчелина“. Другите ловци се намирали на отдалечено разстояние от тях. Двамата известно време вървели по черен път, след което П.Н. навлязъл в място с растителност от храсти и дървета. В един момент кучето на обвиняемия започнало да лае и се насочило към обраслото място. Колов видял, че храстите се раздвижват и решил, че това е предизвикано от дивеч. Без да се увери какво се крие зад гъстата растителност, той произвел изстрел с ловната си пушка „ИЖ“. Там обаче по това време се намирал П.Н. От изстреляния патрон се разпръснали метални проектили (сачми), които попаднали в главата и гърдите на пострадалия, който паднал на земята и починал на място. \r\nВпоследствие, в хода на досъдебното производство, от заключението на изготвената съдебномедицинска експертиза е било установено, че пряката и непосредствена причина за смъртта на Н. е причиненото от сачмите разкъсване на мозъка, белия дроб и сърцето, в резултат на пробивното им действие. \r\nС отправянето на изстрел по неясно видима цел, както и използването на сачми с диаметър над 6 мм при провеждането на групов лов на дива свиня с гладкоцевно оръжие, при разрешена употреба само на боеприпаси тип „куршум“, Колов действал в разрез с установените правила. Въпреки, че обвиняемият е ловец с дългогодишна практика, причинената от него смърт на човек се дължи на немарливо изпълнение на правно регламентирана дейност, представляваща източник на повишена опасност, каквато е лова. \r\nПредстои насрочване на разпоредително заседание по делото.", "date": "2018.03.27", "title": "Монтана: Окръжната прокуратура предаде на съд ловец, причинил смъртта на свой колега по време на лов в местността Лозята"}
{"url": "http://www.focus-news.net/news/2018/03/27/2504716/shumen-obshtinata-organizira-mesets-na-balgarskoto-predsedatelstvo-na-saveta-na-evropeyskiya-sayuz.html", "text": "Община Шумен организира Месец на Българското председателство на Съвета на Европейския съюз (ЕС). Проектът беше представен на брифинг с участието на Росица Антонова, зам.-кмет, Иван Капралов, обществен посредник на Шумен, и доц. Юрий Проданов, предаде репортер на Радио „Фокус“-Шумен. Инициативата се финансира по грантова схема „Подкрепа на инициативи на общините, свързани с регионалното измерение на Българското председателство на ЕС 2018“. Проектът ще се реализира от 27 март до 28 април, в партньорство с Шуменския университет и обществения посредник. \r\nЗаместник-кметът Росица Антонова посочи, че целта е да се осмисли ролята и мястото на ЕС, значението на ротационния принцип, както и ползите за България. В рамките на Месеца на Българското председателство на Съвета на Европейския съюз Община Шумен обявява конкурс за ученическо есе на тема „България в Европа или европеец ли съм“. Покана за участие  е изпратена на всички средни училища в града, за участие на ученици от 9-ти до 12-ти клас. Творбите се приемат до 12 април на електронния адрес на общината. Обявява се и фотоконкурс на тема „Европа в Шумен“. В срок до 20 април се очакват снимки на сгради, места, екстериори, импресии, които внушават усещането за принадлежност към европейското културно пространство. В конкурса освен ученици могат да се включат студенти и младежки организации. Жури ще отличи най-добрите творби, които ще бъдат публикувани на сайта на Община Шумен и на сайта на Медийния център на Шуменския университет. В рамките на проекта са предвидени информационен семинар “Българското председателство на Съвета на ЕС” на 18 април и дискусия  “Пръв сред равни – Ние и Европейския съюз” на 25 април. \r\n„Инициативите в рамките на този месец са насочени основно към младите хора на Шумен“, посочи омбудсманът Иван Капралов, който ще бъде модератор на семинара. „Европредседателството ни дава възможност да се повиши гражданското образование и да се обясни какво се случва в страната ни“, каза Капралов. По думите на доц. Юрий Проданов Шумен и Европа се появяват за пръв път в медии през 1858 г. в стихотворението „Европаизъм в Шумен“ на Райко Жинзифов. „За мен е напълно естествено, когато говорим за Шумен, да говорим за Европа. Този проект припомня една традиция още от 19 век – този град да се съизмерва с европейското“, заяви доц. Юрий Проданов. Той постави акцент и върху фотоконкурсът. „В Шумен има места, които трябва да бъдат показани заради това, че там се усеща непровинциалното, неориенталското, а европейското“, каза доц. Проданов.\r\nИвелина ИВАНОВА", "date": "2018.03.27", "title": "Шумен: Общината организира Месец на Българското председателство на Съвета на Европейския съюз"}
{"url": "http://www.focus-news.net/news/2018/03/27/2504718/vasil-dolapchiev-sayuz-na-slepite-v-balgariya-predstavitelni-organizatsii-na-i-za-hora-s-uvrezhdaniya-podgotvyat-natsionalen-protest-vav-vrazka-s-podgotvyana-reforma-v-sistemata-na-telk.html", "text": "Представителни организации на и за хора с увреждания подготвят национален протест във връзка с подготвяна реформа в системата на ТЕЛК. Това съобщи пред журналисти в Кюстендил Васил Долапчиев, председател на Съюза на слепите в България, предаде репортер на Радио „Фокус” – Кюстендил. „Повече от 25 години тази социална група е предмет на много експерименти, но за съжаление качеството на живота им не се е променило. Те остават в периферията на обществото, а една огромна част от хората с увреждания живея с доходи под линията на бедността, на прага на физическото оцеляване”, каза Васил Долапчиев. \r\nПо думите му национално представителни организации на и за хора с увреждания се противопоставят на планираната реформа в областта на медицинската експертиза и оценката на работоспособността, която предвижда кардинална промяна на действащия модел, която ще доведе до отнемане на правото на инвалидна пенсия. Хората с увреждания настояват за подобряване на качеството на социалните услуги и повишаване на стандартите за тяхната издръжка. Националният протест ще се проведе на 11 април в София.\r\nВенцеслав ИЛЧЕВ", "date": "2018.03.27", "title": "Васил Долапчиев, Съюз на слепите в България: Представителни организации на и за хора с увреждания подготвят национален протест във връзка с подготвяна реформа в системата на ТЕЛК"}
{"url": "http://www.focus-news.net/news/2018/03/27/2504719/blagoevgrad-folkloren-ansambal-pirinska-kitka-kam-tsentar-za-lichnostno-i-tvorchesko-razvitie-na-detsata-specheli-otlichiya-ot-konkursa-nfk-orfeevi-talanti.html", "text": "Детско-юношески фолклорен ансамбъл „Пиринска китка“ към ЦЛТРДБ взеха участие в престижното издание на конкурса НФК „Орфееви таланти”- 2018, който тази година се проведе в Пловдив. Това съобщиха от пресцентъра на Община Благоевград. Представянето на възпитаниците на ЦЛТРДБ донесе гордост на техните преподаватели. Във всяка категория в конкурса имаше представител от ансамбъл ДЮФА „Пиринска китка“. За отличното си представяне във всяка група представителите на Центъра взеха и отличия. Получените медали и грамоти от конкурса са в няколко различни категории. В индивидуални изпълнения, категория „Народно пеене“, в първа възрастова група, категория А, отличия получиха Анна Виделова – Сребърна лира на Орфей; Божидара Илиева - Златна лира на Орфей; Аделина Трайкова – Златна лира на Орфей; Мария Никова - Златна лира на Орфей. \r\nВъв втора възрастова група, категория А3 Даниела Балабанова получи Златна лира на Орфей;  Константина Димитрова – Златна лира на Орфей. В ІІІ-та възрастова група, категория А3 призовете бяха за Силвия Бърдарова , която получи поощрителна награда; Ивона Крумова – Сребърна лира на Орфей; Елена Джорова – Златна лира на Орфей; Боряна Николаева – Златна лира на Орфей.   В ІV-та възрастова група, категория А3 се наредиха Гергана Божинова – Бронзова лира на Орфей; Ивет Николова – Бронзова лира на Орфей; Теодора Петрова – Сребърна лира на Орфей. В индивидуалните изпълнения, категория „Тамбура“ в ІV-та възрастова група, категория А3 приз бе връчен  на Методи Методиев – Сребърна лира на Орфей. \r\nОт конкурса бяха подготвили и много специални награди, в които също има победители от Център за личностно и творческо развитие на децата на Благоевград. \r\nВ категорията „Звукозапис в БНР“ първо място е за Константина Димитрова, второ за Елена Джорова, а трето за Боряна Николаева.  Едногодишна стипендия от Министерството на културата в направление „Тамбура“ спечели Ивет Бойкова Николова. \r\nНай- голямата награда за ДЮФА „Пиринска китка“ стана  „Гранд При- 2018“, както  и Аудио система. \r\nРавносметката от тазгодишното издание на конкурса е 9 Златни лири на Орфей; 4 Сребърни лири на Орфей; 2 Бронзови лири на Орфей; 1 Поощрителна награда; 1 Стипендия на МК; 3 Звукозаписа в БНР;  ГРАНД ПРИ – 2018.", "date": "2018.03.27", "title": "Благоевград: Фолклорен ансамбъл „Пиринска китка“ към Център за личностно и творческо развитие на децата спечели отличия от конкурса НФК „Орфееви таланти”"}
{"url": "http://www.focus-news.net/news/2018/03/27/2504711/kyustendil-ekipi-ot-dobrovoltsi-planinski-spasiteli-i-razsledvashti-organi-sa-dostignali-do-bedstvashtite-kone-v-osogovskata-planina.html", "text": "Екипи от доброволци, планински спасители и разследващи органи са достигнали до бедстващите коне в Осоговската планина. Това съобщи за Радио „Фокус” – Кюстендил Елица Димитрова, доброволец в акцията. По думите й с помощта на моторни шейни екипите са достигнали конете, като на място са доставени сено, слама, чували с овес и хранителни смески. Вчера вечерта с високопроходима техника също е доставена храна за конете. На място е и соченият за собственик на конете, който е пренощувал край стадото. Установено е, че още три коня са починали. Превозени са до конете разследващи полицаи и екип от Областна дирекция по безопасност на храните, които извършват огледи и проверки. Инспекторите ще сравнят информацията от чиповете на конете с тази във водения регистър. Целта е да се установи по категоричен начин собственикът на животните. Екипите все още не са се върнали в базата на планинските спасители.\r\nВенцеслав ИЛЧЕВ", "date": "2018.03.27", "title": "Кюстендил: Екипи от доброволци, планински спасители и разследващи органи са достигнали до бедстващите коне в Осоговската планина"}
{"url": "http://www.focus-news.net/news/2018/03/27/2504720/stara-zagora-vavezhda-se-vremenna-organizatsiya-na-dvizhenieto-v-grada-vav-vrazka-s-provezhdaneto-na-maraton-stara-zagora.html", "text": "Въвежда се временна организация на движението в града във връзка с провеждането на маратон „Стара Загора“. Това съобщиха от пресцентъра на Общината. Във връзка с провеждането на маратон „Стара Загора“ се забраняват паркирането и престоят на моторни превозни средства за времето от 20.00 часа на 31 март 2018 година до 16.00 часа на 1 април 2018 година, в северното платно на бул. „Цар Симеон Велики“, в участъка от бул. „Никола Петков“ до бул. „Патриарх Евтимий“. Паркирането и престоят на моторни превозни средства ще бъдат забранени и на ул. „Кольо Ганчев“, в участъка между бул. „Цар Симеон Велики“ и ул. „Юрий Венелин“ за времето от 16.00 часа на 31 март 2018 година до 16.00 часа на 1 април 2018 година.\r\nОбщина Стара Загора препоръчва на водачите да се съобразят с въведените промени и ограничения на движението.", "date": "2018.03.27", "title": "Стара Загора: Въвежда се временна организация на движението в града във връзка с провеждането на маратон „Стара Загора“"}
{"url": "http://www.focus-news.net/news/2018/03/27/2504707/mvnr-na-rusiya-moskva-osazhda-reshitelno-intsidenta-v-kosovo.html", "text": "Русия осъжда решително инцидента в Косово, организиран с цел да сплаши косовските сърби. Това заявиха във вторник от Министерството на външните работи на Русия, предава ТАСС.\r\nРуската агенция припомня, че в понеделник ръководителят на канцеларията за Косово и Метохия при сръбския Министерски Съвет Марко Джурич беше арестуван от косовските сили за сигурност в Косовска Митровица и откаран в Прищина с белезници на ръцете. Политикът бе заловен, докато говореше със сръбски граждани, живущи в северната част на Косово. Хората се опитаха да го защитят, но полицейският спецназ употреби шоково гранати и сълзотворен газ.\r\n„Решително осъждаме тази акция на произвол, целяща да сплаши косовските сърби, по отношение на Марко Джурич, който се явява ръководител на сръбската делегация на преговорите с Прищина“, подчертаха от руското външно ведомство.\r\n„Изводът е очевиден: Прищина, ЕС и САЩ въобще нямат намерение да се съобразяват с правата и интересите на сърбите и са настроени да смазват жестоко тяхното стремление да защитават своите легитимни интереси – обръщат внимание от руското МВнР – Очевидно е и това, че косоварите, както са ги учили, следват примера на своите покровители в САЩ и Европа, подкопаващи основите на международното право и действащи на принципа, че всичко им е позволено“.\r\n„Призоваваме всички, които мат влияние над косовската върхушка да осъзнаят своята отговорност за случващото се и незабавно да окажат на своите подчинени сдържащо въздействие и да помогнат за деесйалацията на напрежението в Косово“, заявиха от руското министерство.\r\nПревод и редакция:", "date": "2018.03.27", "title": "МВнР на Русия: Москва осъжда решително инцидента в Косово"}
{"url": "http://www.focus-news.net/news/2018/03/27/2504721/veliko-tarnovo-okolo-180-detsa-se-vklyuchvat-ezhegodno-v-letnite-zanimaniya-organizirani-ot-gradskata-biblioteka-v-svishtov.html", "text": "Около 180 деца се включват ежегодно в летните занимания, организирани от Градската библиотека в Свищов. Те се провеждат по време на лятната ваканция на учениците и продължават от юни до септември, каза за Радио „Фокус“ – Велико Търново библиотекарката Лилия Димитрова. Тя уточни, че интересът към инициативата в последните години нараства. \r\n„Заниманията уплътняват свободното време на малките ученици през лятната им ваканция. Тук децата установяват контакти помежду си, запознанства, които често прерастват в приятелства. Освен ,  че провеждаме часове по „Роден край“, предлагаме и разнообразни занимания като работа с пластилин, рисуване на любими герои и подреждане на изложби, прожекции на анимационни филми, интерактивни игри, подреждане на хербарии. Гледаме да разнообразим тяхното време. Организираме срещи с хора от различни професии. По този начин те успяват да се разнообразят“, разказа още Лилия Димитрова. Включването в занятията става само и изрично със съгласието на родителите и с предварително записване. Въпреки това специалистите уверяват, че няма да върнат никой желаещ.\r\nЛуиза ТРАНЧЕВА", "date": "2018.03.27", "title": "Велико Търново:  Около 180 деца се включват ежегодно в летните занимания, организирани от Градската библиотека в Свищов"}
{"url": "http://www.focus-news.net/news/2018/03/27/2504723/kyustendil-normalno-se-osashtestvyava-preminavaneto-na-motorni-prevozni-sredstva-prez-gkpp-gyueshevo.html", "text": "Нормално се осъществява преминаването на моторни превозни средства през ГКПП „Гюешево”. Това съобщи за Радио „Фокус” – Кюстендил дежурният на българо-македонския граничен пункт. Трафикът към този час на деня е слабо натоварен. Няма образували се колони от чакащи автомобили. Пътят в посока пропусквателния пункт е сух, няма наложени ограничения за движение на моторни превозни средства.\r\nВенцеслав ИЛЧЕВ", "date": "2018.03.27", "title": "Кюстендил: Нормално се осъществява преминаването на моторни превозни средства през ГКПП „Гюешево”"}
{"url": "http://www.focus-news.net/news/2018/03/27/2504724/shumen-politsiyata-izdirva-44-godishniya-kenan-ziyaev-nazifov-ot-grad-kaolinovo-koyto-e-v-neizvestnost-ot-7-mart.html", "text": "Полицията издирва 44-годишния Кенан Зияев Назифов, който е в неизвестност от 7 март. Това съобщиха от ОДМВР - Шумен. Мъжът е от град Каолиново се издирва след постъпило заявление от кметския наместник на кв. \"Кус\" на град Каолиново в РУ - Каолиново. За последно Кенан бил забелязан на 7 март около 10.30 часа в централната част на града. Оттогава е в неизвестност. \r\nКенан Назифов е среден на ръст, със слабо телосложение, мургаво лице и кафяви очи. Няма информация с какво е бил облечен и обут в деня, от който е в неизвестност. \r\nПолицията моли всички, които имат информация за местонахождението му, да подадат сигнал на телефон 112 или в близкото полицейско управление.", "date": "2018.03.27", "title": "Шумен: Полицията издирва 44-годишния Кенан Зияев Назифов от град Каолиново, който е в неизвестност от 7 март"}
{"url": "http://www.focus-news.net/news/2018/03/27/2504728/sport-ruskiyat-hokeist-aleksandar-ovechkin-izravni-rekord-na-ueyn-gretski-v-nhl.html", "text": "Руската звезда на Вашингтон Кепитълс Александър Овечкин изрравни рекорд на легендата Уейн Грецки в Националната хокейна лига на САЩ и Канада. Руснакът вкара гол за 3:0 при победата с 4:2 над Ню Йорк Рейнжърс, което беше 45-ото му попадение през настоящата кампания. Така Овечкин стана третията хокеист в историята след Грецки и Майк Боси, който вкарва поне 45 гола в девет сезона в НХЛ. Руснакът е водещ голмайстор в лигата през този сезон.", "date": "2018.03.27", "title": "Спорт: Руският хокеист Александър Овечкин изравни рекорд на Уейн Грецки в НХЛ"}
{"url": "http://www.focus-news.net/news/2018/03/27/2504727/plovdiv-narodno-chitalishte-vasil-levski-1928-v-selo-kliment-se-podgotvya-za-90-godishen-yubiley.html", "text": "Народно читалище  „Васил Левски – 1928“ в село Климент, община Карлово, усилено се подготвя за 90-годишен юбилей, който ще бъде отбелязан през тази година. Това съобщи в предаването „Часът на Карлово“ на Радио „Фокус“-Пловдив кметът на селото Мано Манов. За юбилея ще има поредица от инициативи. „Работим по един нов спектакъл, който ще бъде представен на 6 юли. В него ще бъдат възстановени стари занаяти и обичаи“, каза Манов. Читалището в селото е спечелило и проект на Фондация „Пловдив 2019“ за мобилна инсталация „Един ден в моето село“. „Това са пана, на които ще бъдат представени различни сцени от миналото, като всеки посетител да може да влезе в ролята на характерни герои от селото – розоберачи, занаятчии и др.“, каза Мано Манов. Инсталацията ще бъде представена в Карлово и в Пловдив.\r\nПо повод юбилея село Климент започва да снима и филм за периода от създаването на читалището до днес. В него ще бъдат възстановени и показани празници и традиции. Всичко ще е автентично, като първата част на филма ще е черно-бяла. Филмът ще бъде показан на юбилейния концерт. „В селото има нови два танцови състави за деца от 7 до 12 години, които за първи път ще излязат на сцена“, каза още Мано Манов.\r\nИнициативите ще се проведат през месеците юли и август.\r\nЦветана ТОНЧЕВА", "date": "2018.03.27", "title": "Пловдив: Народно читалище „Васил Левски – 1928“ в село Климент се подготвя за 90-годишен юбилей"}
{"url": "http://www.focus-news.net/news/2018/03/27/2504725/blagoevgrad-intenzivno-e-dvizhenieto-po-avtomagistrala-struma-i-glaven-pat-e-79-v-oblastta.html", "text": "Интензивно е движението по автомагистрала „Струма“ и главен път Е-79 в Благоевградска област. Това съобщиха за Радио „Фокус“ – Пирин от Областно пътно направление – Благоевград. Нормално натоварено е движението по второкласен път 19 Симитли – Гоце Делчев. Пътните настилки са предимно сухи, само по усойните и планински райони са мокри и хлъзгави, но обработени. През деня не са регистрирани тежки пътни инциденти. Повишена опасност от падащи камъни има в района на Кресненското дефиле и по второкласен път 19 Симитли – Гоце Делчев. В Област Благоевград няма въведени ограничения за движение на превозни средства.\r\nЛивия НИНОВА", "date": "2018.03.27", "title": "Благоевград: Интензивно е движението по автомагистрала „Струма“ и главен път Е-79 в областта"}
{"url": "http://www.focus-news.net/news/2018/03/27/2504722/blagoevgrad-intenziven-e-trafikat-na-gkpp-kulata-na-vhod-i-izhod-za-tovarni-avtomobili.html", "text": "Интензивен на вход и изход е трафикът на ГКПП „Кулата“ за товарни автомобили. Това съобщиха за Радио „Фокус“ – Пирин от „Гранична полиция“. На ГКПП „Илинден“, както и на останалите пунктове на българо-гръцката граница движението е нормално натоварено.\r\nЛивия НИНОВА", "date": "2018.03.27", "title": "Благоевград: Интензивен е трафикът на ГКПП „Кулата“ на вход и изход за товарни автомобили"}
{"url": "http://www.focus-news.net/news/2018/03/27/2504729/smolyan-mokri-sa-patishtata-v-oblastta-dvizhenieto-v-uchastaka-smilyan-rudozem-se-osashtestvyava-v-ednata-lenta-zaradi-razchistvane-na-srutishte.html", "text": "Дъжд вали в Смолян и областта, пътищата са мокри и проходими при зимни условия, съобщи за Радио „Фокус“ – Смолян дежурният в Областно пътно управление – Смолян. Заради разчистване на срутище движението по пътя Смилян – Рудозем все още се осъществява в едната пътна лента. Заради голямото срутище остава затворен пътят Смолян – Средногорци, при разклона за село Тикале. Алтернативният маршрут за движение на тежкотоварните автомобили е пътят Рудозем – Смилян, а за леките Смолян – Фатово – Рудозем. Заради преовлажняване на почвите е повишена опасността от падащи камъни и свличане на земни маси по всички пътища в област Смолян, затова от ОПУ апелират да се шофира с повишено внимание и съобразена скорост.\r\nПо направлението Лъки – хижа „Момчил юнак“ и по пътя Момчиловци – Славейно е ограничено движението за товарни автомобили над 12 тона. По пътя Широка лъка – Девин трябва да се шофира с повишено внимание заради пропадане на пътен банкет. По направлението Бял извор – Изгрев – Неделино водачите трябва да се движат внимателно заради подкопаване на пътното платно. Движението по пътя с. Арда – с. Горна Арда остава ограничено за МПС с тегло над 10 т, поради пропадане и стеснение на една от пътните ленти.\r\nВ Смолян вали дъжд, пътните настилки по улиците в града са мокри. Автомобилният трафик в края на работния ден е по-интензивен по централния бул. „България“, прилежащите към него улици и кръстовища и входно-изходните артерии на града.\r\nНели ГЕРГЬОВСКА", "date": "2018.03.27", "title": "Смолян: Мокри са пътищата в областта, движението в участъка Смилян – Рудозем се осъществява в едната лента заради разчистване на срутище"}
{"url": "http://www.focus-news.net/news/2018/03/27/2504731/vidin-mokri-sa-patnite-nastilki-v-oblastta.html", "text": "Мокри са пътните настилки в област Видин, съобщиха за Радио „Фокус“-Видин от Областно пътно управление-Видин.  Натоварен е трафикът на тежкотоварни автомобили над 12 тона по главен път Е-79 в посока за Монтана. Движението по път III-121 Раброво – Бойница от км 20+860 до км 39+613 при с. Бойница е ограничено за всички автомобили поради разрушено временно мостово съоръжение. Обходният маршрут е по път II-14 Видин – Кула – Бойница и обратно. Движението по път III-1411 с. Слана Бара – Видин е ограничено за автомобили над 5 т поради компрометирано експлоатационно състояние на мост. Трафикът във Видин е с нормална интензивност, повече автомобили се движат в централната градска част, на изходите на града и по бул. „Панония“.\r\nАнна ЛОЗАНОВА", "date": "2018.03.27", "title": "Видин: Мокри са пътните настилки в областта"}
{"url": "http://www.focus-news.net/news/2018/03/27/2504733/stara-zagora-13-godishno-dete-e-strelyalo-s-vazdushna-pushka-po-furgon-s-rabotnitsi-v-kazanlak-nyama-postradali.html", "text": "13-годишно момче е стреляло с въздушна пушка по фургон с работници в Казанлък, няма пострадали. Това съобщи за Агенция „Фокус“ говорителят на Окръжна прокуратура-Стара Загора – Нейка Тенева. На мястото е извършен оглед, 13-годишното дете е разпитано. Детето е признало за деянието си, което е извършено докато е било оставено само вкъщи за половин час. Момчето е стреляло с пушка, притежание на баща му, която е редовно регистрирана и не подлежи на специален режим на съхранение. Предвид това, че е малолетен той не подлежи на наказателна отговорност. Ако действително се потвърди, че детето е стреляло с въздушната пушка, случаят следва да бъде изпратен на месната Комисия за борба с противообществените прояви на малолетни и непълнолетни. По случая е образувано досъдебно производство за проява на хулиганство.", "date": "2018.03.27", "title": "Стара Загора: 13-годишно дете е стреляло с въздушна пушка по фургон с работници в Казанлък, няма пострадали"}
{"url": "http://www.focus-news.net/news/2018/03/27/2504730/sistemata-na-evropeyskata-prokuratura-za-upravlenie-na-delata-be-obsadena-na-mezhdunarodnata-konferentsiya-v-sofiya.html", "text": "Разработването на системата на Европейската прокуратура за управление на делата бе обсъдена днес на международната конференция от програмата на Българското председателство на Съвета на Европейския съюз, посветена на създаването на новата Служба. Това съобщиха от пресцентъра на Министерството на правосъдието. По време на форума, организиран съвместно с Европейската комисия, участници от Австрия и Естония представиха функционалните характеристики на своите национални системи за управление на делата, които позволяват на правоприлагащите органи да обменят информация по хода и същността на производствата.\r\nДиректорът на Националния институт на правосъдието Миглена Тачева очерта конкретни решения, свързани с обучението на бъдещите служители на Службата на европейския прокуратура и практикуващите магистрати. А представителите на Европейската мрежа за съдебно обучение и Агенцията на ЕС за обучение в областта на правоприлагането дадоха примери за добри практики във връзка с тази форма на обучение.\r\nНа дискусия отново бе поставен и въпросът относно сътрудничество на европейската прокуратура с другите агенции на ЕС като ОЛАФ, Евроюст и Европол. Акцентира се върху необходимостта от осигуряване на добър информационен обмен между тях и избягване на дублирането на функциите им.\r\nВчера в първия ден от конференцията представителят на Европейката комисия Петър Чонка обяви, че процедурата по избор на европейски главен прокурор ще започне през юни 2018 г. и се очаква да приключи с назначаването му през март 2019 г. Реално Службата, която ще разследва злоупотреби с европейски средства  трябва да заработи през есента на 2020 г.", "date": "2018.03.27", "title": "Системата на Европейската прокуратура за управление на делата бе обсъдена на международната конференция в София"}
{"url": "http://www.focus-news.net/news/2018/03/27/2504726/vedomosti-generalniyat-sekretar-na-nato-obyavi-che-goni-sedem-satrudnitsi-na-ruskoto-postoyanno-predstavitelstvo-v-organizatsiyata.html", "text": "Генералният секретар на НАТО Йенс Столтенберг даде пресконференция, посветена на реакцията на отравянето на бившия полковник от ГРУ Сергей Скрипал във Великобритания, по време на която обяви, че Алиансът ще изгони седем сътрудници на постоянното представителство на Русия при НАТО в Брюксел. „Днес отзовах акредитациите на седмина сътрудници на руската мисия“, заяви той, цитиран от руското издание „Ведомости“.\r\nОсвен това, „в отговор на първото използване на химическо оръжие на територията на НАТО“, ще бъде отказана акредитация на още трима руски сътрудници, а максималният размер на мисията ще бъде намален с 10 души – до 20. „Това ще демонстрира на Русия, че нейното неприемливо и опасно поведение има цена и последствия“, заяви генералният секретар на НАТО.\r\nВ същото време Алиансът няма да променя общата си политика спрямо Русия, подчерта Столтенберг. Алиансът, според неговите думи, ще съхрани показалия ефективността си „двоен подход“ във взаимоотношенията с Русия – „съчетанието от мощно сдържане с диалог, включително подготовката на нова среща на Съвета Русия – НАТО“.\r\nСпоред мнението на генералния секретар, Русия, започвайки с „анексията на Крим“ е недооценила единството на НАТО и е получила като отговор „най-голямото усилване на алианса от времената на Студената война“. „Не мисля, че Русия го е очаквала“, отбеляза той.\r\nПревод и редакция:", "date": "2018.03.27", "title": "„Ведомости“: Генералният секретар на НАТО обяви, че гони седем сътрудници на руското постоянно представителство в организацията"}
{"url": "http://www.focus-news.net/news/2018/03/27/2504735/vidin-vazstanoveno-e-dvizhenieto-po-pat--1-vidin-montana-pri-km-18400-v-rayona-na-dunavtsi.html", "text": "Възстановено е движението по път I-1 Видин - Монтана при км 18+400 в района на Дунавци. Това съобщиха от пресцентъра на Агенция \"Пътна инфраструктура\".", "date": "2018.03.27", "title": "Видин: Възстановено е движението по път I-1 Видин - Монтана при км 18+400 в района на Дунавци"}
{"url": "http://www.focus-news.net/news/2018/03/27/2504732/stara-zagora-v-kazanlak-zapochna-initsiativata-uchilishte-za-karikatura.html", "text": "За втора поредна година в дните на Чудомирови празници бе поставено началото на „Училище за карикатура“, предаде кореспондент на Радио „Фокус“. То се провежда в една от залите на Литературно-художествен музей „Чудомир“ в продължение на два дни – 27 и 28 март. Преподаватели в училището са известните карикатуристи Дечко Николов и Николай Фитков. Занятията започват и завършват с биене на автентичен училищен звънец. Всички участници се записват в училищен дневник.\r\nПрез първия ден на училището на участниците беше дадена теоретична информация с демонстрация на различни карикатурни прийоми и техники, след което те създадоха и свои карикатури с помощта на организаторите. През втория ден ще бъде подредена изложба във фоайето на Литературно-художествен музей „Чудомир“ с творбите на участниците в „Училище за карикатура“. Жури ще отличи най-добрите автори. Всички участници ще получат сертификат за завършен курс по карикатура. \r\nПървото издание на училището бе през 2017 г. В него взеха участие над 100 участници от различни възрасти, с преобладаващо младежко присъствие. \r\nОрганизатори на Чудомирови празници 2018 са Община Казанлък, Литературно-художествен музей  Чудомир“ и Фондация „Чудомир“.  \r\nСлавяна ГАЙДАРОВА", "date": "2018.03.27", "title": "Стара Загора: В Казанлък започна инициативата „Училище за карикатура“"}
{"url": "http://www.focus-news.net/news/2018/03/27/2504734/ministar-valentin-radev-dve-sa-versiite-za-napadenieto-nad-36-godishnata-zhena-koyato-beshe-zalyata-s-kiselina-v-sofiya.html", "text": "Две са версиите за нападението над 36-годишната жена, която беше залята с киселина в София. Това каза пред журналисти във Варна министърът на вътрешните работи Валентин Радев, предаде репортер на Радио „Фокус“ – Варна. Той допълни, че една от версиите е свързана с личен мотив, а другата – с бизнеса на пострадалата. Министър Валентин Радев посочи, че бизнесът й не предполага заливане с киселина и в свързан със сладкарство. „Много неприятен случай, пострадалата е настанена в „Пирогов“. Очаква се да даде показания, когато бъде в адекватно състояние“, отбеляза министърът на вътрешните работи. \r\nЗапитан за разследването на Специализираната прокуратура и ГДБОП по отношение на организирана престъпна група от служители на Националната агенция за приходите, извършваща корупционни престъпления, министър Валентин Радев посочи, че в държавата няма друга структура, която да работи дори и срещу собствените си служители. „Имаме вътрешна сигурност, инспекторат. В случая работим по тях, преди това работихме с „Гранична полиция“, заяви Радев. Той добави, че по случая с „Гранична полиция“ има досъдебно производство, служителите са отстранени от работа, а на летището са командировани полицаи от Варна и Бургас.\r\nМарияна ВАЛЕНТИНОВА", "date": "2018.03.27", "title": "Министър Валентин Радев: Две са версиите за нападението над 36-годишната жена, която беше залята с киселина в София"}
{"url": "http://www.focus-news.net/news/2018/03/27/2504737/veliko-tarnovo-zatvoren-za-dvizhenie-e-patyat-mezhdu-veliko-tarnovo-i-selo-shemshevo-poradi-vlosheno-sastoyanie-na-mostovo-saorazhenie.html", "text": "Добри са условията за пътуване на територията на Великотърновска област. Пътните настилки са частично мокри, на места - заледени и обработени. Времето е облачно и на места превалява слаб дъжд. Движението към този час е интензивно. Затворен за движение е пътят между Велико Търново и село Шемшево през Западна промишлена зона, а причината е влошено състояние на мостово съоръжение. Това съобщиха за Радио „Фокус” – Велико Търново от пресцентъра на Агенция „Пътна инфраструктура“. Обходният маршрут за селата Шемшево, Буковец и Керека се извършва по гл. път I-4  – през село Леденик. Ограничено движението на МПС над 3,5 тона на път Чешма-Кесарево, поради лошо експлоатационно състояние на пътя. Срокът на организацията на движение е до 31 декември. Обходният маршрут е Чешма-Сливовица-Горско Ново село-Джулюница-Кесарево. Остава затворен поради свлачище yчастък от път Царски извор – Драганово, обходният маршрут е през село Сушица. Отворен за движение е Прохода на Републиката, но там все още е в сила предупреждението за опасност от падащи камъни.\r\nЛуиза ТРАНЧЕВА", "date": "2018.03.27", "title": "Велико Търново: Затворен за движение е пътят между Велико Търново и село Шемшево поради влошено състояние на мостово съоръжение"}
{"url": "http://www.focus-news.net/news/2018/03/27/2504741/sliven-patnite-nastilki-v-oblastta-sa-mokri-na-mesta.html", "text": "Пътните настилки в Сливенска област на места са мокри. Няма въведени допълнителни ограничения за пътуващите, съобщиха от Областно пътно управление-Сливен.\r\nЗатворени за тежкотоварни автомобили над 10 т са проходите Твърдишки и Вратник. Котленският  проход е затворен за товарни автомобили  заради свлачище. Опасност от падащи камъни има по пътя Сливен – Ичера – Градец. Движението по пътя Елхово – Изгрев е ограничено поради компрометирано експлоатационно състояние на дървен мост над рeка Тунджа. Обходният маршрут е до моста с ограничение на скоростта до 30 км/ч.  Движението по пътя  Малък манастир – Голям манастир се осъществява в една лента, поради пропаднали настилка и насип. Движението се регулира чрез пътни знаци.", "date": "2018.03.27", "title": "Сливен: Пътните настилки в областта са мокри на места"}
{"url": "http://www.focus-news.net/news/2018/03/27/2504739/gd-granichna-politsiya-intenziven-e-trafikat-za-tovarni-avtomobili-na-izhod-na-gkpp-kapitan-andreevo-gkpp-lesovo-i-gkpp-dunav-most.html", "text": "Силно интензивен е трафикът за товарни автомобили на изход на ГКПП „Капитан Андреево“ и ГКПП „Лесово“. Това съобщиха от пресцентъра на ГД „Гранична полиция“. Информацията за трафика на граничните пунктове е към 18.00 часа. На българо-гръцката граница трафикът е интензивен на вход на ГКПП „Кулата“ за товарни автомобили. На българо-румънската граница на ГКПП „Дунав Мост“ - Русе трафикът е интензивен на изход за товарни автомобили. На българо-сръбската и българо-македонската граница трафикът е нормален на всички гранични контролно-пропускателни пунктове.", "date": "2018.03.27", "title": "ГД „Гранична полиция“: Интензивен е трафикът за товарни автомобили на изход на ГКПП „Капитан Андреево“, ГКПП „Лесово“ и ГКПП „Дунав Мост“"}
{"url": "http://www.focus-news.net/news/2018/03/27/2504717/yeni-safak-nad-10-hilyadi-boytsi-ot-ssa-chakat-zapoved-ot-redzhep-taiyp-erdogan-da-zapochnat-operatsiyata-v-manbidzh.html", "text": "„Свободната сирийска армия“ е завършила по-голямата част от приготовленията си за възможна военна операция в северносирийския град Манбидж и очаква заповеди, като се намират на около 70 километра от града, пише турското издание Yeni Safak.\r\nВойска от около 12 хиляди бойци от ССА, 3 хиляди от които са местни жители от района на Манбидж, чакат заповед от турския президент Реджеп Таийп Ердоган, който подчерта, че страната трябва да е готова да предприеме всички необходими действия в случая на заплаха за сигурността на страната, пише турското издание.\r\nКакто вече агенция „Фокус“ информира, Турция и САЩ постигнаха „разбирателство, но не и споразумение“ за Манбидж, както заяви турския външен министър Мевлют Чавушоглу миналата седмица. Ако се постигне споразумение между Анкара и Вашингтон, пише Yeni Safak, броят на бойците от ССА ще бъде намален наполовина.\r\nИзданието коментира, че заради географията на района, операцията в Манбидж ще бъде много по-лесна от тази в Африн. Въоръжените сили на Турция и ССА са запознати с разположението на построените от Работническата партия на Кюрдистан (ПКК) и нейната сирийска издънка тунели, местата, където са складирани доставените от САЩ оръжия, както и с точната бройка на терористите в района.\r\nСирийската кюрдска партия „Демократически съюз“ (ДС) и нейното въоръжено крило „Отрядите за народна самоотбрана“ (ОНС), които, както пише Yeni Safak, са били светкавично разгромени в Африн и са силно деморализирани, което е довело до отслабване на хватката им върху региона.\r\nИзточници от ССА са съобщили, че ПКК/ДС –ОНС са разположили доставените от САЩ оръжия в различни точки из района на Манбидж и че тунелите на терористите няма да успеят да ги спасят, както не са успели в Африн. Според сведенията, приведени от турското издание, кюрдските формирования са построили тунели и в Манбидж, но те са по-малки от тези в Африн. Разузнаването на ССА е съставило карта за операцията в Манбидж, на която са отбелязани базите на ОНС и тунелите с различна големина.\r\nYeni Safak обяснява, че заради планинския терен и неблагоприятните климатични условия, Африн е изчистен от терористични елементи за 58 дни. Но теренът около Манбидж е равен и от ССА заявяват, че градът може да бъде освободен за около 10 дни, ако САЩ оттеглят подкрепата си за ПКК/ДС – ОНС.\r\nТерористичните групи, пише турското издание, не са подготвили силно укрепени огневи точки, подобно на тези в Африн и се предполага, че това ще ускори успешното завършване на евентуална операция.\r\nСпоред данните на изданието, в Манбидж са пристигнали 400 души т Кандил, а там има още 2 хиляди местни бойци. Предполага се, че щом турските ВС започнат операцията, към района ще се притекат подкрепления на ОНС от Ракка, Кобани и Ал Хасака.\r\nПревод и редакция:", "date": "2018.03.27", "title": "Yeni Safak: Над 10 хиляди бойци от ССА чакат заповед от Реджеп Таийп Ердоган да започнат операцията в Манбидж"}
{"url": "http://www.focus-news.net/news/2018/03/27/2504744/ministar-valentin-radev-shte-zasilim-politseyskoto-prisastvie-po-chernomorieto-za-letniya-sezon-za-da-se-garantira-sigurnostta-i-bezopasnostta-na-turistite.html", "text": "Полицейското присъствие по Черноморието ще бъде засилено през летния сезон, за да се гарантира сигурността и безопасността на туристите. Това каза пред журналисти във Варна министърът на вътрешните работи Валентин Радев, предаде репортер на Радио „Фокус“ – Варна. Според министър Радев още през април в морските курорти се очаква да бъдат командировани полицейски служители, както това е направено в зимните курорти през сезона. „И тази година по морето ще има униформени от Румъния и Чехия“, добави министърът. Валентин Радев отбеляза, че полицейските служители в градовете Варна и Бургас ще бъдат увеличени за летния сезон с колкото е необходимо. Решението е на ръководството, като се прави анализ на ситуацията през последната година – дали се увеличава или намалява туристическия поток и съответно престъпността.\r\nМарияна ВАЛЕНТИНОВА", "date": "2018.03.27", "title": "Министър Валентин Радев: Ще засилим полицейското присъствие по Черноморието за летния сезон, за да се гарантира сигурността и безопасността на туристите"}
{"url": "http://www.focus-news.net/news/2018/03/27/2504742/pregled-na-mezhdunarodnite-novini-do-18-chasa-agentsiya-fokus.html", "text": "Шантажът остава единствения език на САЩ на международната сцена. Това заяви министърът на външните работи на Руската федерация Сергей Лавров пред журналисти в Ташкент, Узбекистан, предава РИА Новости.\r\n„(Експулсирането на дипломати на Руската федерация от редица страни) е резултат от колосалният натиск и шантаж, който към настоящия момент е основен инструмент на Вашингтон на международната сцена, било то около случая „Скрипал“, било то около палестинския проблем, когато директно им бе казано – няма да ви даваме пари, докато не се съгласите с идеята, която още не се измислили“, коментира първият дипломат на Москва.\r\nОбщо 16 страни от Европейския съюз, САЩ, Канада, Норвегия, Украйна, Македония и Албания взеха решение да изгонят от пределите си руски дипломати в координиран отговор на предполагаемата намеса на Москва в отравянето на бившия офицер от руското Главно разузнавателно управление (ГРУ) Сергей Скрипал и дъщеря му Юлия. Русия отрече обвиненията.\r\n*** Президентите на Турция Реджеп Ердоган и на Русия Владимир Путин ще присъстват на церемонията за полагане на първа копка за АЕЦ „Аккую“ през следващата седмица, съобщи турският министър-председател Бинали Йълдъръм във вторник, предава Reuters.\r\nПървата атомна електроцентрала на Турция „Аккую“ най-вероятно няма да бъде пусната в екплоатация в предвидения срок до 2023 г. От „Росатом“, която търси местен партньор за участие в проекта с 49 процента, увериха, че са отдадени на идеята да спазят срока.Агенция „Фокус“ припомня:\r\nПо-рано „Росатом“ обяви получаването на първи лиценз, ограничено разрешение за строителството на АЕЦ „Аккую“ в Турция, което позволява да се пристъпи към изпълняването на строително-монтажна дейност на всички обекти на атомната електроцентрала, с изключение за сградите и съоръженията, важни за сигурността на „ядрения остров“, стана ясно от разпространено съобщение. Компанията разчита, че основният лиценз за строителството на АЕЦ „Аккую“, който ще позволи изграждането на съоръжението на самата централа, ще бъде издаден до средата на 2018 г.\r\n*** На всяка цена ще предотвратим използването на термина „Македония\" от Скопие. Това заяви председателят на „Независими гърци\" от управляващата в Атина коалиция и министър на отбраната Панос Каменос, предава македонската информационна агенция „Макфакс“.\r\nПред гръцката телевизия „Антена“ Каменос подчерта, че преди да се стигне до споразумение, трябва да бъдат изпълнени исканията на Атина за въвеждането на промени в Конституцията на Македония. \r\n„За да има промяна в Конституацията, ще трябва да има избори в Скопие. Да предположим, че ще има избори, ще настъпи обрат и ще бъдат приети промените в Конституцията. Едва тогава с решение на гръцкото правителство споразумението ще влезе в парламента и ще решим какво да направим. Но преди всичко това няма да предлагаме подобно решение в парламента. На второ място, дори и други да го предлагат, няма да гласуваме. Ако е необходимо, ще блокираме процеса по друг начин\", заяви още Каменос.\r\n*** Във вторник и Ирландия се присъедини към групата държави, които разпоредиха ескпулсирането на руски дипломати от пределите им в координиран отговор на предполагаемата роля на Москва в отравянето на бившия офицер от руското Главно разузнавателно управление (ГРУ) Сергей Скрипал, предава AFP, като уточнява, че страната ще трябва да напусне един дипломат на Руската федерация. \r\n„Нападението в Солзбъри не беше просто атака срещу Обединеното кралство, а обида на международната система, основана на правила, на която ние всички зависим за нашата сигурност и благополучие\", се казва в изявление от външното министерство.\r\n*** Върховният представител на Европейския съюз по въпросите за външните работи и политиката на сигурност Федерика Могерини ще се срещне във вторник вечер с президента на Сърбия Александър Вучич в Белград, предава македонската информационна агенция „Макфакс“.\r\nГоворителката на Европейската комисия Мая Коцианчич изтъкна, че Могерини ще пристигне в Белград, за да разговаря с Вучич и да насърчи диалога между Белград и Прищина.\r\nМогерини ще пристигне в Белград извънредно във връзка с последните събития в Косово.\r\nПо-рано във вторник лидерът на „Сръбска листа“ обяви, че ще напусне правителството и ще започне създаването на Общността на сръбските общини – нещо, което бе заложено в Брюкселския договор, подписан преди пет години.\r\n*** Председателят на „Сръбска листа“ Горан Ракич обяви оттеглянето на партията от косовското правителство, предава  Радио „Свободна Европа“ в македонската редакция. \r\nРакич допълни, че 10-те общини с преобладаващо сръбско население в Косово ще пристъпят към формирането на Общност на сръбските общини. Съответното решение е взето след консултации с държавния глава на Сърбия Александър Вучич във връзка с напрежението в Косовска Митровица.Агенция „Фокус“ припомня:\r\n„Сръбска листа“ има 10 депутати в 120-местния парламент на Косово и е част от управляващото мнозинство от 63-ма народни избраници. То бе формирано през септември миналата година, три месеца след изборите, като в него влизат Демократичната партия на Косово на президента Хашим Тачи, „Алианс за бъдещето на Косово“ на премиера Рамуш Харадинай, „Нов алианс за Косово“ на външния министър и вицепремиер Беджет Пацоли и партии на малцинствата в страната.\r\n***Анкара не е получила сигнали по време на срещата на върха ЕС – Турция във Варна на 26 март, че Съюзът ще покаже „справедливо отношение“ към Турция, заяви министър-председателят на страната Бинали Йълдъръм във вторник, цитиран от турското издание Hurryiet.\r\n„На срещата не видяхме никакви сигнали, че отношението на ЕС към нас ще бъде справедливо“, заяви Йълдъръм пред депутатите в турския парламент.\r\nУчастниците във варненската среща „може и да бяха добронамерени, но практиката не потвърждава техните добри намерения“, добави той.\r\n„Ние сме неудовлетворени от това, че борбата на Турция с терористичните организации е препятствие пред нашите отношения“, посочи Йълдъръм, като според Hurryiet той е визирал критиките на ЕС спрямо „анти-терористичните“ действия на Анкара вътре в страната.\r\nПремиерът добави още, че Турция „ще поддържа перспективата за пълноправно членство в ЕС“, като подчерта, че то трябва да бъде такова, което „отговаря на интересите и на двете страни“.\r\nАко преговорите за членство на Турция бъдат спрени то това ще стане след решение на ЕС, уверен е Йълдъръм.\r\n*** Русия осъжда решително инцидента в Косово, организиран с цел да сплаши косовските сърби. Това заявиха във вторник от Министерството на външните работи на Русия, предава ТАСС.\r\nРуската агенция припомня, че в понеделник ръководителят на канцеларията за Косово и Метохия при сръбския Министерски Съвет Марко Джурич беше арестуван от косовските сили за сигурност в Косовска Митровица и откаран в Прищина с белезници на ръцете. Политикът бе заловен, докато говореше със сръбски граждани, живущи в северната част на Косово. Хората се опитаха да го защитят, но полицейският спецназ употреби шоково гранати и сълзотворен газ.\r\n„Решително осъждаме тази акция на произвол, целяща да сплаши косовските сърби, по отношение на Марко Джурич, който се явява ръководител на сръбската делегация на преговорите с Прищина“, подчертаха от руското външно ведомство.\r\n„Изводът е очевиден: Прищина, ЕС и САЩ въобще нямат намерение да се съобразяват с правата и интересите на сърбите и са настроени да смазват жестоко тяхното стремление да защитават своите легитимни интереси – обръщат внимание от руското МВнР – Очевидно е и това, че косоварите, както са ги учили, следват примера на своите покровители в САЩ и Европа, подкопаващи основите на международното право и действащи на принципа, че всичко им е позволено“.\r\n„Призоваваме всички, които мат влияние над косовската върхушка да осъзнаят своята отговорност за случващото се и незабавно да окажат на своите подчинени сдържащо въздействие и да помогнат за деесйалацията на напрежението в Косово“, заявиха от руското министерство.\r\n*** „Свободната сирийска армия“ е завършила по-голямата част от приготовленията си за възможна военна операция в северносирийския град Манбидж и очаква заповеди, като се намират на около 70 километра от града, пише турското издание Yeni Safak.\r\nВойска от около 12 хиляди бойци от ССА, 3 хиляди от които са местни жители от района на Манбидж, чакат заповед от турския президент Реджеп Таийп Ердоган, който подчерта, че страната трябва да е готова да предприеме всички необходими действия в случая на заплаха за сигурността на страната, пише турското издание.\r\nКакто вече агенция „Фокус“ информира, Турция и САЩ постигнаха „разбирателство, но не и споразумение“ за Манбидж, както заяви турския външен министър Мевлют Чавушоглу миналата седмица. Ако се постигне споразумение между Анкара и Вашингтон, пише Yeni Safak, броят на бойците от ССА ще бъде намален наполовина.\r\nИзданието коментира, че заради географията на района, операцията в Манбидж ще бъде много по-лесна от тази в Африн. Въоръжените сили на Турция и ССА са запознати с разположението на построените от Работническата партия на Кюрдистан (ПКК) и нейната сирийска издънка тунели, местата, където са складирани доставените от САЩ оръжия, както и с точната бройка на терористите в района.\r\nСирийската кюрдска партия „Демократически съюз“ (ДС) и нейното въоръжено крило „Отрядите за народна самоотбрана“ (ОНС), които, както пише Yeni Safak, са били светкавично разгромени в Африн и са силно деморализирани, което е довело до отслабване на хватката им върху региона.\r\nИзточници от ССА са съобщили, че ПКК/ДС –ОНС са разположили доставените от САЩ оръжия в различни точки из района на Манбидж и че тунелите на терористите няма да успеят да ги спасят, както не са успели в Африн. Според сведенията, приведени от турското издание, кюрдските формирования са построили тунели и в Манбидж, но те са по-малки от тези в Африн. Разузнаването на ССА е съставило карта за операцията в Манбидж, на която са отбелязани базите на ОНС и тунелите с различна големина.\r\nYeni Safak обяснява, че заради планинския терен и неблагоприятните климатични условия, Африн е изчистен от терористични елементи за 58 дни. Но теренът около Манбидж е равен и от ССА заявяват, че градът може да бъде освободен за около 10 дни, ако САЩ оттеглят подкрепата си за ПКК/ДС – ОНС.\r\nТерористичните групи, пише турското издание, не са подготвили силно укрепени огневи точки, подобно на тези в Африн и се предполага, че това ще ускори успешното завършване на евентуална операция.\r\nСпоред данните на изданието, в Манбидж са пристигнали 400 души т Кандил, а там има още 2 хиляди местни бойци. Предполага се, че щом турските ВС започнат операцията, към района ще се притекат подкрепления на ОНС от Ракка, Кобани и Ал Хасака.\r\n*** Генералният секретар на НАТО Йенс Столтенберг даде пресконференция, посветена на реакцията на отравянето на бившия полковник от ГРУ Сергей Скрипал във Великобритания, по време на която обяви, че Алиансът ще изгони седем сътрудници на постоянното представителство на Русия при НАТО в Брюксел. „Днес отзовах акредитациите на седмина сътрудници на руската мисия“, заяви той, цитиран от руското издание „Ведомости“.\r\nОсвен това, „в отговор на първото използване на химическо оръжие на територията на НАТО“, ще бъде отказана акредитация на още трима руски сътрудници, а максималният размер на мисията ще бъде намален с 10 души – до 20. „Това ще демонстрира на Русия, че нейното неприемливо и опасно поведение има цена и последствия“, заяви генералният секретар на НАТО.\r\nВ същото време Алиансът няма да променя общата си политика спрямо Русия, подчерта Столтенберг. Алиансът, според неговите думи, ще съхрани показалия ефективността си „двоен подход“ във взаимоотношенията с Русия – „съчетанието от мощно сдържане с диалог, включително подготовката на нова среща на Съвета Русия – НАТО“.\r\nСпоред мнението на генералния секретар, Русия, започвайки с „анексията на Крим“ е недооценила единството на НАТО и е получила като отговор „най-голямото усилване на алианса от времената на Студената война“. „Не мисля, че Русия го е очаквала“, отбеляза той.", "date": "2018.03.27", "title": "Преглед на международните новини до 18 часа ( Агенция „Фокус“ )"}
{"url": "http://www.focus-news.net/news/2018/03/27/2504743/petar-bunev-sayuz-na-zheleznicharite-v-balgariya-noviyat-kolektiven-trudov-dogovor-na-bdzh-patnicheski-prevozi-zapazva-mnogo-ot-pridobivkite-na-sluzhitelite.html", "text": "Новият колективен трудов договор на „БДЖ - Пътнически превози“ запазва много от придобивките на служителите. Това каза в интервю за Радио „Фокус“ председателят на Съюза на железничарите в България Петър Бунев. По думите му хубава новина е, че ще се осигури увеличаване на заплатите на железничарите през следващите години в зависимост от ръста на минималната заплата. Бунев обясни, че договорът съдържа не по-лоши клаузи от предишния като заплащането на нощен труд в завишен размер. „Имаме 250 лева при излизане в отпуск за ползване в почивните бази. Имаме и два дни допълнителен отпуск, тоест сумарно не 20, а 22 дни. Така че нещата, които си бяха и които са по-благоприятни за хората от Кодекса на труда, се запазват. По-важното е, че с новия колективен трудов договор продължаваме да запазваме начина на формиране на заплати, които са обвързани с коефициенти към минималната заплата в страната“, каза още той. Във връзка с появилите се слухове за продължаващото съществуване на футболния отбор на Железниците Петър Бунев коментира, че в 120-годишната история на Железниците винаги е имало спорт. Той каза още, че музеят на „БДЖ – Пътнически превози“ се намира в Русе и изисква наличието на екскурзовод. „Освен с екскурзовод в Русе, БДЖ разполага също с лекар и възпитател във Велико Търново, които напълно отговарят на изискванията на съответните длъжности\", каза още Бунев.", "date": "2018.03.27", "title": "Петър Бунев, Съюз на железничарите в България: Новият колективен трудов договор на „БДЖ - Пътнически превози“ запазва много от придобивките на служителите"}
{"url": "http://www.focus-news.net/news/2018/03/27/2504747/kron-prints-mohamed-bin-salman-opek-raboti-za-sklyuchvane-na-10-20-godishno-sporazumenie-s-rusiya.html", "text": "ОПЕК иска дългосрочно споразумение за сътрудничество в контрола на добивите на петрол с Русия и другите производители извън организацията на страните износителки на нефт, заяви престолонаследникът на Саудитска Арабия Мохамед бин Салман, цитиран от турското издание Yeni Safak.\r\n„Работим, за сключване не на едногодишни споразумения, а за такива за 10-20 години напред“, заяви бин Салман в интервю пред Reuters.\r\n„Имаме споразумение за общата картина, но засега не сме се договорили за детайлите“, посочи саудитският престолонаследник.\r\nПревод и редакция:", "date": "2018.03.27", "title": "Крон принц Мохамед бин Салман: ОПЕК работи за сключване на 10-20 годишно споразумение с Русия"}
{"url": "http://www.focus-news.net/news/2018/03/27/2504746/plovdiv-trup-na-mazh-e-otkrit-kray-narechenski-bani.html", "text": "Труп на мъж е открит край Нареченски бани. Има престъпление, има и задържан. Това каза за Радио „Фокус”- Пловдив директорът на полицията старши комисар Атанас Илков. Повече подробности ще бъдат оповестени утре в 11.00 часа, когато ще бъде даден брифинг. По повод изтеклата неофициално информация в някои медии той заяви: „Тази практика трябва да се преустанови вече”.\r\nПо неофициална информация трупът е на софийски бизнесмен, който е бил убит снощи край Нареченски бани. Тялото му е било открито в микроязовир по пътя за Пампорово. Предполага се, че в основата на убийството са финансови недоразумения.\r\nЦветана ТОНЧЕВА", "date": "2018.03.27", "title": "Пловдив: Труп на мъж е открит край Нареченски бани"}
{"url": "http://www.focus-news.net/news/2018/03/27/2504748/blagoevgrad-predstaviha-predvaritelen-proekt-za-aktualizatsiya-na-programata-za-kachestvoto-na-atmosferniya-vazduh-na-teritoriyata-na-obshtinata.html", "text": "Представиха предварителен проект на „Актуализация на програмата за качеството на атмосферния въздух на територията на община Благоевград\", предаде репортер на Радио \"Фокус\" - Пирин. На събитието присъстваха заместник-кметът по европейски проекти и програми Зорница Кралева и заместник-кметът по строителството и сигурността инж. Емилия Тунева, главният еколог на Общината Диана Стефанова, експерти и граждани. По време на общественото обсъждане бе съобщено, че основната цел на проекта е да се актуализира съществуващата Програма за намаляване на вредни емисии в атмосферния въздух на фини прахови частици и полициклични ароматни въглеводороди на територията на Община Благоевград чрез изготвянето на комплексна програма за достигане на установените норми на замърсителите – фини прахови частици и полициклични ароматни въглеводороди. Специфичната цел на проектното предложение е намаляване замърсяването на атмосферния въздух чрез понижаване на количествата на ФПЧ10 и ПАВ. \r\nГлавният еколог Диана Стефанова каза, че в проекта се предвиждат голям брой мерки, които да бъдат взети на местно ниво за подобряване качеството на въздуха. Част от мерките предвиждат поетапното увеличаване броя на домакинствата отопляващи се с газ от централен източник, подмяна на стационарни индивидуални и многофамилни домакински горивни устройства на твърдо гориво, поставяне на филтри за ФПЧ10 на комините на горивни инсталации на твърдо гориво. Предвижда се също обновяване на автобусите от градския транспорт с автобуси, отговарящи най-малко на стандарт за вредни емисии ЕВРО 5, автобуси на газ и/или електро- и хибридни автобуси. Сред мерките са включени и въвеждане на зони с ниски емисии, редовно измиване на основните пътни артерии, благоустройство на крайпътните и междублокови пространства, озеленяване на свободните площи, поддържане в добро състояние на пътната настилка, контрол на строителните дейности на територията на общината.\r\nПроектът се финансира по ОП „Околна среда 2014-2020 г.“ по приоритетна ос 5 „Подобряване качеството на атмосферния въздух“. Срокът за изпълнение на проекта е 13 месеца, като началото бе поставено на 14 юни 2017 г. Общата стойност на проекта е 98 140.00 лв., от тях финансирането от Кохезионния фонд на ЕС е 83 419,00 лв., представляващи 85% от БФП и национално съфинансиране в размер на 14 721.00 лв., представляващи 15% от БФП “.\r\nЛивия НИНОВА", "date": "2018.03.27", "title": "Благоевград: Представиха предварителен проект за актуализация на програмата за качеството на атмосферния въздух на територията на общината"}
{"url": "http://www.focus-news.net/news/2018/03/27/2504745/protsesat-za-falita-na-ktb-zapochva-po-sashtestvo.html", "text": "Процесът за фалита на КТБ започва по същество. Съдия Вержиния Петкова даде ход на делото, като определението може да бъде обжалвано, предаде БНР. По делото подсъдими са 18 души, като бившият мажоритарен собственик на КТБ Цветан Василев е сочен за техен ръководител в организираната престъпна група, която според обвинението е източвала банката през годините.\r\nРазпитите на свидетели по делото ще започнат в началото на май, а следващото заседание на съда е насрочено за 9 май, когато ще бъде прочетен и обвинителният акт.", "date": "2018.03.27", "title": "Процесът за фалита на КТБ започва по същество"}
{"url": "http://www.focus-news.net/news/2018/03/27/2504751/pazardzhik-obshtina-panagyurishte-obyavi-protsedura-po-izbor-na-chlenove-na-saveta-na-detsata.html", "text": "Община Панагюрище обяви процедура по избор на членове на Съвета на децата. Това съобщи за Радио „Фокус“ – Пазарджик Радка Костуркова от Общината. „Съветът на децата е разработил Процедура за избор на членове на Съвета на децата, утвърдена от председателя на Държавната агенция за закрила на детето. Процедурата цели подобряване на механизма за детско участие на национално ниво чрез гарантиране на широка представителност на децата и ангажиране на органите на местното самоуправление, гражданското общество, медиите и бизнеса в популяризирането и подбора на кандидатите. За членове на Съвета на децата могат да бъдат предлагани кандидатури на деца на възраст до 18 години. Община Панагюрище отправя покана за представяне на кандидатури в направленията, съгласно чл. 3 от Процедурата за избор на членове на Съвета на децата. Документите за кандидатстване се подават в Център за подкрепа за личностно развитие в град Панагюрище“, уточни Костуркова. Тя добави, че документи ще се приемат до 24 май.\r\nВаня НИКОЛОВА", "date": "2018.03.27", "title": "Пазарджик: Община Панагюрище обяви процедура по избор на членове на Съвета на децата"}
{"url": "http://www.focus-news.net/news/2018/03/27/2504695/binali-yaldaram-sreshtata-vav-varna-ne-pokaza-che-es-shte-bade-spravedliv-spryamo-turtsiya.html", "text": "Анкара не е получила сигнали по време на срещата на върха ЕС – Турция във Варна на 26 март, че Съюзът ще покаже „справедливо отношение“ към Турция, заяви министър-председателят на страната Бинали Йълдъръм във вторник, цитиран от турското издание Hurryiet.\r\n„На срещата не видяхме никакви сигнали, че отношението на ЕС към нас ще бъде справедливо“, заяви Йълдъръм пред депутатите в турския парламент.\r\nУчастниците във варненската среща „може и да бяха добронамерени, но практиката не потвърждава техните добри намерения“, добави той.\r\n„Ние сме неудовлетворени от това, че борбата на Турция с терористичните организации е препятствие пред нашите отношения“, посочи Йълдъръм, като според Hurryiet той е визирал критиките на ЕС спрямо „анти-терористичните“ действия на Анкара вътре в страната.\r\nПремиерът добави още, че Турция „ще поддържа перспективата за пълноправно членство в ЕС“, като подчерта, че то трябва да бъде такова, което „отговаря на интересите и на двете страни“.\r\nАко преговорите за членство на Турция бъдат спрени то това ще стане след решение на ЕС, уверен е Йълдъръм.\r\nПревод и редакция:", "date": "2018.03.27", "title": "Бинали Йълдъръм: Срещата във Варна не показа, че ЕС ще бъде справедлив спрямо Турция"}
{"url": "http://www.focus-news.net/news/2018/03/27/2504750/tass-prezidentat-na-moldova-opredeli-kato-provokatsiya-izgonvaneto-na-ruski-diplomati-ot-stranata.html", "text": "Президентът на Молдова Игор Додон определи като провокация решението на правителството на  страната да изгони трима руски дипломати в контекста на събитията в Солсбъри, предава ТАСС.\r\n„Крайно съм възмутен от решението на правителството на Молдова да изгони трима руски дипломати от страната. Категорично осъждам тази поредна антируска провокация“, заяви молдовският президент пред ТАСС. Той подчерта, че Молдова няма никакви съюзнически задължения пред Великобритания и другите членове на НАТО, за да предприема подобни ходове на основание на принципа на солидарност.\r\n„Искам да напомня, че цяла редица страни-членки на НАТО, като Словакия и Турция, както и членката на ЕС – Австрия, отказаха да участват в този колективен атнируски демарш“, заяви Додон. Той напомни също, че кандидатът за премиер на Италия Матео Салвини също е разкритикувал решението. Молдовският президент подчерта, че „този ход изглежда два пъти по-абсурдно след визитата на заместник-министъра на външните работи на Русия Григорий Карасин, в хода на която представителите на всички клонове на властта на страната са се изказали за възстановяването на нормалните отношения с Москва“.\r\nПревод и редакция:", "date": "2018.03.27", "title": "ТАСС: Президентът на Молдова определи като провокация изгонването на руски дипломати от страната"}
{"url": "http://www.focus-news.net/news/2018/03/27/2504749/zhelyo-boychev-bsp-ostava-neyasen-iztochnikat-na-sredstvata-s-koito-shte-bade-zakupen-chez.html", "text": "Остава неясен източникът на средствата, с които ще бъде закупен ЧЕЗ. Това каза пред журналисти председателят на Временната комисия за установяване на всички факти и обстоятелства във връзка с приватизацията и планираната продажба на дружествата на ЧЕЗ Груп в България Жельо Бойчев след изслушването на представители на Министерството на финансите, на ДАНС и на ДАР по отношение не сделката, предаде репортер на Агенция „Фокус“. „Получихме информация, която е разширена на база на последното изслушване на службите, когато стана ясна информацията за сделката по придобиване на активите на ЧЕЗ в България. Виждам, че се е работило по тази тема. Допълнителна информация относно проверка на лицата и относно на институциите, имащи ангажимент към финансирането на тази сделка, беше предоставена на Комисията. Най-вероятно тя ще отправи и още конкретни въпроси към службите с оглед изясняване на част от тази информация“, коментира Бойчев и подчерта, че към момента остава неясен източникът на средствата, с които ще бъде закупен ЧЕЗ, доколкото сделката не е приключила. Според него произходът на средствата ще бъде неясен до момента, до който не е ясно дали ще има сделка и кой ще я финансира. „В хипотеза на подписан договор сме, но няма окончателно плащане и доколкото разбирам службите ни имат конкретна информация относно набавянето на тези финансови източници. Допълнително ще изискваме информация по този въпрос с оглед на притесненията, които има за фирми, свързани с офшорно или друго финансиране. Към момента няма никакво финансиране, а по-скоро има намерение за такова. Затова молбата ми е да бъдем по-конкретни“, допълни той и уточни, че Комисията ще изисква допълнителна информация. \r\n„Беше важно за всички членове да знаят на какъв етап е арбитражното дело, какви са аргументите на съответната страна, така че с нашите действия и работа на Комисията по никакъв начин да не бъде накърнен националният интерес на страната ни. Затова беше важно изслушването и мисля, че постигна своята цел“, заяви Бойчев.  \r\nТой обясни още, че са поискали това, което е било докладвано от службите днес, да постъпи като конкретен доклад към Комисията. „За съжаление, този доклад няма да бъде ползван публично от всички, но ще бъде вземан предвид при изготвения доклад на Комисията“, коментира Бойчев. \r\nПопитан дали отсъствието на председателите на службите има общо със случая „Скрипал“, Бойчев отговори: „Знам, че председателите на службите имат гости от чужбина от партньорски служби. Първо бяха заявили своето участие, а след това се обадиха, за да се извинят, че съвпада с посещението на чужди служби, но какви са те и каква е темата на разговор, разбрах само, че се провеждат в Министерския съвет“. \r\nЛюба АЛЕКСИЕВА", "date": "2018.03.27", "title": "Жельо Бойчев, БСП: Остава неясен източникът на средствата, с които ще бъде закупен ЧЕЗ"}
{"url": "http://www.focus-news.net/news/2018/03/27/2504753/kyustendil-velikdenska-detska-zanimalnya-shte-se-provede-v-dupnitsa-ot-2-do-5-april.html", "text": "Великденска детска занималня ще се проведе в Дупница. Това съобщи за Радио „Фокус” – Кюстендил Ценка Стоянова, секретар на Местната комисия за борба срещу противообществените прояви на малолетните и непълнолетните към Община Дупница. Инициативата се организира съвместно с Община Дупница и ще се проведе за времето от 2 до 5 април. В тези дни ежедневно в заседателната зала на Общината са предвидени различни занимания за децата. В различните детски работилници тези дни ще се включат специалисти от центровете за обществена подкрепа в града, както и от Детски център „Николито“. Последният ден от занималнята ще премине под надслов „Шарени и пъстри“, когато децата ще творят под ръководството на Десислава Атанасова от Исторически музей - Дупница. Всеки ден работилничките ще започват от 10.00 часа и са с продължителност 2 часа.\r\nВенцеслав ИЛЧЕВ", "date": "2018.03.27", "title": "Кюстендил: Великденска детска занималня ще се проведе в Дупница от 2 до 5 април"}
{"url": "http://www.focus-news.net/news/2018/03/27/2504756/predstoyashti-sabitiya-v-stranata-za-28-mart-agentsiya-fokus.html", "text": "***\r\nОт 09.00 часа ще започне пленарното заседание на Народното събрание.\r\n***\r\nОт 10.00 часа ще започне седмичното заседание на Министерския съвет.\r\n***\r\nОт 10.00 часа в хотел „Маринела“ вицепремиерът Валери Симеонов ще открие Българо-корейски бизнес форум.\r\n***\r\nОт 09.00 часа в зала „Средец“ на на София Хотел Балкан ще започне вторият ден на конференцията „Подкрепа за младите учители като инструмент за качествено образование: Привличане, набиране и подготовка на ефективни млади учители в образованието“, организирана от Синдикатът на българските учители . \r\n***\r\nОт 09.00 часа 19-и състав на Специализирания наказателен съд ще заседава по делото срещу Емил М., на когото е повдигнато обвинение за организиране и ръководене на организирана престъпна група.\r\n***\r\nОт 09.00 часа в сграда Б на Химикотехнологичния и металургичен университет (ХТМУ) ще се проведе Форум „Кариери-2018“.\r\n***\r\nОт 09.30 часа 16-и състав на Специализирания наказателен съд ще заседава по делото срещу Георги И., Георги А. и др., на които са повдигнати обвинения за организиране и ръководене на организирана престъпна група.\r\n***\r\nОт 09.30 часа 19-и състав на Специализирания наказателен съд ще заседава по делото срещу Георги К., на когото е повдигнато обвинение за организиране и ръководене на организирана престъпна група.\r\n***\r\nОт 10.00 часа 12-и състав на Специализирания наказателен съд ще заседава по делото срещу Гриша Г., Данаил Г. и др., на които е повдигнато обвинение за организиране и ръководене на организирана престъпна група.\r\n***\r\nОт 10.00 часа 10-и състав на Специализирания наказателен съд ще заседава по делото срещу Росен Ч. и Полина И., на които е повдигнато обвинение за организиране и ръководене на организирана престъпна група.\r\n***\r\nОт 10.00 часа 8-и състав на Специализирания наказателен съд ще заседава по делото срещу Цветан В., Александър П. и др., на които е повдигнато обвинение за организиране и ръководене на организирана престъпна група.\r\n*** \r\nОт 10.00 до 12.00 часа и от 14.00 до 17.00 в Посолството на Руската Федерация в Република България на бул. „Драган Цанков\" №28 ще София бъде изложена книга за съболезнования в памет на жертвите от трагедията в Кемерово.\r\n***\r\nОт 10.30 часа в Парк-хотел „Москва“ ще се проведе конференцията „Учениците пестят енергия в училище” в рамките на проект, финансиран от Федералното министерство на околната среда на Република Германия.\r\n***\r\nОт 11.00 часа в залата на 11 етаж в КНСБ ще се състои пресконференция на тема „Трансгранично сътрудничество между синдикалните организации в България и Германия с цел предотвратяване на трудова експлоатация на български граждани, работещи в ЕС“ .\r\n***\r\nОт 11.00 часа в зала „София“ на „Гранд хотел София“ ще бъде представен брой 16 на Юридически барометър на тема „Защитата на личните данни“. \r\n***\r\nОт 11.00 часа в Националния пресклуб на БТА ще се проведе пресконференция на Националната асоциация на зърнопроизводителите, на която ще обявят мотивите си за предприемане на протестни действия във връзка с обхвата на Законопроекта за административното регулиране на икономически дейности, свързани с нефт и продукти от нефтен произход.\r\n***\r\nОт 11.30 часа в Източния кулоар на парламента председателят на Народното събрание Цвета Караянчева ще открие Великденска благотворителна изложба на картини на деца от 143 СОУ „Георги Бенковски“ – София. \r\n***\r\nОт 12.00 часа в Авиобаза – кв. „Враждебна“ ще се проведе тържествена церемония по приемане на нови патрулни и специализирани автомобили с нормална и повишена проходимост. Автомобилите са осигурени за Главна дирекция „Гранична полиция” по Фонд „Вътрешна сигурност“. \r\n***\r\nОт 12.00 часа в Националния пресклуб на БТА ще се проведе пресконференция на Съюза на Военноинвалидите и Военнопострадалите и ръководството на Дружество „Военноинвалид” на тема „Обществения, здравния, социалния и трудов статус на тези заслужили за родината си български граждани в днешното време на родината ни”.\r\n***\r\nОт 13.00 часа в киносалона на Военномедицинска академия ще се проведе Общо събиране на личния състав на болницата. След края е предвиден брифинг с участието на началника на ВМА бригаден генерал професор д-р Венцислав Мутафчийски, д.м.н., FACS.\r\n***\r\nОт 13.00 часа 12-и състав на Специализирания наказателен съд ще заседава по делото срещу Калин В., на когото е повдигнато обвинение за изнудване.\r\n***\r\nОт 13.30 часа в заседателната зала в сградата на Висшия съдебен ще се проведе заседание на Прокурорската колегия на ВСС.\r\n***\r\nОт 13.30 часа 11-и състав на Специализирания наказателен съд ще заседава по делото срещу Георги С., Георги С. и др., на които е повдигнато обвинение за образуване и ръководене на организирана престъпна група.\r\n***\r\nОт 13.30 часа 6-и състав на Специализирания наказателен съд ще заседава по делото срещу Майдън С., на когото е повдигнато обвинение за престъпление по служба.\r\n***\r\nОт 17.30 часа в двора на къща музей „Пейо К. Яворов“ на ул. „Г. С. Раковски“ № 136 Националният литературен музей организира литературна вечер „На нощта неверна верен син…“. Поводът за събитието е отбелязването на 131 години от рождението на Димчо Дебелянов.\r\n***\r\nОт 18.00 часа в Литературен клуб „Перото“ ще бъде представена книгата „Пътеводител за комунистическа България“.\r\n***\r\nОт 18.30 часа в Литературния клуб на Столична библиотека ще бъде представен Калин Донков – поет на март в Столична библиотека. За него ще говори неповторимата Екатерина Йосифова, която също беше поет на месеца (за февруари).\r\n***\r\nОт 11.00 до 16.30 часа във фоайето на зала „22-ри септември” Центърът за личностно и творческо развитие организира  „Панорама на университетите“.\r\n***\r\nОт 11.30 часа в Аулата на Учебен корпус  № 1 ще се състои тържествено връчване на дипломите на абсолвентите от Техническия факултет.\r\n***\r\nОт 16.00 часа неправителствени организации ще представят своите каузи и възможности пред студентите на Американския университет в Благоевград.\r\n***\r\nОт 19.00 часа в зала „22 септември” ще се състои Тържествен концерт - „Мори Айда, Айда” по случай 85-ата годишнина от рождението на проф. Кирил Стефанов.\r\n***\r\nОт 14.00 до 16.00 часа в офиса на ПП ГЕРБ на ул. „Георги Бенковски” №1, общинският съветник Антоанета Цветкова ще има приемен ден. \r\n*** \r\nОт 10.30 часа в Регионалния пресклуб на БТА ще се състои пресконференцията Бюрото по труда. \r\n*** \r\nОт 13.00 часа в зала 314 на областна администрация ще се проведе заседание на Комисията по заетост. В дневния ред на заседанието е включено обсъждане и съгласуване на обобщена информация за резултатите от анкетно проучване на потребностите от работна сила в област Велико Търново.\r\n*** \r\nОт 13.00 часа в Актовата зала на СУ „Емилиян Станев“ ще се проведе Флашмоб „Чими“ /текст – Борис Априлов, постановчик и режисьор – Виктор Терзийски/ на детска театрална група „Дионисий“. \r\n*** \r\nОт 19.00 часа в малка зала на  МДТ „Константин Кисимов“ ще бъде представена постановката „Духът на поета. \r\n*** \r\nОт 19.00 часа в Читалище „Надежда – 1869“ ще бъде представена постановката„Скъпо съкровище“ от Франсис Вебер. \r\n***\r\nОт 17.00 часа в Изложбени зали „Рафаел Михайлов“ ще се проведе творческа среща-концерт „Преподаватели на катедра „Музика“ и приятели“.\r\n***\r\nОт 18.00 часа в зала 30 на Младежкия дом ще се проведе концерт на ученици от Музикалната школа от класовете на Светлана Арнаудова и Жана Шимидова (Калин Братоев – пиано и Биляна Тодорова – флейта).\r\n***\r\nОт 18.00 часа в Клуб 7 ще се състои представяне на модна къща „Скарлет“.\r\n***\r\nОт 14.00 часа в Регионалния пресклуб на БТА ще се проведе пресконференция на лидера на Българската национално-радикална партия Димитър Николов, който ще обяви европейска подписка за намаляване на разликите в стандарта на живот в западно-европейските и източните страни.\r\n***\r\nОт 14.30 часа на паркинга на Община Видин ще бъдат доставени две сметопочистващи машини по трансграничен проект. Кметът на Община Видин Огнян Ценков ще представи информация за изпълнението на проекта - \"Предотвратяване и ограничаване на последиците от предизвикани от човека трансгранични бедствия в региона Видин-Зайчар\", който се изпълнява по Програма Интеррег-ИПА за трансгранично сътрудничество България-Сърбия 2014-2020\".\r\n***\r\nОт 18.00 часа в залата на Симфониета - Видин Огнян Ценков ще вземе участие в работна среща на представители на Русенския университет „Ангел Кънчев“ с директори на образователни институции в Област Видин, дванадесетокласници и родители, организирана от Регионално управление на образованието - Видин и филиала в гр. Видин.\r\n***\r\nОт 17.00 часа в малката зала на Художествена галерия „Иван Фунев“ ще се проведат XXIX Зимни четения „проф. Борис Иванов Йоцов – филолог и политик убит, от „Народния съд“  през 1945г.“ Мирослава Топалова.\r\n***\r\nОт 17.30 часа в общата читалня на Регионална библиотека „Христо Ботев“ ще бъде представена  „Духовата музика - XX век – емблемата на Северозападна България“ - Калина Тодорова.\r\n*** \r\nОт 18.30 часа в НЧ „Напредък – 1869“ Театър 220 представя постановката „Татул“ по Георги Караславов. \r\n***\r\nОт 09.30 и 10.30 часа в Детска градина № 10 и  Детска градина № 17 ще се състоят куклените спектакли „Синият таралеж“ на Държавен куклен театър „Дора Габе“.\r\n***\r\nОт 10.00 часа в Голямата  заседателна зала на Община град Добрич ще се проведе общинско ученическо състезание „Защита при бедствия, пожари и извънредни ситуации“.\r\n***\r\nОт 14.00 часа в Младежки център – Добрич ще се проведе работна среща на Национална мрежа на младежките центрове – Младежки център - Пловдив, Младежки център –Стара Загора, Младежки център – Враца и Младежки център – Добрич.\r\n***\r\nОт 18.00 часа в Огледална зала „Нели Божкова“ ще се проведе класически концерт на ученици на СУ „Св. Климент Охридски“.\r\n***\r\nОт 10.00 часа областният  координатор на ГЕРБ – Силистра Тодор Тодоров организира приемен ден за жителите на община Дулово. Срещите ще се проведат в общинския офис на партия ГЕРБ на улица „ Васил Левски ” №7 , ет.2 (срещу полицията).\r\n***\r\nОт 10.30 часа на площад „Велбъжд” ще се проведе инициатива за събиране на пластмасови капачки, в подкрепа на повече дървета и \r\nзелени площи в града. \r\n***\r\nОт 17.00 часа на площад „Велбъжд” ще започне дефиле на участниците в Международния конкурс за класическа китара „Академик Марин Големинов”, след което в залата на общинския драматичен театър ще се състои официално откриване на музикалния форум от кмета на Община Кюстендил Петър Паунов. \r\n***\r\nОт 11.00 часа ще се състои церемонията по първа копка по повод началото на дейностите по обновяване на зеленото и междублоковото пространства при кръстовището на ул. „Димчо Дебелянов“ и ул. „Пловдивска“.\r\n***\r\nОт 11.00 часа в Регионалния пресклуб на БТА ще се проведе пресконференция на Съюза на слепите в България в регион Плевен във връзка с предстоящия национален протест на хората с увреждания.\r\n***\r\nОт 09.00 часа, в 10 зала на Окръжен съд ще се гледа делото срещу бившия полицай Венцеслав Караджов, обвинен в убийството на родителите си, като убийството е извършено предумишлено, с особена жестокост и с користна цел. Делото ще се гледа и на 29.03.2017 г. от 9.00 часа в същата зала\r\n***\r\nОт 09.00 часа, в зала 2 на Окръжен съд ще се гледа делото срещу Петко П., обвинен в това, че е избегнал установяване и плащане на данъчни задължения в особено големи размери.\r\n***\r\nОт 10.00 часа, в зала 5 на Окръжен съд Пловдив ще се гледа делото срещу Константин А. и Митко З., обвинени в това, че присвоили парични суми в размер на 10 000 лева и 8000 лева.\r\n***\r\nОт 12.00 часа в Заседателната зала на Община Пловдив ще се състои пресконференция по повод форум, посветен на aнгажирането и подпомагането на туристическия бранш за Европейска столица на културата. Форумът ще бъде открит от 15.00 часа в хотел „Холидей ин“.\r\n***\r\nОт 18.00 часа в залата на кметството на район Западен, на улица „Вечерница“ № 1А ще се състои тържество за децата, организирано от  ръководството на основно училище „Елин Пелин“.\r\n***\r\nОт 18.00 часа в салона на втория етаж на Регионалният етнографски музей ще бъде представена изложбата „От Виена и Константинопол. Етнография на града“.\r\n***\r\nОт 10.00 часа в Зала 1 на Областна администрация Русе ще се проведе заседание на Постоянната комисия по заетост към Областния съвет за развитие.\r\n***\r\nОт 17.30 часа в зала „Европа“ ще се състои заключителният концерт на Майсторския клас по ансамбли, воден от саксофонния квартет SIGNUM. От 18.00 часа в Художествената галерия – Русе се открива фотоизложба за именития диригент и композитор Кара Караев на Държавния музей на музикалната култура на Азербайджан. От 19.00 часа в Доходно здание фестивалът ще предложи едно истинско изкушение за меломаните – концерт на струнен квартет Шуман.\r\n*** \r\nОт 10.30 часа в Детски отдел на Градска библиотека ще се проведе  „ПРОЛЕТ МИЛА, ЖИВОТВОРНА.“ Литературно-музикална програма на учениците от IV „в“ клас на СУ „Николай Катранов“. \r\n***\r\nОт 10.00 часа в зала 105 на Общината ще бъде представен проектът „Подобряване на градската среда на Сливен“. От 11.30 часа ще бъде даден официалният старт на строително-монтажните дейности по проекта.\r\n***\r\nОт 18.30 часа в Регионална библиотека „Захарий Княжески“ ще се проведе среща с журналиста Георги Тошев. След това ще бъде представен документалният филм „Катя Паскалева. Последната роля” и книгата „Катя Паскалева. Жените в мен” (изд. Сиела).\r\n***\r\nОт 11.00 часа в пресцентъра в Областна администрация директорите на дирекциите „Бюро по труда”, „Инспекция по труда” и „Социално подпомагане” в Търговище ще дадат пресконференция.\r\n***\r\nОт 10.30 часа в зала „Марица“ на Областна администрация Хасково ще заседава Комисията по заетост към Областния съвет за развитие на област Хасково.\r\n*** \r\nОт 14.00 часа в зала 2 на Областна администрация ще се проведе  Заседание на Областния обществен съвет за превенция и противодействие на корупцията.", "date": "2018.03.27", "title": "Предстоящи събития в страната за 28 март (Агенция „Фокус“)"}
{"url": "http://www.focus-news.net/news/2018/03/27/2504752/vitsepremierat-na-turtsiya-ankara-izobshto-ne-obmislya-merki-sreshtu-moskva-vav-vrazka-sas-sluchaya-skripal.html", "text": "Турция няма намерение да предприема действия срещу Русия, заяви турския вицепремиер Бекир Боздаг в коментар за експулсирането на руски дипломати от Европа и САЩ като част от координиран отговор на отравянето на бившия полковник от ГРУ Сергей Скрипал във Великобритания, предава турското издание Hurryiet.\r\n„Отношенията между Турция и Русия са позитивни и добри. В тази връзка, Турция не обмисля да предприема каквито и да е действия срещу Русия“, заяви Боздаг след заседание на турския кабинет в столицата Анкара.\r\nПревод и редакция:", "date": "2018.03.27", "title": "Вицепремиерът на Турция: Анкара изобщо не обмисля мерки срещу Москва във връзка със случая Скрипал"}
{"url": "http://www.focus-news.net/news/2018/03/27/2504758/sport-leo-mesi-nyama-da-igrae-v-kontrolata-sreshtu-ispaniya.html", "text": "Стана ясно, че петкратният носител на „Златната топка“ Лео Меси няма да вземе участие в контролата между Испания и Аржентина тази вечер на стадион „Уанда Метрополитано“ в Мадрид заради болки в адукторите и натрупана мускулна умора. На негово място ще излезе полузащитникът на Севиля Евер Банега, а от Аржентинската футболна асоциация отрекоха твърденията, че отсъствието на Меси е по искане на клубния му отбор Барселона.", "date": "2018.03.27", "title": "Спорт: Лео Меси няма да играе в контролата срещу Испания"}
{"url": "http://www.focus-news.net/news/2018/03/27/2504755/vasil-kurtev-kmet-na-selo-narechenski-bani-ima-zadarzhani-za-ubiystvoto-no-te-ne-sa-mestni-hora.html", "text": "От сутринта разследващи полицаи са в село Нареченски бани. Това каза за Радио „Фокус” - Пловдив кметът на селото Васил Куртев. „Не познавам убития, не съм го виждал друг път, знам само, че имал съдружие с хора, които държат под наем заведение тук”, добави той. Според кмета полицаите са търсили тялото в реката, а не в язовир. „Убийството не е станало днес. Мисля, че не е и от снощи“, добави той. Куртев каза още, че има задържани, но те не са местни хора, а приходящи от Смолянския край. „Всичко е в начална фаза, полицията знае най-добре“, добави той.\r\nЦветана ТОНЧЕВА", "date": "2018.03.27", "title": "Васил Куртев, кмет на село Нареченски бани: Има задържани за убийството, но те не са местни хора"}
{"url": "http://www.focus-news.net/news/2018/03/27/2504759/gabrovo-domat-na-humora-i-satirata-organizira-praznichna-programa-po-povod-denya-na-shegata-i-46-godini-ot-sazdavaneto-si.html", "text": "Два дни продължава празничната програма за 1-ви април в Дома на хумора и сатирата. Тогава музеят отбелязва, освен Деня на шегата и своя 46-ти рожден ден. Това каза за Радио „Фокус“ – Велико Търново Светлана Михайлова, отговаряща за връзки с обществеността в културната институция. Началото на честванията ще бъде поставено с моноспектакъла на Волен Митев „Монолог на един шут“, който ще бъде представен на 31 март от 18.00 часа. Празничният 1-ви април ще е Ден на отворените врати и Домът на хумора ще работи с вход свободен. „От 11.00 часа ще открием една много интересна изложба, която се казва „Изобретенията“ и е посветена на сензационните открития на 19 и 20 век, които са променили живота на човечеството и продължават да го правят. Всеки, който дойде, ще може да използва изобретения като телеграф, рентген и дори „дядото на смартфона“. Експозицията ще остане в музея до 31 октомври“, каза още Светлана Михайлова. Програмата продължава с детско ателие на Школата по приложни изкуства на Ива Пенчева, което ще се проведе в Зала 5 от 14.00 часа. Там всички малки таланти ще имат възможност да се опитат да рисуват върху коприна. „През целия ден в различни часове, които ще обявим в началото на 1-ви април, ще се провеждат интересни викторини с въпроси, свързани с нашите изложби. Всеки ще може да си тръгне с интересен подарък“, добави експертът. Тя посочи, че голяма част от изложбите в културната институция ще са съвсем нови и всеки, който посети музея в деня на рождения ден, ще има възможност да види нещо непознато и интересно.\r\nЛуиза ТРАНЧЕВА", "date": "2018.03.27", "title": "Габрово: Домът на хумора и сатирата организира празнична програма по повод Деня на шегата и 46 години от създаването си"}
{"url": "http://www.focus-news.net/news/2018/03/27/2504738/vanshniyat-ministar-na-makedoniya-sled-izyasnyavaneto-na-situatsiyata-s-izgonvaneto-na-ruskiya-diplomat-otnosheniyata-mezhdu-moskva-i-skopie-shte-se-podobryat.html", "text": "Засега не е ясно как ще се отрази изгонването на руския дипломат от Македония на отношенията между Москва и Скопие, коментира македонската редакция на радио The Voice of America.\r\nМакедонските власти се надяват, че след изясняването на случая, приятелството между двете страни може и да стане по-добро и по-искрено, пише VOA.\r\nРешението на македонското МВнР е взето след внимателен анализ и, както заяви министърът на външните работи на страната Никола Димитров, се базира на два елемента: първият е международен – знак на солидарност със съюзниците във връзка с нападението с химическо оръжие във Великобритания, а вторият елемент има домашен аспект.\r\n„Става въпрос за лице, което със своите действия е излязло далеч извън своя дипломатически мандат и разпоредбите на Виенската конвенция за дипломатическите отношения. Това беше реакция за защита на националния интерес, на интегритетът на институциите и на сигурността на страната. Искаме да имаме приятелски отношения с всички държави, които проявяват искреност и разбиране за стратегическите и ключовите интереси на двете страни“, заяви Димитров.\r\nСпоред неговите думи, става въпрос за опит за сдобиване с информация, свързана със сигурността на Македония, но той не уточни точно каква информация, нито кой руски дипломат е изгонен.\r\n„Нашето решение се основава на ясни доказателства и нямаме дилема дали такива опити действително са осъществявани. Между приятелите понякога има неразбирателства и може би след изясняването на ситуацията, приятелството ни ще бъде по-добро и по-искрено“, смята Димитров.\r\nРешението на македонската дипломация от понеделник, което бе определено от Москва като „неприятелски акт без прецедент в руско-македонските отношения, за който отговорността носи македонската страна“, бе приветствано от официален Лондон, който поздрави Скопие чрез своя дипломатически представител.\r\n„Това е мощна демонстрация на солидарност“, написа в своя Туитър посланик Чарлс Гарет.\r\nПревод и редакция:", "date": "2018.03.27", "title": "Външният министър на Македония: След изясняването на ситуацията с изгонването на руския дипломат, отношенията между Москва и Скопие ще се подобрят"}
{"url": "http://www.focus-news.net/news/2018/03/27/2504757/varna-zhiteli-na-grada-postaviha-tsvetya-i-plyusheni-igrachki-pred-vhoda-na-generalnoto-konsulstvo-na-ruskata-federatsiya-v-pamet-na-zaginalite-pri-pozhara-v-kemerovo.html", "text": "Жители на града поставиха цветя, свещи и плюшени играчки пред входа на Генералното консулство на Руската федерация, предаде репортер на Радио „Фокус“ – Варна. По този начин жителите на Варна изразяват съпричастност  към болката и страданието на близките и роднините на загиналите при пожара в Кемерово.„Фокус“ припомня: \r\nПри пожар тази неделя в руския град Кемерово, разположен в централната част на Сибир, са загинали 64 души, сред тях 41 деца, а много други са били ранени. Пожарът е възникнал в търговския център „Зимна вишна“. Трима души са задържани във връзка със започналото разследване за пожара в търговско-развлекателния център, включително и директора на обекта. В рамките на заседание, посветено на трагедията в търговския център в Кемерово, държавният глава на Руската федерация Владимир Путин посочи сред възможните причини „престъпна небрежност и нехайство“. 28 март в Русия е обявен за общонационален ден на траур.\r\nМарияна ВАЛЕНТИНОВА", "date": "2018.03.27", "title": "Варна: Жители на града поставиха цветя и плюшени играчки пред входа на Генералното консулство на Руската федерация в памет на загиналите при пожара в Кемерово"}
{"url": "http://www.focus-news.net/news/2018/03/27/2504760/ministar-krasimir-karakachanov-obsadi-obshtata-politika-za-sigurnost-i-otbrana-na-es-s-ministara-na-vaorazhenite-sili-na-republika-frantsiya-florans-parli.html", "text": "Актуални въпроси на Общата политика за сигурност и отбрана на ЕС обсъдиха днес на среща във френското Министерство на отбраната министърът на отбраната Красимир Каракачанов и министърът на въоръжените сили на Република Франция Флоранс Парли. Това съобщиха от пресцентъра на Министерство на отбраната. Акцент в разговорите беше поставен на създадения Европейски отбранителен фонд и Постоянното структурирано сътрудничество в областта на отбраната на Съюза. Министър Красимир Каракачанов отбеляза, че в рамките на Българското председателство на Съвета на ЕС усилията са насочени към приемането на Регламента за създаване на Европейска програма за индустриално развитие в областта на отбраната (EDIDP), като стремежът е да бъде гарантирано участието и на малки и средни предприятия от страните-членки. Беше изразена обща позиция, че е необходимо да бъдат изработени ясни критерии за финансиране на европейските проекти.  \r\nИ двете страни подчертаха стремежа си за достигане на разходите за отбрана до 2% от БВП. Министър Флоранс Парли поздрави българската страна за това, че планира да достигне този критерий през 2024 г.  - една година по-рано от Франция. \r\nМинистър Красимир Каракачанов запозна своя френски колега с основните проекти за модернизация на трите вида въоръжени сили, като посочи, че се работи по тяхното прецизиране и съгласуване на финансовата и оперативно-техническа рамка. \r\nДвамата министри договориха създаването на работна група, която на експертно ниво да обсъди възможностите за активизиране на инициативата Европа на отбраната.", "date": "2018.03.27", "title": "Министър Красимир Каракачанов обсъди Общата политика за сигурност и отбрана на ЕС с министъра на въоръжените сили на Република Франция Флоранс Парли"}
{"url": "http://www.focus-news.net/news/2018/03/27/2504762/nimh-utre-oblachnostta-shte-prodalzhi-postepenno-da-se-razkasva-i-namalyava-maksimalnite-temperaturi-shte-dostignat-10-15.html", "text": "През следващото денонощие от северозапад облачността ще продължи постепенно да се разкъсва и намалява. През нощта и през по-голямата част от деня в югоизточната половина на страната ще се задържи облачно, с ръмежи, на места ще се образуват и мъгли. До вечерта и там облачността ще намалее. Ще духа слаб до умерен северозападен, в югоизточните райони – североизточен вятър. Минималните температури ще са между минус 1° и 4°, а дневните ще достигнат 10-15°.Атмосферното налягане малко ще се повиши, оставайки по-ниско от средното за март. Това съобщи за Агенция \"Фокус\" Георги Цеков, дежурен синоптик в Националния институт по метеорология и хидрология (НИМХ) при БАН.   \r\nНад Черноморието ще е предимно облачно, с по-съществени разкъсвания на облачността в северните райони. Там вятърът ще е от запад-северозапад, докато в южните все още ще е от североизток. По южното крайбрежие ще има и слаби валежи от дъжд. Максималните температури ще са между 7° и 10°. Температурата на морската вода е 6-7°. Вълнението на морето е 2 бала.  \r\nНад Западна Стара планина ще е предимно слънчево, а до края на деня и над останалите планински масиви облачността ще се разкъса и намалее. Преди обяд на места в Рило-Родопската област ще има превалявания от сняг,  под 1200 метра – от дъжд. Ще духа умерен запад-северозападен вятър, който вечерта ще се ориентира от север. Максималната температура на височина 1200 метра ще е около 5°, на 2000 метра – около минус 1°.\r\nВ четвъртък ще бъде предимно слънчево. Повишението на температурите ще продължи и максималните ще бъдат между 14° и 19°, а минималните – между минус 1° и 4°. В петък ще се задържи предимно слънчево и с още 2-3° по-топло. Ще се появи юг-югозападен вятър. В събота югозападният вятър ще се усили, особено в Източна България и северно от планините, където ще е умерен и временно силен. Температурите ще се повишат още и максималните ще бъдат между 20° и 25°. От запад облачността отначало средна и висока ще се увеличава, а по-късно през деня над западните райони ще се снижи и на отделни места там ще превали краткотраен дъжд с гръмотевици.", "date": "2018.03.27", "title": "НИМХ: Утре облачността ще продължи постепенно да се разкъсва и намалява, максималните температури ще достигнат 10-15°"}
{"url": "http://www.focus-news.net/news/2018/03/27/2504764/zhan-klod-yunker-ako-martin-zelmayer-podade-ostavka-podavam-ostavka-i-az.html", "text": "Председателят на Европейската комисия Жан-Клод Юнкер е заявил пред свои високопоставени колеги в Европейската народна партия (ЕНП), че ако бившият началник на неговата канцелария и настоящ генерален секретар на Европейската комисия Мартин Зелмайер бъде принуден да оваканти поста си, той също ще подаде оставка, пише Politico.\r\nСпоред три официални лица от ЕС, споделили информация за срещата, Юнкер е казал на председателя на Европейския парламент Антонио Таяни и председателя на ЕНП Жозеф Дол, че е разочарован от липсата на подкрепа за Зелмайер от групата на ЕНП за повишението му (официализирано на 21 февруари 2018 година – бел. „Фокус“ ).\r\nРазговорът се е провел в четвъртък, в кулоарите на заседанието на ЕНП преди срещата на върха на Европейския съвет в Брюксел. Юнкер, Зелмайер и Таяни са членове на ЕНП – най-голямата партия в ЕП, уточнява изданието.\r\nИзненадващото повишение на Зелмайер в позицията на генерален секретар на ЕК миналия месец при, както пише Politico, подозрителни обстоятелства, предизвика смайване в Брюксел и доведе до обвинения, че ходът показва, че Комисията действа като „клуб на старите момчета“.\r\nЕдин високопоставен служител в ЕС заяви, че в хода на срещата в четвъртък, Юнкер е казал на колегите си, че „ако Зелмайер си тръгне и аз си тръгвам“. Друго официално лице от ЕС също е потвърдило, че Юнкер е заплашил да си подаде оставката, ако Зелмайер бъде принуден да напусне.\r\n„Атмосферата около Юнкер по този въпрос не беше добра“, е заявил източникът на Politico, като е добавил, че председателят на Комисията е бил „бесен“.\r\nДруг източник от ЕС е заявил, че по време на въпросната среща Дол се е оплакал, че Юнкер не е информирал групата предварително за повишението на Зелмайер. В отговор на това, говорител на Комисията е заявил, че тя  „никога не коментира какво е обсъждано на вътрешни срещи“.\r\nПо време на пленарна сесия на ЕП миналата седмица, огромното  мнозинство от присъстващите европейски депутати, включително тези от ЕНП, са осъдили повишението на Зелмайер.\r\n„Комисията трябва да избере кое е по-важно“, заяви либералът от Нидерландия Софи Велд в хода на своята реч. „Кариерата на господин Зелмайер или репутацията на ЕС“.\r\n„Какво по-добро можеше да се измисли, за да се налее вода в мелницата на евроскептиците“, пък заяви членът на ЕНП от Франция Франсоа Гросет.\r\nПревод и редакция:", "date": "2018.03.27", "title": "Жан-Клод Юнкер: Ако Мартин Зелмайер подаде оставка, подавам оставка и аз"}
{"url": "http://www.focus-news.net/news/2018/03/27/2504761/plovdiv-detska-folklorna-formatsiya-rozova-dolina-ot-karlovo-specheli-6-nagradi-na-natsionalniya-muzikalno-folkloren-konkurs-orfeevi-talanti.html", "text": "Детска фолклорна формация „Розова долина“ към Народно читалище „Васил Левски - 1861 г.“ - Карлово спечели 6 награди на Национален музикално-фолклорен конкурс „Орфееви таланти” – Пловдив 2018. Това каза за Радио „Фокус“ – Пловдив Велина Иванова, ръководител и вокален педагог на групата. „Всяка година посещаваме фолклорни конкурси. Тази година в нашия график беше включен и конкурса „Орфееви таланти“, който е един от най-сериозните“, каза Велина Иванова. В конкурса участие са взели 6 деца в три възрастови групи между 5 и 12 години. „Наши участници се състезаваха в 4 различни категории. Имахме една представителка в първа възрастова група, четирима във втора възрастова група и един в трета възрастова група“, каза Велина Иванова. Тя коментира, че децата за първи път участват в раздел „камерни групи“ с многогласно пеене и всички участници са успели да вземат награди. „В първа възрастова група най-малката ни представителка Йоана взе първа награда, а също така беше поканена и за звукозапис. Във втора възрастова група имаме две златни лири на Орфей и две бронзови. Нашият представител Филип в голямата възрастова група между пети и осми клас също взе бронзова лира“, каза още Велина Иванова. По думите ѝ това е голямо постижение за детето, защото той е пети клас, а се е състезавал с деца от осми клас. „Камерната група“ на детска фолклорна формация „Розова долина“ е получила наградата „Поощрение“.\r\nВесела КРЪСТЕВА", "date": "2018.03.27", "title": "Пловдив: Детска фолклорна формация „Розова долина“ от Карлово спечели 6 награди на Националния музикално-фолклорен конкурс „Орфееви таланти”"}
{"url": "http://www.focus-news.net/news/2018/03/27/2504765/shumen-shofyorite-da-se-dvizhat-s-povisheno-vnimanie-po-pat-ii-73-smyadovo-veselinovo-v-rayona-na-smyadovo-v-posoka-rish-poradi-patnotransportno-proizshestvie.html", "text": "Шофьорите да се движат с повишено внимание по път II-73 Смядово – Веселиново в посока Риш (в района на Смядово), поради пътнотранспортно произшествие. Това съобщиха от пресцентъра на Агенция \"Пътна инфраструктура\". Трафикът се регулира от \"Пътна полиция\".", "date": "2018.03.27", "title": "Шумен: Шофьорите да се движат с повишено внимание по път II-73 Смядово – Веселиново, в района на Смядово в посока Риш, поради пътнотранспортно произшествие"}
{"url": "http://www.focus-news.net/news/2018/03/27/2504767/aktsenti-v-sutreshniya-blok-dobro-utro-balgariya-na-radio-fokus-na-28-mart.html", "text": "Във вторник нивото на река Велека беше критично, но кметът на Община Царево Георги Лапчев съобщи, че това е нормално и често състояние на реката при по-силен валеж. В сутрешния блок „Добро утро, България“ на Радио „Фокус“ ще му зададем въпроса има ли промяна в ситуацията. \r\nВ минутите след 8.00 часа ще коментираме все по-динамичните отношенията между Русия и САЩ и продължаващото напрежение между двете световни сили, след както президентът Доналд Тръмп нареди експулсирането на 60 руски дипломати от страната и затвори руското консулство в Сиатъл заради отравянето на бившия руски шпионин Скрипал и дъщеря му във Великобритания на 4 март. Русия отрича участие в това деянието и заяви, че след отзоваването на руски дипломати ще последва огледално действие, без да се уточнява какво. Има ли ос САЩ - Русия, както по времето на Студената война? Темата ще коментираме с Алекс Алексиев, председател на Центъра за Балкански и Черноморски изследвания. \r\nСлед зимата започнаха ремонтите на пътната инфраструктурата в столицата. Как ще бъдат използвани заделените 39 млн. лева и какво включва рехабилитацията на инфраструктурата на територията на Столична община ще ни каже заместник-кметът на София с ресор транспорт и транспортни комуникации Евгени Крусев. \r\nС настъпването на пролетта много от хората искат да свалят излишните килограми. В желанието си за бързо отслабване  се допускат грешки. Как да ги избегнем ще разберем от репортажа на колегата от Радио „Фокус“ – Пирин Кристина Миткова. Ще се насочим и към Кюстендил, където се провежда двадесет и второто издание на международния конкурс “Акад. Марин Големинов”. Повече за конкурса разказва репортерът на Радио „Фокус” – Кюстендил Венцеслав Илчев. Ще отскочим и до Шумен, където ще се проведат за 13-и път Националните ученически театрални празници. Повече за предстоящото събитие ще чуем в репортажа на Ивелина Иванова от Радио „Фокус“ - Шумен\r\nТези и още теми - в „Добро утро, България“ по Радио „Фокус“ от 06.00 до 10.00 часа с водещ Елеонора Чолакова.", "date": "2018.03.27", "title": "Акценти в сутрешния блок „Добро утро, България“ на Радио „Фокус“ на 28 март"}
{"url": "http://www.focus-news.net/news/2018/03/27/2504766/mrrb-shte-kandidatstva-pred-evropeyskata-komisiya-za-33-mlrd-lv-za-patna-bezopasnost-obzor.html", "text": "Министерството на регионалното развитие и благоустройството ще кандидатства пред Европейската комисия за средства в размер на 3,3 млрд. лв. за пътна безопасност в рамките на 2020 – 2030 г. Глобалната цел на европейско ниво е за този период жертвите по пътищата да намалеят с 50%. Това обяви министърът на регионалното развитие и благоустройството Николай Нанков по време на откриването на международната конференция „Пътна безопасност. Нови технологии и добри световни и европейски практики“, която е част от календара на Българското председателство на Съвета на ЕС. \r\n„Пътната безопасност не е казус на отделен сектор от обществото, а на цялото общество и на широк набор от институции. Искаме да осигурим по-голям ресурс за бъдещото изграждане на инфраструктурата – и като по-добро изграждане на пътищата в опасни участъци, и като мерки, свързани с подобряване на еластичните огради, поставяне на знаци и т.н.“, каза още министър Нанков и уточни, че oколо 8 хил. км републикански и 12 хил. км общински пътища се нуждаят от спешна цялостна рехабилитация.\r\n„На палиативния подход от последните 30 години, свързан с кърпежите на дупки, трябва да бъде сложен край. Ще преминем към дълготрайна и цялостна рехабилитация на пътищата“, коментира още регионалният министър и посочи, че това ще стане чрез въвеждането на тол системата, която няма да е панацея, но ще даде огромен ресурс. „От нея се очаква три пъти по-висок приход, не малка част от който ще бъде насочен към подобряване на пътната безопасност във всичките ѝ аспекти. Бюджетните средства, средствата на общинските администрация също ще бъдат използвани и в този аспект“, стана ясно от думите на министъра. \r\nПредседателят на УС на Агенция „Пътна инфраструктура“ инж. Дончо Атанасов обясни, че всяка година трафикът се увеличава с 10-15%, увеличава се и броят на товарните автомобили, което носи много проблеми, а финансирането продължава да недостига. „Пътната агенция е полагала, в момента полага и ще полага огромни усилия в пътната безопасност. Но, за съжаление, не всички от тях се увенчават с успех. Независимо от всичко обаче там, където много бързо и екстремно можем да предотвратим катастрофи, ние го правим“, коментира инж. Атанасов и уточни, че се набляга на строителството на автомагистрали като една изключително важна част от пътната безопасност и важен фактор за значителното намаляване на жертвите по пътищата. „Състоянието на тунели, на мостове също е важно за пътната безопасност, но те изискват огромен финансов ресурс“, каза още инж. Атанасов.\r\nИнж. Веселин Давидов, член на Управителния съвет на Агенция „Пътна инфраструктура“, коментира, че е време да се замислим повече за пътната си безопасност и в града. „В градски условия например един автомобил може да удари пешеходец с 50 км/ч, като това е равно на падане от шести етаж на сграда. А ние все още не сме развили рефлекса и културата да се пазим както трябва“, коментира Давидов. Той поясни, че към настоящия момент Министерството на регионалното развитие и благоустройството и АПИ засилват усилията си в две посоки – в структурно и функционално отношение и на оперативно ниво. „От 1 януари влезе в сила новият устройствен план на агенцията като бяха създадени две нови дирекции – за пътна безопасност и за информационни технологии и системи. Целта е да направим така, че абсолютно всички проекти да подлежат на предварителен контрол за приоритизиране с акцент на пътната безопасност, въпреки малкото средства, с които разполагаме“, каза още инж. Давидов.\r\nЦветилена СИМЕОНОВА", "date": "2018.03.27", "title": "МРРБ ще кандидатства пред Европейската комисия за 3,3 млрд. лв. за пътна безопасност (ОБЗОР)"}
{"url": "http://www.focus-news.net/news/2018/03/27/2504769/aleksandar-aleksandrov-sayuz-na-zarnoproizvoditelite-vidin-zakasnyava-podhranvaneto-na-ploshtite-s-esennitsi-zaradi-zadarzhalata-se-snezhna-pokrivka.html", "text": "Закъснява подхранването на площите с есенници заради задържалата се снежна покривка. Това каза за Радио „Фокус“ – Видин Александър Александров, председател на Видинския съюз на зърнопроизводителите. Той добави, че в момента само във Видинска област снегът се е задържал на полето. „Това прави невъзможен достъпът до обработваемите земеделски площи. Нямаме измръзнали площи, заради по-меката зима, но почвата е преовлажнена“, обясни земеделският производител. Той добави, че заради изпуснатите срокове за подхранване на пшеницата и ечемика може да се очакват при тях и по-ниски добиви. „Все още не може да се влезе и да се оценят колко са площите, които са залети от високи подпочвени води и скъсани диги в областта. Имаме залети площи в района на село Балей, но района е непристъпен“, обясни Александър Александров.\r\nАнна ЛОЗАНОВА", "date": "2018.03.27", "title": "Александър Александров, Съюз на зърнопроизводителите - Видин: Закъснява подхранването на площите с есенници заради задържалата се снежна покривка"}
{"url": "http://www.focus-news.net/news/2018/03/27/2504770/api-dvizhenieto-se-osashtestvyava-v-edna-lenta-po-okolovrastniya-pat-na-sofiya-mezhdu-zhk-obelya-1-i-zhk-lyulin-1-poradi-patnotransportno-proizshestvie.html", "text": "Движението се осъществява временно в една лента двупосочно по път II-18 Софийски Околовръстен път, между жк. \"Обеля 1\" и жк. \"Люлин 1\" в района на ТЕЦ \"Люлин\", поради пътнотранспортно произшествие. Това съобщиха от пресцентъра на Агенция \"Пътна инфраструктура\". Трафикът се регулира от \"Пътна полиция\".", "date": "2018.03.27", "title": "АПИ: Движението се осъществява в една лента по Околовръстния път на София, между  жк. \"Обеля 1\" и жк. \"Люлин 1\" поради пътнотранспортно произшествие"}
{"url": "http://www.focus-news.net/news/2018/03/27/2504771/zam-ministar-malina-krumova-neobhodimo-e-nasarchavane-uchastieto-na-grazhdanite-i-zainteresovanite-strani-pri-vzemaneto-na-resheniya-vav-vik-otrasala.html", "text": "Устойчивото финансиране на ВиК отрасъла е от изключително значение за опазването и развитието на водните ресурси. Това представлява голямо предизвикателство не само за Европа, но и за целия свят. Наше задължение и отговорност е да гарантираме изконното човешко право на достъп до вода за всеки гражданин. Това каза заместник-министърът на регионалното развитие и благоустройството Малина Крумова на десетата юбилейна конференция на Българска асоциация по водите – Булаква, съобщиха от пресцентъра на Министерство на регионалното развитие и благоустройството. По време на двудневното мероприятие на тема „Инвестиционни предизвикателства пред водния сектор – Иновативни решения и финансови стратегии“ бе организиран дискусионен форум, на който бе обсъден проектът за нов Закон за ВиК отрасъла. Законът се разработва от Министерството на регионалното развитие и благоустройството.\r\n„Ключово е гражданите и заинтересованите страни да бъдат насърчавани за участие при вземането на решенията по отношение на инвестициите във водния отрасъл. Наша основна цел е потребителите да бъдат добре информирани, за да се повиши тяхната чувствителност към екологичните и инвестиционни аспекти на водата“, отбеляза регионалният заместник-министър.\r\nЗаконът ще урежда всички обществени отношения във водоснабдителния и канализационен отрасъл. В него ще бъдат заложени механизми, които ще гарантират устойчивото планиране и ефективността на услугите. Повишаване информираността и по-голямо участие на обществото при взимане на инвестиционните решения в отрасъла, както и фокус към потребителя, са сред целите, заложени в него.\r\n„Ключово в концепцията на закона е да се обедини разпокъсаната настояща нормативна уредба, регулираща отрасъла“, заяви Крумова. „Чрез него ще се реализират интегрирани и ефективни инвестиционни решения“, каза още тя.\r\nПредвижда се да бъдат изградени и специализирани карти на ВиК съоръженията, за да се улесни поддръжката на мрежата. Ще бъдат заложени и механизми за подобряване контрола на качеството на изпълнение и на вложените материали. Ще се насърчава публично-частното партньорство с цел привличане и на външно частно финансиране. Обсъжда се и възможността за създаване на специализиран регулатор за отрасъла, който ще притежава по-скоро консултативни функции и ще следи постигането на заложените цели и резултати, стана ясно по време на форума.\r\nЗаконът ще съдържа и механизми за защита на социално слабите и уязвими групи в обществото. Обсъжда се идеята за гарантирано минимално количество на потребление на вода от 50 л на ден за най-уязвимите групи.\r\n„Необходимо е да създадем такова ценообразуване, което да позволява пълно възстановяване на разходите на операторите, включително инвестиции за нова инфраструктура и подмяна на амортизирана такава“, отбеляза регионалният заместник-министър.\r\nВключването на такса солидарност и създаването на нарочен фонд за подпомагане на ВиК дружествата е сред обсъжданите концепции в проекта на новия закон. Това ще позволи наличието на сигурен източник на финансиране на отрасъла, за да се постигат заложените цели и политики. „Фондът ще позволи развитието на отрасъла, което включва постигане на съответствиe с европейските изисквания, иновации, развойна дейност, подобряване ефективността и капацитета на ВиК операторите“, добави Крумова.\r\nВключени ще бъдат и мерки за развитие на отрасъла, защита правата на потребителите, насърчаване на отговорното гражданско отношение.", "date": "2018.03.27", "title": "Зам.-министър Малина Крумова: Необходимо е насърчаване участието на гражданите и заинтересованите страни при вземането на решения във ВиК отрасъла"}
{"url": "http://www.focus-news.net/news/2018/03/27/2504768/prof-nikolay-radulov-ekspert-po-natsionalna-sigurnost-sluchayat-s-neproverenite-patnitsi-na-letishte-sofiya-mozhe-da-se-izpolzva-kato-koz-sreshtu-chlenstvoto-na-balgariya-v-shengen.html", "text": "Случаят с 42-мата непроверени пътници, преминали българската граница, може да се използва като коз срещу членството на България в Шенген. Това каза за вечерния блок „Това е България“ на Радио „Фокус“ експертът по национална сигурност проф. Николай Радулов. За различните възможни сценарии, как изглежда случаят в международен контекст и кой трябва да поеме отговорност, проф. Радулов каза, че не става дума за смяната, която е била дежурна на входяща линия. „Разбира се, тези хора ще понесат своята отговорност. Въпросът е следният – тези хора имат началници, над тях има друг началник – над тях е ръководителят на ГД „Гранична полиция“. В момент, когато става дума за възможността да влезем в Шенген, това изглежда като огромна провокация. Може би е най-подходящо шефът на ГД „Гранична полиция“ да си подаде оставката и, разбира се, някой трябва да поеме и политическата отговорност, защото напълно възможно е това да срути нашата възможност именно сега да бъдем приети в Шенген. Ръководството, което трябва да дава обяснения, вместо да се погрижи за това да не се случват повече такива неща, се чуди как да „отърве кожата“. Всичко това обаче говори за безсилие на ГД „Гранична полиция“ в лицето на нейното ръководство“, коментира проф. Радулов. Той изтъкна, че ако случаят е провокация, то такава не може да е била извършена без съдействието на високопоставени и добре информирани лица в системата на МВР. Експертът по национална сигурност заяви, че в такъв управленски проблем, където висшестоящите опитват да запазят статуквото, има силно усещане за корупция, но още по-силно – за безхаберие.", "date": "2018.03.27", "title": "Проф. Николай Радулов, експерт по национална сигурност: Случаят с непроверените пътници на летище „София“ може да се използва като коз срещу членството на България в Шенген"}
{"url": "http://www.focus-news.net/news/2018/03/27/2504763/branimir-mitov-dramatichen-teatar-prof-encho-halachev-blagoevgrad-vapreki-trudnite-vremena-vseki-edin-teatar-v-balgariya-uspya-da-si-izvoyuva-svoya-vyarna-publika.html", "text": "Въпреки трудните времена, в които живеем, всеки един театър в България успя да си извоюва своя вярна публика. Това каза за Радио „Фокус“ – Пирин Бранимир Митов, директор на Драматичен театър „Проф. Енчо Халачев“ – Благоевград по повод Международния ден на театъра – 27 март. Според него театрите в страната ни са успели да си създадат своя собствена публика, за която се „грижат“. „Нека не забравяме, че публиката не е даденост. За публиката трябва да се „воюва“, за да може да я накараме да влезе точно в нашия салон. Ние от Драматичен театър „Проф. Енчо Халачев“ се опитваме, след като привлечем публиката към нас, да ѝ представим нещо по-различно и интересно, така че гледането да е приятно за нея и да я кара да бъде максимално близко до изкуството, наречено театър“, каза още Бранимир Митов. Той добави, че за следващите месеци Драматичен театър „Проф. Енчо Халачев“ е подготвил богата и разнообразна програма. „На 28 март ще играем постановката „Ромео и Жулиета“, средата на месец април ни предстои премиера на „Ревизор“ от Гогол, а в края на май ни предстои премиера на „Домът на Бернарда Алба“. Очаква ни доста наситена програма“, добави Митов. Той каза още, че детската театрална школа „Ер малък“ ще вземе участие в няколко театрални фестивала, един от които е „Талантино“, който се провежда в Благоевград. „За нас работата тепърва започва“, отбеляза Митов.\r\nЛивия НИНОВА", "date": "2018.03.27", "title": "Бранимир Митов, Драматичен театър „Проф. Енчо Халачев“ – Благоевград: Въпреки трудните времена, в които живеем, всеки един театър в България успя да си извоюва своя вярна публика"}
{"url": "http://www.focus-news.net/news/2018/03/27/2504773/luxembourg-times-evropeyskata-komisiya-othvarli-kritikite-sreshtu-zelmayer.html", "text": "Европейската комисия отхвърли критиките около светкавичното издигане на Мартин Зелмайер до позицията на генерален секретар на Европейската комисия, докато скандалът продължава да бушува в Брюксел, пише Luxembourg Times.\r\nЗелмайер, бившият началник на канцеларията на председателя на Европейската комисия и бивш премиер на Люксембург Жан-Клод Юнкер, бе издигнат до генерален секретар на Комисията в края на февруари.\r\nДраматичното издигане доведе до политическа реакция и бе осъдено от множество членове на Европейския парламент – от либерали до евроскептици.\r\nТвърди се, че Юнкер е заплашил да подаде оставка ако Зелмайер бъде отстранен от поста.\r\nКомисията е излязла със заявление в 3 часа през нощта в неделя, в което твърди, че назначението е „в пълно съответствие с всички законови норми“ и добавя, че „няма съмнение“ в това, че Зелмайер притежава всички необходими квалификации за поста.\r\nИзненадващото назначение на германеца е било предложено от Юнкер по време на среща на Колегията на комисарите през февруари и е одобрено с единодушие.\r\nЗелмайер беше назначен за кратко на поста заместник-генерален секретар, преди да бъде повишен.\r\nСпоред съобщението на ЕК, назначението е в съответствие с нормалната процедура, като в него се твърди още, че Зелмайер е кандидатствал за позицията и е преминал през нужните интервюта и процедури, преди да бъде препоръчан за поста.\r\nВ заявлението се твърди, че комисарите не са били уведомени предварително за назначението, за да се запази „нужното ниво на конфиденциалност“ за важните постове.\r\nОт Комисията добавят, че новият пост не е повишение за Зелмайер, тъй като работата му отговаря на същото ниво, на което е била предишната му роля в Комисията. \r\nВ съобщението се отхвърля и твърдението, че назначението на Зелмайер е дошло след обещания за допълнителни привилегии за комисарите, като например, увеличаване на пенсиите и други.\r\nИзданието коментира, че изявлението на Комисията едва ли ще сложи край на фурора около назначението, вече получил названието „Зелмайергейт“ .\r\nLuxembourg Times припомня, че германецът Зелмайер носи прякора „Брюкселския Распутин“ и преди е работил като началник на кабинета на друг политик от Люксембург – Вивиан Рединг, докато тя е изпълнявала ролята на вицепредседател на Комисията.\r\nПревод и редакция:", "date": "2018.03.27", "title": "Luxembourg Times: Европейската комисия отхвърли критиките срещу Зелмайер"}
{"url": "http://www.focus-news.net/news/2018/03/27/2504774/silistra-predstoi-razshiryavane-na-registara-na-voennite-pametnitsi-v-oblastta.html", "text": "В Областна администрация - Силистра е проведено първото за годината заседание на Областна комисия „Военни паметници“ с участието на представители на общините от Крайдунавска Добруджа, както още на неправителствени организации, свързани с военни от резерва и на ветерани от войните. Това съобщиха от пресцентъра на Областната администрация. В момента 44 са паметниците в област Силистра, които имат военен статут, т.е. са свързани с гибелта на български войници и офицери, дали живота си за свободата на Родината. Предстои да бъдат подготвени документи за включване или допълване към тях на Мемориална стена на славата към паметника на 31-ви силистренски пехотен полк – Железен, изградена от Инициативен комитет. Актуално за момента е съставяне на специализирана приемателна комисия от Община Силистра, за да бъде издаден Акт 16, които ще узакони изграденото съоръжение с изписани имената на загиналите във Втората световна война. В ход влизат и процедури също с участието на Община Силистра относно предложението на инициатори от село Калипетрово за изписване на имената на загинали бойци и командири от селото. Желанието им е това да стане на стената на новоизградената камбанария на местния православен храм „Св. Димитрий“, чийто юбилей бе честван наскоро. Обменена бе информация относно предложенията на общините от област Силистра за необходимостта от средства за ремонти на паметници. Писмена документация е предоставена от няколко общини. Община Силистра е поискала след специален оглед за възстановителни ремонти и за благоустройство на паметника на 31-ви полк (конкретно за компрометирани стоманени части), както и на Мемориално военно гробище край КГПП. \r\nОбщина Тутракан е обявила необходимост от средства за Мемориален комплекс – Военна гробница Шуменци 1916, и за възстановяване на 2 участъка от запазената уникална укрепителна система на Тутраканската крепост – за целта ще бъде потърсена логистична подкрепа и от Военна академия „Г. С. Раковски“ в София. \r\nОбщина Главиница е предоставила проектно-сметна документация за три обекта – паметници в общинския център, в село Зафирово и в село Малък Преславец. \r\nЗа 3 паметника е заявката и от Община Алфатар: за паметник в центъра на общинския град, както още за селата Алеково и Цар Асен. \r\nВ процес на узаконяване ще трябва да премине и изграденият преди 10 години от Инициативен комитет паметник на загинали Ботеви четници и на участници във Втората световна война в село Ястребна, община Ситово, за което бе поет ангажимент от представителя на общинската администрация. \r\nКоментирана бе и темата за поддръжката на паметниците в област Силистра, свързани със събития с участието на бойци и командири от Съветската армия през 1944-1945 г. Включително и за възможността да се кандидатства за подкрепа пред дипломатическото представителство на Русия, чиито представители всяка година преди 9 май – Ден на Победата над хитлеризма, посещават знакови места в областния град, в градовете Тутракан и Дулово, както още в селата Межден и Проф. Иширково. Във връзка с разширяване на регистъра на военните паметници в област Силистра, както и по въпроси, възникнали междувременно, ще бъде своевременно проведено ново заседание на Комисия „Военни паметници“ в област Силистра.", "date": "2018.03.27", "title": "Силистра: Предстои разширяване на регистъра на военните паметници в областта"}
{"url": "http://www.focus-news.net/news/2018/03/27/2504736/zhelyo-boychev-bsp-shte-pokanim-premiera-boyko-borisov-sledvashtiya-vtornik-na-zasedanieto-na-komisiyata-za-chez-vav-vrazka-s-namerenieto-na-pravitelstvoto-da-uchastva-v-sdelkata.html", "text": "Следващото заседание на комисията е във вторник. Ще изпратя писмо до министър-председателя Борисов с покана за участие в Комисията с оглед на декларираното от него намерение за участие на българското правителство в тази сделка. Това каза пред журналисти председателят на Временната комисия за установяване на всички факти и обстоятелства във връзка с приватизацията и планираната продажба на дружествата на ЧЕЗ Груп в България Жельо Бойчев след изслушването на представители на Министерството на финансите, на ДАНС и на ДАР по отношение не сделката, предаде репортер на Агенция „Фокус“. „Да информира членовете на комисията какви са аргументите, довели до това решение и по какъв начин евентуално ще бъде реализирано участието на държавата в тази сделка. Като втора точка сме предвидили изслушване на КЕВР. Миналата седмица изпратих писмо до Иван Иванов с искане за цялостна информация относно извършените регулаторни проверки в дружества на ЧЕЗ в България, издадените констатирани нарушения и наказателни постановления, както и  процедурата по отнемане на лиценз на едно от дружествата на ЧЕЗ“, коментира Бойчев и отбеляза, че ролята на регулатора също е много коментирана в тази сделка и очаква доста въпроси към него. \r\nЛюба АЛЕКСИЕВА", "date": "2018.03.27", "title": "Жельо Бойчев, БСП: Ще поканим премиера Бойко Борисов следващия вторник на заседанието на Комисията за ЧЕЗ във връзка с намерението на правителството да участва в сделката"}
{"url": "http://www.focus-news.net/news/2018/03/27/2504776/stara-zagora-otborat-na-profesionalnata-gimnaziya-po-transport-i-transporten-menidzhmant-v-kazanlak-specheli-vtoro-myasto-ot-sastezanie-za-nay-dobar-mlad-avtomontyor-i-vodach-na-mps.html", "text": "Отборът на Професионалната гимназия по транспорт и транспортен мениджмънт в Казанлък спечели второ място в Регионалния кръг на Националното състезание „Най-добър млад автомонтьор и водач на МПС”, което се проведе в Габрово. Това каза за Радио „Фокус“ директорът на училището Дечко Пейчинов. Той добави, че домакин на състезанието е Професионална техническа гимназия „Д-р Никола Василиади” – Габрово. Осем отбора на професионалните гимназии в Бургас, Сливен, Ямбол, Казанлък, Стара Загора и Габрово взеха участие в състезанието.\r\n„Винаги сред първите” беше девизът на отбора. Голямата мотивация за участие, отличната подготовка и представяне по теория и практика са причина за поредния успех“, каза директорът на училището Дечко Пейчинов.\r\nСлавяна ГАЙДАРОВА", "date": "2018.03.27", "title": "Стара Загора: Отборът на Професионалната гимназия по транспорт и транспортен мениджмънт в Казанлък спечели второ място от състезание за най-добър млад автомонтьор и водач на МПС"}
{"url": "http://www.focus-news.net/news/2018/03/27/2504775/blagoevgrad-tarzhestveno-vrachvane-na-diplomite-na-absolventite-ot-tehnicheskiya-fakultet-na-yuzu-neofit-rilski-shte-se-provede-na-28-mart.html", "text": "Тържествено връчване на дипломите на абсолвентите от Техническия факултет на ЮЗУ „Неофит Рилски“ ще се проведе на 28 март от 11.30 часа в Аулата на Учебен корпус №1. Това съобщиха от пресцентъра на висшето учебно заведение. Дипломи за висше образование ще получат 173  абсолвенти в образователно-квалификационните степени „бакалавър“ и „магистър“ от специалностите „Електроника“, „Комуникационна техника и технологии“, „Компютърни системи и технологии“, „Моделиране, технологии и мениджмънт в шевната индустрия“, „Педагогика на обучението по технологии и предприемачество“ и „Кариерно развитие и предприемачество“.\r\nПо традиция отличниците на випуска ще получат плакет на университета за показаните високи резултати в процеса на своето обучение. Дипломите на отличените с плакет ще връчи зам.-ректорът на Югозападния университет „Неофит Рилски“ проф. д-р Георги Апостолов.", "date": "2018.03.27", "title": "Благоевград: Тържествено връчване на дипломите на абсолвентите от Техническия факултет на ЮЗУ „Неофит Рилски“ ще се проведе на 28 март"}
{"url": "http://www.focus-news.net/news/2018/03/27/2504777/sport-balgarin-specheli-svetovnata-titla-po-muay-tay-v-bankok.html", "text": "Българският боец Севдалин Славов спечели световната титла по муай-тай на провелото се Световно първенство в столицата на Тайланд – Банкок. Другото име на това бойно изкуство е Тайландски бокс. На финала на категория до 63,5 килограма, Славов победи представителя на Уругвай. Българският боец е европейски шампион и многократен републикански шампион в този спорт и засега няма загуба на професионално ниво.", "date": "2018.03.27", "title": "Спорт: Българин спечели световната титла по муай-тай в Банкок"}
{"url": "http://www.focus-news.net/news/2018/03/27/2504772/do-kraya-na-godinata-po-primera-na-sofiya-shte-badat-testvani-planovete-za-reaktsiya-pri-bedstviya-v-tsyalata-strana-obzor.html", "text": "Във Военната академия „Г. С. Раковски“ се проведе компютърно подпомагано учение „Съвместни усилия“ в партньорство между Военната академия, Столична община, Главна дирекция „Пожарна безопасност и защита на населението”, Центъра за усъвършенстване способностите на НАТО за управление при кризи и реагиране при бедствия, БЧК и други организации. То тества плана на Столична община за защита и реакция при бедствия и аварии. Сформиран е и оперативен щаб с председател кмета на София Йорданка Фандъкова. В учението е демонстрирано приложението на две системи - за командване и управление, и симулационна система за проиграване на варианти за действие при природни бедствия и кризи. Тестван е сценарий на наводнение, земетресение и авария в енергиен обект в столицата. \r\nКметът Йорданка Фандъкова изтъкна, че за първи път се провежда учение за защита при бедствия с такъв мащаб и координация. Тя посочи, че Столична община има разработени планове за реакция при различни бедствия, а превенцията и информираността на гражданите са изключително важни. „Учението беше подготвено сериозно, всички изпълниха ангажиментите си. Това не означава, че в реална ситуация няма да има пропуски“, коментира кметът и уточни, че в общината работят цивилни хора, които също имат нужда от обучение. Йорданка Фандъкова заяви, че няма опасност от наводнения, но местните власти продължават да следят нивата на общинските и държавните язовири. Според началника на Военната академия ген. Груди Ангелов учението за защита при бедствия на Столична община е уникално, защото за първи път се провежда в такъв формат. Той посочи, че би било добре учението да се използва и занапред, и не само в столицата. „Системата би могла да се използва за тестване на плановете на всички общини“, обясни Груди Ангелов и допълни, че щабовете на общините и областите, както и кметовете и областните управители биха могли да се обучават във Военната академия. Директорът на ГД „Пожарна безопасност и защита на населението” гл. комисар Николай Николов изтъкна, че до края на годината със съвместни усилия на институциите ще бъдат тествани областните и общинските планове за защита при бедствия в цялата страна по примера на София. Той уточни, че защитата от бедствия има 4 етапа - анализ и планиране; превенция и обучение; реакция; възстановяване на нормалната житейска ситуация. Началникът на отбраната ген. Андрей Боцев посочи, че 94 са формированията за реакция при бедствия, в които са ангажирани около 2 хил. човека и над 1000 единици специализирана техника. Той заяви, че армията е обучена за реакция при бедствия, оборудвана е и на нея може да се разчита.\r\nБиляна ИВАНОВА", "date": "2018.03.27", "title": "До края на годината по примера на София ще бъдат тествани плановете за реакция при бедствия в цялата страна (ОБЗОР)"}
{"url": "http://www.focus-news.net/news/2018/03/27/2504779/plovdiv-chlenove-na-parlamentarnata-komisiya-po-obrazovanie-i-nauka-se-sreshtnaha-s-uchiteli-ot-karlovo-sopot-hisar-i-kaloyanovo.html", "text": "Членове на парламентарната комисия по образованието и науката се срещнаха с учители и специалисти от училищата и детските градини от общините Карлово, Сопот, Хисар и Калояново. Това съобщиха за Радио „Фокус“ - Пловдив от Община Карлово. Срещата е част от национална кампания, която протича под мотото „За делниците на българското образование“. Нейната цел бе да се обсъдят реални проблеми в сферата на образованието и да се дискутират начините, по които те могат да се решат. Събитието беше открито от заместник-кметът на Община Карлово Антон Минев. В нея участваха народните представители Веска Ненчева, Ирена Анастасова, Донка Симеонова и Стоян Мирчев. Директорите, учителите и специалистите от училищата и детските градини споделиха своите проблеми, свързани най-вече с последния Закон за предучилищно и училищно образование, обнародван през месец август 2016 г. Основните проблеми, които бяха поставени, са: формулите за финансиране на училищата; превръщането на директори и учители в администратори; финансирането на частни училища; липсата на кадри и дефицитът, който ще настъпи след няколко години; създаването на обществените съвети и техните правомощия; въвеждането на задължителни електронни дневници; наредбата за приобщаващо образование; разтоварването на учебното съдържание; достъпността на архитектурната среда и др.", "date": "2018.03.27", "title": "Пловдив: Членове на парламентарната комисия по образование и наука се срещнаха с учители от Карлово, Сопот, Хисар и Калояново"}
{"url": "http://www.focus-news.net/news/2018/03/27/2504754/klod-moraes-zaedno-s-tsvetan-tsvetanov-uspyahme-za-prav-pat-da-vavedem-natsionalen-kontrol-varhu-evropol.html", "text": "Заедно с Цветан Цветанов успяхме за пръв път да въведем национален контрол върху Европол. Tова каза председателят на комисията по граждански свободи, правосъдие и вътрешни работи в ЕП Клод Мораес (С&Д) заяви в интервю за ТВ \"Европа\". Той отбеляза, че това решение е знаково и от голямо значение, защото Европол е сред най-важните агенции на ЕС, която се бори с организираната престъпност, тероризма, заплахите в интернет и именно затова се нуждаем от агенция, която е добре управлявана, добре финансирана, но също се е концентрирала върху тези заплахи. \r\nПо думите на Мораес срещата в София е историческа заради това решение. \"За българското европредседателство, за българското правителство това е наистина голям успех. В европейския парламент работихме в тясно сътрудничество с българското правителство, за да се случи тази регулация на Европол\", коментира той.\r\nМораес заяви, че начинът, по който България организира европредседателството, е отличен. \"Успявате да повдигнете въпроса за Западните Балкани, как Европол може да помогне. Ключовото с Европол е не само той по себе си, но комуникацията му с отделните държави в Западните Балкани и да ги предпазва. Това е ключовият момент. Мисля, че българското председателство помага много на европейския парламент както и на правителствата на всички държави да работят по тези проблеми. Трябва да бъдем оптимисти\", коментира той.\r\nМораес заяви, че след Брекзит обмяната на информация с Великобритания ще продължи, но на различна база. \"Тероризмът няма граници, затова трябва да сме сигурни, че дори държавата да не е в ЕС имаме ползотворни взаимоотношения\", каза той.", "date": "2018.03.27", "title": "Клод Мораес: Заедно с Цветан Цветанов успяхме за пръв път да въведем национален контрол върху Европол"}
{"url": "http://www.focus-news.net/news/2018/03/27/2504780/varna-v-grada-sa-razkriti-dva-krizisni-tsentara-za-detsa-i-vazrastni-postradali-ot-nasilie-ili-druga-forma-na-eksploatatsiya.html", "text": "Два кризисни центъра за деца и възрастни са разкрити във Варна. Това каза в интервю за Радио „Фокус“ – Варна Адриана Григорова, директор на Дирекция „Социално подпомагане“ – Варна. В центровете се настаняват деца и възрастни, пострадали от насилие, трафик или друга форма на експлоатация. Услугата се предоставя за срок до 6 месеца и е насочена към оказване на индивидуална подкрепа, задоволяване на ежедневни потребности и консултиране на потребителите. „Имаме изградено и звено „Майка и бебе“, където временно настаняваме бременни жени и майки, които са попаднали в риск да изоставят децата си. Там се работи в посока насърчаване на родителската привързаност“, отбеляза Адриана Григорова. Във Варна функционират и три защитени жилища – за възрастни с психични разстройства, с умствена изостаналост и за девойки, напускащи институциите. Разкрито е и едно наблюдавано жилище за младежи, напускащи институциите. „Тук се настаняват младежи над 18 години, които дотогава са били настанени извън семействата си по реда на Закона за закрила на детето. Те получават подкрепа в това наблюдавано жилище, за да могат да започнат самостоятелен начин на живот“, добави Адриана Григорова.\r\nМарияна ВАЛЕНТИНОВА", "date": "2018.03.27", "title": "Варна: В града са разкрити два кризисни центъра за деца и възрастни, пострадали от насилие или друга форма на експлоатация"}
{"url": "http://www.focus-news.net/news/2018/03/27/2504781/borislav-chakrinov-dramatichen-teatar-adriana-budevska-burgas-godishno-imame-okolo-200-predstavleniya-ot-koito-80-sa-na-turne.html", "text": "От началото на 2018 годината Театърът е представил две пиеси. Това съобщи за Радио „Фокус“ – Бургас директорът на Драматичен театър „Адриана Будевска“ Борислав Чакринов по повод Международния ден на театъра. Едната е „Краят на играта“ и се е състояла в камерна зала, а другата е „Спящата красавица“ с участието на Мария Сапунджиева. По думите му актьорите от театъра представят постановки  в цялата страна и непрекъснато са на турнета. „Годишно имаме около 200 представления, от които 80 са на турне. Театралните актьори правят около 8 спектакъла за година – 4 на голяма сцена и 4 на камерна“, каза още директорът на Драматичния театър в Бургас.\r\nМария РУСЕВА", "date": "2018.03.27", "title": "Борислав Чакринов, Драматичен театър „Адриана Будевска“ - Бургас: Годишно имаме около 200 представления, от които 80 са на турне"}
{"url": "http://www.focus-news.net/news/2018/03/27/2504782/yanis-varufakis-v-tetovo-ima-vaorazheni-albantsi-gotovi-da-sazdadat-velika-albaniya.html", "text": "Бившият гръцки финансов мистър Янис Варуфакис, по време на представянето на партийната програма на новата си партия „Мера 25“, между другото заяви, че, според него, въпросът за името на Македония е свързан и с риска от създаване на „Велика Албания“, предава скопският новинарски портал „Нетпресс“, като се позовава на публикация в тетовската албаноезична медия Tetova sot.\r\n„Важно е да схванем, че най-голямата опасност във връзка със съседната страна не са демонстрациите за Александър Велики, а съставът на тази държава“, заяви Варуфакис.\r\nОбяснявайки своята позиция, той заяви, че в Тетово има въоръжени албанци, които са готови да разделят северната съседка на Гърция според логиката на „Велика Албания“ и изтъкна, че това би било заплаха за гръцките национални интереси.\r\n„Това, което държи обединени гражданите на БЮРМ (Бивша югославска република Македония) е митът, че те са македонци“, добави Варуфакис, като подчерта, че е „в интерес на Гърция, да няма друга нестабилна държава на своите граници“.\r\n„Нетпресс“ уточнява, че 56-годишният Варуфакис е бивш министър на финансите от първото правителство на гръцкия премиер Ципрас, който сега се кандидатира против управляващата партия „СИРИЗА“ на предстоящите парламентарни избори в Гърция с неговата нова партия „Мера 25“.\r\nГлавната цел на новата партия на спорния гръцки политик, както го определят от македонския портал, е да осъществи натиск за реструктуриране на колосалния дълг на Гърция. Варуфакис е третият член от правителството на Ципрас, който създава нова политическа партия против него.\r\nПревод и редакция:", "date": "2018.03.27", "title": "Янис Варуфакис: В Тетово има въоръжени албанци, готови да създадат Велика Албания"}
{"url": "http://www.focus-news.net/news/2018/03/27/2504778/sofiya-dvama-sa-postradali-pri-katastrofa-mezhdu-tovaren-i-lek-avtomobil-na-okolovrastniya-pat.html", "text": "Двама души са пострадали при катастрофа между товарен и лек автомобил на Околовръстния път. Това съобщиха за Агенция \"Фокус\" от пресцентъра на МВР. Инцидентът е станал около 18.20 часа в участъка между жк. \"Обеля 1\" и жк. \"Люлин 1\" в района на ТЕЦ \"Люлин\". Движението се осъществява временно в една лента двупосочно, има полицейски екипи на място.", "date": "2018.03.27", "title": "София: Двама са пострадали при катастрофа между товарен и лек автомобил на Околовръстния път"}
{"url": "http://www.focus-news.net/news/2018/03/27/2504783/shumen-tezhkotovaren-avtomobil-e-izlyazal-ot-patnoto-platno-na-patya-mezhdu-smyadovo-i-veselinovo-v-posoka-rish.html", "text": "Тежкотоварен автомобил е излязъл от пътното платно на пътя между Смядово и Веселиново в посока Риш. При инцидента няма пострадали. Това съобщиха за Агенция \"Фокус\" от ОДМВР-Шумен. Автомобилът е влязъл в крайпътна канавка. Част от задницата му е на пътя, но не затруднява движението по пътя. На място има полицейски екип, който обработва произшествието.", "date": "2018.03.27", "title": "Шумен: Тежкотоварен автомобил е излязъл от пътното платно на пътя между Смядово и Веселиново в посока Риш"}
{"url": "http://www.focus-news.net/news/2018/03/27/2504802/predstoyashti-mezhdunarodni-sabitiya-za-28-mart-agentsiya-fokus.html", "text": "***Министърът на вътрешните работи на Великобритания ще бъде разпитан от парламентарна комисия по случая Скрипал\r\n***Полша подписва контракт за доставка на система за ПРО „Пейтриът“ от САЩ\r\n***Съветът за сигурност на ООН ще проведе открит дебат за мироопазващите мисии на ООН\r\n***Президентът на Франция Еманюел Макрон ще присъства на погребението на загиналия по време на заложническата криза в Южна Франция полицай Арно Белтрам\r\n***Турската армия и „Свободната сирийска армия“ продължават операция „Маслинова клонка“ в Северна Сирия\r\n***", "date": "2018.03.27", "title": "Предстоящи международни събития за 28 март ( Агенция „Фокус“ )"}
{"url": "http://www.focus-news.net/news/2018/03/27/2504804/sport-frantsiya-pobedi-rusiya-s-31.html", "text": "Франция победи домакина на предстоящото Световно първенство Русия с 3:1 в приятелска среща, играна на стадион „Крестовски“ в Санкт Петербург. Головете за гостите отбелязаха Килиан Мбапе на два пъти и Пол Погба, а за домакините се разписа Фьодор Смолов.", "date": "2018.03.27", "title": "Спорт: Франция победи Русия с 3:1"}
{"url": "http://www.focus-news.net/news/2018/03/27/2504740/ministar-valentin-radev-sluzhbite-se-spraviha-perfektno-s-ohranata-na-liderskata-sreshta-es-turtsiya.html", "text": "Службите се справиха перфектно с охраната на лидерската среща Европейски съюз (ЕС) – Турция, която се проведе в резиденция „Евксиноград“ край Варна. Това каза пред журналисти във Варна министърът на вътрешните работи Валентин Радев, предаде репортер на Радио „Фокус“ – Варна. „Похвалих служителите на Областната дирекция на МВР, чух какво казаха и нашите гости за присъствието на полицаите, имаше и затруднения в движението. Но по-добре да са повече и нищо да не се случи, защото ако беше станало нещо, веднага щяха да бъдат задавани обратните въпроси. Справиха се перфектно, нямаше никакви забележки от нашите гости“, заяви министър Радев.\r\nВъв Варна министър Валентин Радев се срещна с кметове от областта и се запозна с годишния отчет – анализ за дейността на Областна дирекция на МВР – Варна за 2017 година. Министър Радев даде добра оценка за работата на Областна дирекция на МВР – Варна.\r\nМарияна ВАЛЕНТИНОВА", "date": "2018.03.27", "title": "Министър Валентин Радев: Службите се справиха перфектно с охраната на лидерската среща ЕС – Турция"}
{"url": "http://www.focus-news.net/news/2018/03/27/2504785/plovdiv-v-grada-shte-bade-predstavena-fotoizlozhba-posvetena-na-hlyaba-i-balgarskite-obredni-traditsii.html", "text": "От 4 до 30 април 2018 г. в Галерия „Пловдив“ на Дружество на пловдивските художници, гражданите и гостите на града могат да се запознаят с магията на българските обредни хлябове чрез фотоизложбата „Добре дошли в България!“, един вълнуващ фоторазказ за хляба като символ, като връзка между поколенията и съпътстващ знак на всеки ритуал. Това съобщиха за Радио „Фокус“ - Пловдив от Дирекция „Култура и културно наследство“ към Общината. „Надали има по-подходящ период за реализиране на тази уникална изложба от навечерието на Възкресение“, подчертават организаторите. Откриването на изложбата е на 4 април от 18.00 часа в галерия „Пловдив” във фоайето на сградата на Общински съвет.\r\nЕкспозицията е реализирана по проект на Община Хисаря във връзка с Българското председателство на ЕС и е своеобразна покана към чуждестранните делегати да опитат автентичния български вкус и да се докоснат до запазените традиции в регион Тракия.\r\nЛюбопитен факт е, че авторите на идеята канят 12 жени от град Хисаря и селата Паничери и Старо Железаре, които да изработят обредните хлябове, а фотографът Петер-Николай Мотичка пресъздава  атмосферата на българските традиции. Изложбата включва 30 фотоса на обредни хлябове за различни празници и характерни традиции от регион Тракия. Фокусът е поставен върху обредния хляб и особеното място, което той заема в българските традиции. Няма празник, няма български ритуал или събитие без пита със специална украса от древни символи и наричания. Хлябът е душата на България, нейната същност и посока. Където и да се намираме по света, хлябът е кодът, който ни свързва. Това е най-вкусния спомен от детските години, който всеки българин носи в сърцето си и предава на своите деца. Затова посрещаме всеки гост с хляб и сол. Експозицията в галерия „Пловдив” може да бъде видяна до 30 април.", "date": "2018.03.27", "title": "Пловдив: В града ще бъде представена фотоизложба, посветена на хляба и българските обредни традиции"}
{"url": "http://www.focus-news.net/news/2018/03/27/2504808/varna-735-roditeli-se-vklyuchiha-v-anketa-za-videonablyudenieto-v-detskite-yasli-na-teritoriyata-na-obshtinata.html", "text": "735 родители на деца, приети в детския ясли на територията на община Варна, се включиха в анкета с цел проучване на нагласите за видеонаблюдение. Това съобщиха от Общината. Анкетата бе организирана от Дирекция „Здравеопазване“ към Община Варна. В отговор на първия въпрос „Как оценявате взаимодействието между Вас и екипа на яслената група в детската ясла – при прием на детето“ 95% са отговорили „удовлетворява ме“, 4% – „частично ме удовлетворява“ и 1% – „не ме удовлетворява“. На втория въпрос „Според Вас екипът на яслената група проявяват ли индивидуален подход и разбиране към нуждите на Вашето дете?“ 85% отговарят с „да“, 2% – „Не“ и 13%  –  „не мога да преценя“.\r\nНа третото запитване родителите е трябвало да подредят по степен на важност характеристиките на възпитателната среда в детската ясла. Резултатите са следните: на първо място по значимост според тях е „екипът на яслената група да проявява индивидуален подход и разбиране към потребностите и характера на детето“,  на второ място по важност родителите са поставили „Взаимодействие между екипа на яслената група и всички родители“. На трето място е „Професионална помощ при решаване на проблеми, свързани с възпитанието и отглеждането на децата“. Следва „Осъществяване на строго сутрешно медицинско наблюдение при приема на децата“. На последните места са отговорите „Осигуряване на безопасна среда за отглеждане, възпитание и обучение на децата“ и „Осигуряване на добра и съвременна материално-техническа база“.\r\nНа въпроса „Моля да изразите Вашето мнение, относно необходимостта от въвеждане на видеонаблюдение в яслените групи“ 55% от анкетираните са съгласни с поставянето на видеонаблюдение, 25% са против, 19%  не могат да преценят и 1% не са отговорили. На запитването „Наблюдава ли се промяна в емоционалното поведение на Вашето дете“ 83% от анкетираните родители са отговорили с „Да, положителна промяна“, 9% са казали „Няма промяна“, 1% са отговорили, че промяната е отрицателна, 3% не са отговорили, а 4% са посочили друг отговор.\r\nПо-голям процент от участниците  в проучването – 77%, са от женски пол, като 63 % са на възраст между 25 и 30 години, а 30% са между 36 и 45 години.", "date": "2018.03.27", "title": "Варна: 735 родители се включиха в анкета за видеонаблюдението в детските ясли на територията на общината"}
{"url": "http://www.focus-news.net/news/2018/03/27/2504807/pazardzhik-na-regionalnoto-depo-za-neopasni-otpadatsi-nyama-obosobena-ploshtadka-za-stroitelni-materiali.html", "text": "След въвеждането в експлоатация на Регионално депо за неопасни отпадъци – Пазарджик, Клетка 1, на територията на депото и на общината няма обособена площадка за строителни материали, която да е собственост на Община Пазарджик. Това съобщиха от Общината. Депото обслужва 9 общини от областта, обединени в Регионално сдружение за управление на отпадъците – Пазарджик. Фирмите, предоставящи специализирани площадки за събиране, третиране (рециклиране) и оползотворяване на строителни отпадъци, са обособени според специална Наредба 7. Фирмите, отговарящи на изискванията, с обособени такива площадки, намиращи се на територията на общините Пазарджик и Пловдив, са две. Площадката се намира на 9-ти км на пътя Пловдив - Пазарджик.", "date": "2018.03.27", "title": "Пазарджик: На Регионалното депо за неопасни отпадъци няма обособена площадка за строителни материали"}
{"url": "http://www.focus-news.net/news/2018/03/27/2504806/plovdiv-40-dravcheta-ot-vida-chervenolistna-dekorativna-sliva-byaha-zasadeni-v-rayon-trakiya.html", "text": "40 дръвчета от вида червенолистна декоративна слива бяха засадени пред училище „Черноризец Храбър“. Това съобщиха за Радио „Фокус“ - Пловдив от ОП „Градини и паркове“. Фиданките са дарение от фирма като част от доброволната акция по опазване на околната среда „Active Green“, която дружеството за поредна година провежда на територията на „Тракия“. Следващата инициатива е предвидена за 21 април, когато служители на същата фирма ще възстановят и боядисат пейките в Парка на репресираните.\r\nОт администрацията на районното кметство изказват благодарност за осъществяването на благородната кауза, която допринася за озеленяването и облагородяването на парковете в района.", "date": "2018.03.27", "title": "Пловдив: 40 дръвчета от вида червенолистна декоративна слива бяха засадени в район „Тракия“"}
{"url": "http://www.focus-news.net/news/2018/03/27/2504803/simona-spasova-dramatichen-teatar-nikola-vaptsarov-blagoevgrad-zapochnaha-repetitsiite-na-piesata-printsesa-turandot-po-karl-gotsi.html", "text": "От днес в Драматичен театър „Никола Вапцаров“ – Благоевград започнаха репетициите на пиесата „Принцеса Турандот“ по Карл Гоци, чиято постановка ще бъде на главният режисьор на културната институция Маргарита Мачева. Това каза за Радио „Фокус“ – Пирин Симона Спасова, експерт „Връзки с обществеността“ към благоевградския театър. По думите ѝ представленията на Маргарита Мачева са познати на всички. „Някои от най-запомнящите нейни представления са „В полите на Витоша“  и „Вампир“, който присъства в афишите на един от най-големите фестивали в страната“, подчерта тя. Симона Спасова припомни, че актрисата Албена Чобанова е спечелила награда „Икар“ за водеща женска роля във „Вампир“. Тя добави, че в средата на месец април предстой и друга премиера. „Директорът на театъра – Александър Галперин отново влиза в ролята на режисьор, поставяйки на Камерна сцена „Пеперудите са свободни“, добави тя. Спасова коментира, че сценографията и костюмите ще са на Антония Попова, която дълги години работи съвместно с театъра.\r\nСпоред Симона Спасова условията за работа и материалната база в Драматичен театър „Никола Вапцаров“ са добри и всички, участващи в направата на „магията“ на театъра се чувстват комфортно по време на работния процес. „Смятам, че за тях са осигурени едни добри условия за труд, като полагаме ежедневни усилия в тази посока“, заяви тя. Симона Спасова коментира, че най-важен за тях е зрителят. „Ние се стремим да вървим към него. За да градим успех, трябва да имаме добра връзка в публиката“, добави тя. Симона Спасова каза още, че Драматичен театър „Никола Вапцаров“ полага усилия да изненадва публиката и да поддържа интереса на обществото, за да може зрителят да пожелае да се върне отново в културната институция. „Усилията, които полагаме, крият в себе си много труд, желание и проблеми, но накрая резултатът си заслужава“, коментира Спасова.\r\nКристина МИТКОВА", "date": "2018.03.27", "title": "Симона Спасова, Драматичен театър „Никола Вапцаров“ – Благоевград: Започнаха репетициите на пиесата „Принцеса Турандот“ по Карл Гоци"}
{"url": "http://www.focus-news.net/news/2018/03/27/2504810/veliko-tarnovo-dva-muzikalni-konkursa-podgotvya-narodno-chitalishte-napredak-1869-v-gorna-oryahovitsa.html", "text": "Два музикални конкурса – танцова надпревара и певческо състезание, подготвя Народно читалище „Напредък – 1869“ в Горна Оряховица. Събитията ще се случат в идните пролетни и летни месеци, а записването на участници вече започна. Това съобщи за Радио „Фокус“ – Велико Търново Ваня Недева, секретар културната институция. Първото състезание е предвидено за края на месец април. На 28 и 29 април ще се проведе I–ви на Национален танцов конкурс „Танцова въртележка”. „Всеки желаещ да се включи в него или да получи повече информация, може да звънне на телефон  0887/ 112 777, на който отговаря Калника Генова или на 0878/514 178, на който отговаря Ваня Недева. Адресът на електронната ни поща е napredak_1869@abv.bg“, обясни организаторката. Второто събитие, за което Читалището се подготвя, е вече традиционният Международен конкурс за изпълнители на популярна песен  „Нова музика”. В дните от 1 до 3 юни ще се проведе неговото ХIII-то издание. Освен това културата програма включва и Тържествен концерт – спектакъл, посветен на 65-годишнината от създаването на Фолклорен ансамбъл „Сидер Войвода”, който ще се случи на 23 юни в салона на читалище „Напредък-1869” .\r\nЛуиза ТРАНЧЕВА", "date": "2018.03.27", "title": "Велико Търново: Два музикални конкурса подготвя Народно читалище „Напредък – 1869“ в Горна Оряховица"}
{"url": "http://www.focus-news.net/news/2018/03/27/2504805/bsp-iska-stenogramata-ot-razgovora-na-boyko-borisov-s-redzhep-erdogan-vav-varna-obzor.html", "text": "БСП иска стенограмата от разговора на Бойко Борисов с Реджеп Ердоган във Варна. Лидерът на БСП Корнелия Нинова заяви това в Пазарджик, където се проведе изнесено заседание на Изпълнителното бюро на партията. Нинова посочи, че след като на срещата е поставен въпросът за изказването на Ердоган, че душевните граници на Турция се простират до Кърджали, не се разбира какъв е неговият отговор. \"Има ли категоричен отговор и поставено ли е категорично това изявление и редица други като неприемливо, провокативно и като провокация към националния суверенитет и националния интерес на България\", попита тя. Според Корнелия Нинова, за да стане публично всичко, което се е говорило и за да го разбере българският народ, БСП иска стенограма от тези разговори с ясни и категорични позиции. Нинова разкритикува премиера, че след срещата ма върха ЕС-Турция няма конкретен резултат и напредък по нито един от спорните въпроси. По думите ѝ  в нея няма нищо изключително, тъй като през последните три години са проведени 12 подобни срещи. Лидерът на БСП изтъкна и че диалогът между ЕС и Турция не е спирал. Корнелия Нинова обяви, че БСП продължава да поставя въпросите за българския национален интерес и не приема позицията, че България е домакин на среща между две страни - Европа и Турция. Лидерът на БСП обясни, че социалистите не приемат тази позиция, тъй като България е Европа и е в Европейския съюз. Нинова заяви, че премиерът Борисов не може да ни поставя в трета независима позиция, която просто наблюдава процеса. Корнелия Нинова изрази недоволство и от развитието на темата за тракийските бежанци. Тя подчерта, че това не е въпрос на двустранни отношения и припомни, че Европейския парламент приема резолюция, в която се казва, че Европа се ангажира този въпрос да бъде поставен двустранно между България и Турция. \r\nДеница КИТАНОВА", "date": "2018.03.27", "title": "БСП иска стенограмата от разговора на Бойко Борисов с Реджеп Ердоган във Варна (ОБЗОР)"}
{"url": "http://www.focus-news.net/news/2018/03/27/2504812/global-times-kitay-rusko-kitayskite-otnosheniya-shte-prodalzhat-da-ukrepvat-prez-noviya-mandat-na-vladimir-putin.html", "text": "Президентът на Русия Владимир Путин беше преизбран за четвърти мандат с оглушителен резултат на президентските избори на 18 март. Той е на власт вече от 18 години и през този период руско-китайските отношения вървят във възходяща линия в политическо, икономическо, военно и културно отношение и това донесе огромни ползи и на двете страни. Очаква се двустранните отношения да продължат да укрепват по време на новия мандат на руския президент, пише китайското правителствено издание за международна политика Global Times, в материал, представен без редакторска намеса.\r\nВъпреки че Китай и Русия са изправени пред смъртни заплахи в сферата на международната политика, регионалните промени и анти-глобализационните тенденции, те успяха да постигнат стратегически консенсус по много регионални и глобални въпроси, както и да намерят начин да работят заедно за защитата на регионалния и глобалния ред.\r\nНапример, Пекин и Москва се съюзиха в усилията си за борба с тероризма и противопоставяне на двойните стандарти на САЩ след терористичните атаки на 11 септември. След като „арабската пролет“ хвърли в хаос Сирия и САЩ и някои европейски държави опитаха да отстранят администрацията на Башар Асад, Китай и Русия на няколко пъти наложиха вето в ООН на подобни опити и успяха да предотвратят излизането от контрол на ситуацията в Сирия.\r\nРусия премина през конфронтация със Запада заради тероризма в Чечения, руско-грузинския конфликт през 2008-а година и украинската криза през 2014 година. Китай бе въвлечен в териториални диспути в Южнокитайско море и около островите Сенкаку, както и в севернокорейския ядрен въпрос и източнотуркестанското ислямистко движение. Китай и Русия се обвързани  чрез взаиморазбирателство и партньорство. Те се подкрепят взаимно като съюзници и могат да изиграят ключова роля една за друга в повратен момент, но същевременно могат да бъдат достатъчно гъвкави, за да не влизат в конфликти една с друга по някои спорни въпроси и противоречия.\r\nКитай и Русия засилват усилията си за построяване на отношения около собствените си рамки и бъдещето развитие. Предложеният от Китай „Нов път на коприната“ и руския Евразийски икономически съюз целят да занулят различията в региона (на Средна Азия). Безспорно, двете страни ще си съперничат за ресурси, регионално влияние и авторитет. Но „Новият път на коприната“ и икономическият съюз споделят обща синергия, като китайският проект е насочен към постигането на взаимен просперитет, а руският – към икономическо сътрудничество. На основата на взаимното политическо доверие, Пекин и Москва трябва да поддържат постоянна комуникация, да договарят детайлите и да работят там, където това е най-належащо.\r\nВръзките между Китай и Русия водят в позитивна посока въпреки промените в световния ред. САЩ определиха Русия и Китай като най-големите им стратегически конкуренти в новата Стратегия за национална сигурност, публикувана на 18 декември. Каквото и да се случи, на руско-китайските отношения не може да се повлияе сериозно.\r\nРеалността, пред която са изправени двете страни е, че бизнес отношенията не са близки, обменът на специалисти продължава да е неадекватен и китайския народ не е достатъчно образован за Русия и нейната култура. Това означава, че за двустранните отношения има много място за подобрение.\r\nОтношенията между Пекин и Москва, крепящи се на солидна политическа основа, ще се радват на огромно развитие при новите исторически условия. Те ще се задълбочават и разширяват. Неправителствените връзки ще се подобряват и ще изместят фокуса на отношенията от политическия фронт към икономическия и културния. Правейки това, двете страни ще циментират своето взаимно стратегическо партньорство и ще отговорят по-добре на предизвикателствата, предизвикани от промените в международната политика и глобалните проблеми.\r\nКитай и Русия поддържаха стабилни отношения през последните повече от 20 години. Ако двустранните отношения се развиват в правилната посока, това ще е бонус за световната общност, тъй като отношенията между Великите сили са ключови за глобалния мир и развитие. Големите сили в историята често са завършвали, падайки в Тукидидовия капан или влизайки в игри с нулева сума. Издигащите се сили неизбежно са затормозявани от множество подозрения или конфликти. Ето защо, изграждането на отношенията между развиващи се големите държави отнема повече време и усилия.\r\nТъй като китайско-руските отношения са свидетели на големи препятствия през последните 20 години и са извлекли богати уроци както по теория, така и по практика, те са добър пример за отношенията между големите сили. Китай и Русия ще превърнат настоящите предизвикателства в субстанция на все по-приятелските си отношения и ще вървят заедно към бъдещето.\r\nПревод и редакция:", "date": "2018.03.27", "title": "Global Times (Китай): Руско-китайските отношения ще продължат да укрепват през новия мандат на Владимир Путин"}
{"url": "http://www.focus-news.net/news/2018/03/27/2504813/varna-nad-1-100-bezrabotni-v-oblastta-sa-postapili-na-rabota-prez-mesets-fevruari.html", "text": "На работа в областта през февруари са постъпили 1 169 безработни лица. Това съобщиха за Радио „Фокус“ – Варна от Дирекция „Регионална служба по заетостта“ - Варна. Значителен е делът на устроените на работа на първичния трудов пазар – над 90% от общия брой започнали работа лица. През месеца в трудова заетост са устроени 256 младежи на възраст до 29 години, както и 79 продължително безработни лица с регистрация в бюрата по труда над 1 година.\r\nПрез февруари в бюрата по труда от областта са заявени 1 902 работни места. На първичния пазар са обявени 1 791 работни места. Най-много от заявените през месеца места са от сферата на хотелиерството и ресторантьорството - 1 336. Следват търговията, преработващата промишленост, транспорт, държавно управление. По програми за заетост и схеми на Оперативна програма „Развитие на човешките ресурси” са обявени 111 работни места. \r\n3.3% е равнището на безработица във Варна през февруари, което е с 0.6 процентни пункта по-ниско спрямо февруари предходната година. В града броят на регистрираните безработни през февруари е 5 713 души. 4.9% е равнището на безработица в областта за периода. Броят на регистрираните безработни в бюрата по труда от областта е 10 907, което е с 2 451 по-малко спрямо февруари 2017 г. В сравнение с януари се отчита спад с 0.3 процентни пункта на равнището на безработица, а регистрираните безработни са с 609 по-малко. Отчетеният през февруари брой регистрирани безработни е изключително нисък за този период на годината. Стойностите са съизмерими с регистрираните към 28 февруари 2009 г., когато в  бюрата по труда от област Варна са били регистрирани 11 240 безработни лица.\r\nМарияна ВАЛЕНТИНОВА", "date": "2018.03.27", "title": "Варна: Над 1 100 безработни в областта са постъпили на работа през месец февруари"}
{"url": "http://www.focus-news.net/news/2018/03/27/2504786/mestni-zhiteli-turskata-armiya-i-ssa-veche-kontrolirat-tal-rifaat.html", "text": "Докато формированията на турските ВС и „Свободната сирийска армия“ (ССА) напредват към стратегическия  сирийски град Тал Рифаат, местни източници на 27 март заявиха, че турската армия и ССА вече са поели контрола над града, пише турското издание Hurryiet.\r\nТал Рифаат е на около 20 км югоизточно от Африн и там е разположено летище Минаг.\r\nКакто агенция „Фокус“ вече информира, на 25 март турският президент Реджеп Таийп Ердоган заяви, че ВС на страната и частите на ССА първо ще влязат в Тал Рифаат, а от там ще продължат към Манбидж, където обаче все още са разположени военни от САЩ.\r\nПревод и редакция:", "date": "2018.03.27", "title": "Местни жители: Турската армия и ССА вече контролират Тал Рифаат"}
{"url": "http://www.focus-news.net/news/2018/03/27/2504811/pazardzhik-v-grada-beshe-predstavena-regionalna-programa-za-zaetost-i-obuchenie-za-2018-osiguryavashta-zaetost-na-93-bezrabotni-litsa.html", "text": "В града беше представена Регионална програма за заетост и обучение 2018, която ще осигури заетост на 93 безработни лица в областта. Това съобщи за Радио „Фокус“ – Пазарджик Мария Ловчинова, експерт Областна администрация – Пазарджик. Тя е изготвена въз основа на обобщените електронни анкети на 247 работодатели от областта и съдържа анализ на споделените от тях потребности от работна сила. Определената за Пазарджишка област квота за тази година възлиза на 377 367 лева. Тя е достатъчна за осигуряване на заетост в обществено полезни дейности на общо 93 лица за 6 месеца на 8 часов работен ден. В случай на назначаване на 6-часов работен ден броят на назначените лица може да се увеличи пропорционално. С най-висок приоритет при подбора на назначаваните кадри са позитивните лични качества и мотивация и отговорността към работата, последвани от готовност за обучение на работното място. Първите 19 най-търсени от работодателите професии през следващите 6 месеца формират 59% от усреднената прогноза за търсене на работна сила и те са: машинен оператор, оператор в дървообработването, работник в дървообработването, сервитьор-барман, готвач, оперативен счетоводител, строител – монтажник, продавач-консултант, озеленител, водач на МПС за обществен превоз, строител, камериер, помощник в строителството, заварчик, шивач, електротехник, администратор в хотелиерството, работник в заведенията за хранене и развлечения и електромонтьор. Със Заповед на областния управител ще бъде назначена комисия, която да оцени и класира предложенията на общините и да състави проект за Регионалната програма за заетост за 2018 година. Комисията по заетостта одобри и методика за оценка на проектните предложения, съдържаща коефициенти по приоритети на целевите групи по програмата – безработни лица с трайни увреждания, безработни младежи до 29 г. с подгрупа до 25 г. младежи, които нито се обучават, нито са заети, безработни над 50-годишна възраст, безработни без или с нетърсена на пазара на труда професионална квалификация, безработни без или с нетърсена на пазара на труда професионална квалификация, безработни без или с ниска степен на придобито образование, продължително безработни лица и неактивни лица, желаещи да работят в т.ч. обезкуражени лица.\r\nАлбена ЖИЛЕКОВА", "date": "2018.03.27", "title": "Пазарджик: В града беше представена Регионална програма за заетост и обучение за 2018, осигуряваща заетост на 93 безработни лица"}
{"url": "http://www.focus-news.net/news/2018/03/27/2504815/veliko-tarnovo-v-selo-debelets-shte-se-provede-21-viyat-obshtinski-praznik-na-gradskata-pesen-zasmyana-prolet.html", "text": "Община Велико Търново и НЧ „Съгласие – Дебелец“ организират 21-ви общински празник на градската песен „Засмяна пролет“ – Дебелец 2018. Това съобщиха от пресцентъра на Общината. Събитието ще се проведе на 29 март от 18.00 часа в салона на читалището. Ще участват състави от Дебелец, Дичин, Шемшево, Беляковец, Самоводене. Шереметя, Пчелище, Ново село, Момин сбор, Арбанаси, Балван, Килифарево, Церова Кория, Русаля и Ветринци. Входът е свободен.", "date": "2018.03.27", "title": "Велико Търново: В село Дебелец ще се проведе 21-вият общински празник на градската песен „Засмяна пролет“"}
{"url": "http://www.focus-news.net/news/2018/03/27/2504817/afp-sasht-sa-izbegnali-sblasak-s-ruski-naemnitsi-v-siriya.html", "text": "САЩ са избегнали конфликт с руски наемници в Сирия, предава AFP\r\nМинистърът на отбраната на САЩ Джим Матис  е съобщил за конфликтна ситуация, когато  „руски елементи“ са пресекли линията на изток от река Ефрат, която се контролира от САЩ .\r\nНачалникът на генералния щаб на САЩ  генерал Джо Дънфорд се е обадил на руския си колега генерал Валери Герасимов и руските наемници са се изтеглили и сблъсъкът е избегнат. Юлиян Марков", "date": "2018.03.27", "title": "AFP: САЩ са избегнали сблъсък с руски наемници в Сирия"}
{"url": "http://www.focus-news.net/news/2018/03/27/2504784/v-obshtina-smolyan-e-obyaveno-bedstveno-polozhenie-zaradi-zatvoreniya-ot-srutishte-glaven-pat-smolyan-srednogortsi-obzor.html", "text": "Кметът Николай Мелемов обяви бедствено положение заради затворения от срутище участък на републикански път II -86 Соколовци-Смолян-Средногорци на територията на община Смолян. Поводът е писмо от 26 март т.г. на Агенция „Пътна инфраструктура” относно възникнали гравитационни процеси, довели до затварянето на пътя. Свлачищно–срутищните процеси ще доведат до допълнителни щети и разрушения, както по републиканския път, така и по намиращите се в тялото на свлачището електропроводни и водопроводни мрежи. Необходимо е провеждане на спасителни и неотложни аварийно-възстановителни работи в община Смолян на засегнатия участък, както и реализиране на обходен път, се казва в писмото от АПИ.\r\n„Срутището край село Тикале няма да бъде отстранено скоро и това е причината да обявя бедствено положение, с идеята процедурите, които ще бъдат възложени да бъдат бързи без спазване на ЗОП, ЗУТ и т. н., за да бъде направен обходен път и да се облекчи преминаването оттам“. Това каза кметът на Смолян, Николай Мелемов. По думите му хората от най-засегнатите села трябва да имат достъп до областния град. „Има много ученици, работещи, които пътуват за Смолян, трябва да се осигури достъп на Спешна помощ и пожарната и затова е важно това да се случи колкото може по-скоро“, посочи Мелемов. Кметът уточни, че се работи усилено по изграждането на обходния път през Влахово и Орешец и изрази надежда до края на седмицата той да бъде отворен за преминаване на автомобили.\r\nЗа овладяване на бедствието, Щабът за изпълнение на общинския план за защита при бедствия и аварии преминава на непрекъснат режим на работа. Забранява се движението и пребиваването на МПС на определения критичен участък.", "date": "2018.03.27", "title": "В община Смолян е обявено бедствено положение заради затворения от срутище главен път Смолян – Средногорци (ОБЗОР)"}
{"url": "http://www.focus-news.net/news/2018/03/27/2504816/afp-gartsiya-e-poiskala-ebvr-da-prodalzhi-s-pomoshtta-si-i-sled-2020-godina.html", "text": "Гръцкото правителство е поискало Европейската банка за възстановяване и развитие (ЕБВР) да продължи да подпомага страната и след 2020 година, когато изтича мандата на сегашното споразумение с банката, предава AFP.\r\nТова е станало на разговорите между гръцкия премиер Алексис Ципрас и президента на банката Сума Чакрабати. Ципрас  пише по този повод в социалната мрежа „Туитър“: „ЕБВР е ключова за възстановяване на нашата икономика и ние очакваме с нетърпение да продължим сътрудничеството си“. Сума Чакрабати отговаря, че акционерите ще гласуват за удължаване мандата на споразумението след 2020 година на общо събрание през май тази година и „приветства прогреса в Гърция“, но добавя, „че има какво още да се направи“.\r\nСпасителният фонд трябва да преведе 5.7 милиарда евро до сряда, 28 март, което ще доближи Атина до финализиране на болезнената за страната  програма в края на годината.\r\nЕБВР инвестира само в частния сектор в Гърция, включително в четирите големи банки, като за две години е инвестирала 1.6 милиарда евро  в гръцката икономика по думите на президента на банката. Инвестициите са основно в сферата на възобновяемата енергия , подобряване на конкурентността и подсилването на регионалната икономическа интеграция. Юлиян Марков", "date": "2018.03.27", "title": "AFP: Гърция е поискала  ЕБВР да продължи с помощта си и след 2020 година"}
{"url": "http://www.focus-news.net/news/2018/03/27/2504809/api-vremenno-e-ogranicheno-dvizhenieto-po-pat--9901-ahtopol-sinemorets-ot-km-17850-do-km-18000-poradi-navodnen-paten-uchastak-ot-pokachvane-na-nivoto-na-reka-veleka.html", "text": "Временно е ограничено движението по път III-9901 Ахтопол – Синеморец от км 17+850 до км 18+000 поради наводнен пътен участък от покачване на нивото на река Велека. Това съобщиха от пресцентъра на Агенция \"Пътна инфраструктура\".", "date": "2018.03.27", "title": "АПИ: Временно е ограничено движението по път III-9901 Ахтопол – Синеморец от км 17+850 до км 18+000 поради наводнен пътен участък от покачване на нивото на река Велека"}
{"url": "http://www.focus-news.net/news/2018/03/27/2504814/georgi-lapchev-kmet-na-tsarevo-reka-veleka-ne-e-dostignala-niva-koito-da-iziskvat-speshni-deystviya.html", "text": "Река Велека е пълноводна, но не е достигнала дотам, че да се правят каквито и да е спешни действия. \r\nТова каза за Агенция \"Фокус\" кметът на Царево Георги Лапчев във връзка с информацията, че движението по пътя Ахтопол – Синеморец временно е ограничено поради наводнен пътен участък от покачване на нивото на река Велека. По думите му ограничаването на движението по пътя е с превантивна цел и добави, че трафикът по този път не е интензивен особено в тъмната част на денонощието.\r\n\"Най-вероятно водата ще се оттече тази вечер, защото устието на реката не е затворено, оттокът е нормален. Няма проблеми с пясъчната коса, а обикновено тя създава проблеми. Просто водосборът, който обхваща река Велека е много голям, дъждовете изобщо не бяха малки и придойдоха много води. До няколко часа съм убеден, че ще се изтече\", заяви кметът на Царево.\r\nПо думите му, ако все пак това не се случи, утре сутринта, ще бъдат предприети необходимите мерки.", "date": "2018.03.27", "title": "Георги Лапчев, кмет на Царево: Река Велека не е достигнала нива, които да изискват спешни действия"}
{"url": "http://www.focus-news.net/news/2018/03/27/2504818/afp-nay-golemiyat-konvoy-se-evakuira-ot-iztochna-guta.html", "text": "Най-големият досега конвой се евакуира от Източна Гута и пристигна в Северозападна Сирия, след като правителството заплаши, че ще възобнови бомбардировките ако бунтовниците не напуснат контролираният досега от тях район, предава AFP.\r\nПравителствените сили са заплашили, че ще възобновят бомбардировките, ако всички антиправителствени бойци не напуснат района. Бунтовниците се опитват да преговарят с Русия, но засега преговорите нямат успех и ултиматумът за напускане на последния останал под техен контрол голям град Дума в разположеният в съседство със столицата Дамаск район остава в сила. Юлиян Марков", "date": "2018.03.27", "title": "AFP: Най-големият конвой се евакуира от Източна Гута"}
{"url": "http://www.focus-news.net/news/2018/03/27/2504673/makfaks-makedoniya-federika-mogerini-pristiga-v-belgrad-za-izvanredna-sreshta-s-aleksandar-vuchich.html", "text": "Върховният представител на Европейския съюз по въпросите за външните работи и политиката на сигурност Федерика Могерини ще се срещне във вторник вечер с президента на Сърбия Александър Вучич в Белград, предава македонската информационна агенция „Макфакс“.\r\nГоворителката на Европейската комисия Мая Коцианчич изтъкна, че Могерини ще пристигне в Белград, за да разговаря с Вучич и да насърчи диалога между Белград и Прищина.\r\nМогерини ще пристигне в Белград извънредно във връзка с последните събития в Косово.\r\nПо-рано във вторник лидерът на „Сръбска листа“ обяви, че ще напусне правителството и ще започне създаването на Общността на сръбските общини – нещо, което бе заложено в Брюкселския договор, подписан преди пет години.Тереза Герова", "date": "2018.03.27", "title": "„Макфакс“ (Македония): Федерика Могерини пристига в Белград за извънредна среща с Александър Вучич"}
