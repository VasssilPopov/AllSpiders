{"url": "http://www.focus-news.net/news/2018/07/18/2547019/reuters-balgarskite-fermeri-protestirat-sreshtu-masova-evtanaziya-na-dobitak.html", "text": "Стотици фермери от цяла България са се събрали в столицата София в сряда срещу нареденото от правителството масово евтаназиране на добитък, след като на територията на страната бе фиксирана епидемия на заразната болест чума по дребния добитък, предава   Reuters. \r\nНосейки лозунги с надпис „Искаме справедливо отношение“ и „Изгарянето на мъртви животни е крачка назад към средновековието“, демонстраторите запалиха купчина вълна, разляха мляко по земята и призоваха държавата да увеличи помощта си към пострадалите фермери. Те също така поискаха оставката на министъра на земеделието и на редица високопоставени служители в министерството.  \r\nМиналият месец в страната се съобщи за огнище на болестта в село край границата с Турция. Българските власти съобщиха, че са убили повече от 4000 животни, за да предотвратят по-нататъшното разпространени на болестта, за да предотвратят забраната в ЕС да се изнася българска млечна продукция. „Ако не спрем заразата сега, щетите ще струват стотици милиони левове“, заяви българският министър-председател Бойко Борисов. \r\nПредседателят на опозиционната партия БСП Корнелия Нинова призова прокуратурата да отмени заповедта за масова евтаназия. \r\nСтотици българи изразиха възмущение в социалните мрежи, посочвайки, че със ситуацията е можело да се справят и чрез карантина. Според тях част от убиванията са извършени преди излизането на резултатите от лабораторните изследвания.  Виктор Турмаков", "date": "2018.07.18", "title": "Reuters: Българските фермери протестират срещу масова евтаназия на добитък"}
{"url": "http://www.focus-news.net/news/2018/07/18/2546998/sport-delio-rosi-veche-ne-e-trenyor-na-levski.html", "text": "Италианският специалист Делио Роси вече не е старши-треньор на столичния Левски. Той и собственикът на втория по успехи български отбор проведоха среща, на която се разбраха да прекратят трудовите си взаимоотношения. След загубата от носителя на Купата на Лихтенщайн Вадуц, босът на сините е взел решение да освободи треньора, но се е наложило да го убеди това да се случи без изплащането на по-голямата част от неустойката. Заедно с Роси напуска и целият му щаб. Бившият носител на Купата на Италия с Лацио записа 41 официални мача начело на Левски, в които записа 23 победи, 11 равенства и 7 загуби и успя да загуби финала за Купата на България от Славия.", "date": "2018.07.18", "title": "Спорт: Делио Роси вече не е треньор на Левски"}
{"url": "http://www.focus-news.net/news/2018/07/18/2546999/smolen-v-tri-vazrastovi-grupi-shte-badat-razpredeleni-uchastnitsite-v-xvi-gaydarsko-nadsvirvane-v-selo-gela.html", "text": "Участниците в XVI гайдарско в надсвирване в село Гела ще бъдат разпределени в три възрастови групи, съобщиха от пресцентъра на Община Смолян. В първата група ще са гайдарите до 14 годишна възраст, във втора от 15 до 18 години, а в третата ще са всички над 19 години. Първа група ще изпълняват две гайдарски мелодии по избор до 6 минути, Втора та група ще трябва да се представи с по две гайдарски мелодии – бърза и бавна до 8 минути. Участниците в третата група ще трябва изпълняват гайдарски мелодии до 10 минути, в които да има бавни и бързи мелодии подредени в сюита, като в бързите трябва да има и неравноделни размери. \r\nЖурито оценява участниците по десетобална система по следните критерии: стил, чисто интониране, постановка, костюм, сценичност, орнаментика, технически умения. \r\nНа победителите ще бъдат дадени награди, за първите три места, както и поощрителни награди за всяка възрастова група. Най-малките участници от първа група ще получат предметни награди, а тези от втора и трета – парични награди. Надсвирването се провежда в един тур. Във 2-ра и 3-та група по решение на журито, участниците могат да имат и 2-ри тур, в който те ще импровизират по зададена тема от комисията. \r\nМоже да се участва и с джура гайда, но участниците ще получат само грамота за участие. \r\nГайдарското надсвирване ще се състои на 4 и 5 август в село Гела, а записването на участниците ще става в деня на конкурса на място.", "date": "2018.07.18", "title": "Смолен: В три възрастови групи ще бъдат разпределени участниците в XVI гайдарско надсвирване в село Гела"}
{"url": "http://www.focus-news.net/news/2018/07/18/2546996/balgariya-izprati-ofitsialno-zayavlenie-za-blizko-satrudnichestvo-s-evropeyskata-tsentralna-banka-obzor.html", "text": "Министерски съвет упълномощи министъра на финансите Владислав Горанов да изпрати писмо от името на Република България с искане за установяване на тясно сътрудничество с Европейската централна банка (ЕЦБ). Решението на правителството е следваща стъпка след получената подкрепа на 12 юли 2018 г. от еврогрупата относно изразеното от българските власти намерение за присъединяване на българския лев към Механизма на валутните курсове II. Тясното сътрудничество се установява с решение на ЕЦБ, при условие че са изпълнени условията, предвидени в член 7 от Регламент (ЕС) № 1024/2013. \r\n\"Toвa фopмaлнo peшeниe e в peзyлтaт нa дългoгoдишнa ĸoмyниĸaция oт cтpaнa нa бългapcĸитe влacти и cтpaнитe oт eвpoзoнaтa, EK и EЦБ ĸaтo чacт oт пътнaтa ĸapтa зa пpиcъeдинявaнe нa Бългapия ĸъм eвpoзoнaтa и нa бългapcĸия лeв ĸъм мexaнизмa нa ЕRМ 2\", ĸaзa миниcтъpът нa финaнcитe Владислав Горанов. По закон EЦБ тpябвa дa бъдe гoтoвa cъc cвoятa oцeнĸa между 6 и 12 месеца cлeд oфициaлнoтo пoдaвaнe нa ĸaндидaтypaтa. „Това, което ще изпратим, освен официалното заявление за близко сътрудничество с Европейската централна банка по отношение на банковия надзор, е и проект за изменения на българското законодателство, така че да отговаря на изискванията на регламента. Ако в срока, който е по регламент, всичко върви добре, страните-членки на еврозоната заявиха, че в момента, в който ЕЦБ даде положителна оценка, ще подкрепят присъединяването на българския лев към ERM 2, което е изминаване на по-голямата част от пътя към еврозоната“, обясни Горанов. Финансовият министър посочи, че за първи път, откакто България е в ЕС, държавите-членки в еврозоната се ангажират с конкретни срокове и решения по отношение на българската перспектива към еврозоната. „Продължавам да вярвам, а и това се споделя от Българската народна банка, че това е правилният път. Влизайки в еврозоната, ние ще започнем да участваме в решенията, свързани с паричната политика на съюза, и това е едно от най-малките предимства, които ще получим, освен увеличаването на доверието в нашата икономика и т.н.“, коментира Горанов. \r\nЦветилена СИМЕОНОВА", "date": "2018.07.18", "title": "България изпрати официално заявление за близко сътрудничество с Европейската централна банка (ОБЗОР)"}
{"url": "http://www.focus-news.net/news/2018/07/18/2546993/blagoevgrad-obshtina-petrich-i-obshtina-ohrid-podkrepyat-yane-petkov-za-rekord-na-gines.html", "text": "Яне Петков, наричан Човека-амфибия, десети ден тренира в Охридското езеро, за да постави рекорд на Гинес, плувайки в чувал, с вързани ръце и крака. Това съобщиха от пресцентъра на  Община Петрич . В последните часове, Петков успя да преплува в това състояние над 2 500 м. Амбицията на Човека амфибия е да подобри рекорда на индиеца Гопал Карди, който през 2013 г. успя да преплува 3 071 м в Индийски океан с вързани ръце и крака. За 24 юли 2018 г. е насрочено провеждането на опита на българина за нов рекорд на Гинес, за който освен с вързани ръце и крака, ще бъде и в чувал. Адаптацията в Охридското езеро преминава успешно за 64-годишния Петков, потвърдиха от екипа му. Сериозна подкрепа на място оказва и местната власт, която работи в сътрудничество с Община Петрич. От един месец Яне Петков е с настоящ адрес в община Петрич.", "date": "2018.07.18", "title": "Благоевград: Община Петрич и Община Охрид подкрепят Яне Петков за рекорд на Гинес"}
{"url": "http://www.focus-news.net/news/2018/07/18/2546995/the-american-conservative-zombi-politikata-na-razshiryavane-na-nato-zashto-priehme-cherna-gora-a-sega-sledva-i-makedoniya.html", "text": "Известният американски журналист Даниъл Ларисън коментира интервюто на президента на САЩ Доналд Тръмп с местен журналист и въпросът за ангажимента на Вашингтон да защитава съюзниците в НАТО, в кратък материал, публикуван от  електронното издание на американското списание The American Conservative , представен без редакторска намеса. \r\nПо-добрият въпрос (от този на журналиста Тъкър Карлсън) би бил: „Защо подкрепихте приемането на Черна гора в НАТО, ако не мислите, че САЩ могат да ги защитават?“ \r\nЧерна гора се присъедини към Алианса миналата година, докато Тръмп беше президент и Вашингтон можеше да се противопостави на приемането й. Това не се случи. Вместо това, Северноатлантическият алианс си навлече още една зависимост, която, освен това, няма да допринесе за сигурността на останалите страни-членки. Както казах миналата седмица, ако Тръмп наистина беше срещу ненужните съюзници, той нямаше да иска НАТО да продължи да приема нови, но той не спря присъединяването на Черна гора и не се противопостави, когато Македония бе поканена на срещата на върха в Брюксел. \r\nСамото приемане на Подгорица е безвредно, предвид това, че Черна гора не е под военна заплаха от някоя от съседките си (две от които са вече в НАТО). Това само подчертава колко ненужно и безполезно беше да ги вкарваме в Алианса. Нямам идея от къде Тръмп намира своята информация за „агресивните“ черногорци. Разширяването на Алианса в балтийския регион бе сериозна грешка, а по-нататъшното му придвижване в постсъветското пространство ще означава неминуема катастрофа. Приемането на Черна гора няма никакво значение от гледна точка на подобряване на сигурността. Членството в НАТО трябва да бъде отпускано на базата на това, какво новите членки могат да предложат на Алианса, а не като награда за политически реформи, или защото някой е разрешил споровете със свой съсед. \r\nВсеки кръг на разширение на НАТО се случва без истински дебат и когато в последствие станат ясни потенциалните рискове и цената на приемането на новите членки, вече е прекалено късно да бъде отменено зле обмисленото разширение без да се подкопае цялостната структура на Алианса. Атлантиците отхвърлят опасенията относно разширяването преди то да се е случило и когато предвидените проблеми станат реалност, те казват: „Е, вече няма какво да направим за това“. Приемането на Черна гора и Македония в НАТО не предполага да се замесим във война в скоро време, но няма да направи Алианса по-силен, или по-безопасен. Въпросът, който трябва да бъде зададен преди да бъдат добавени нови страни-членки е прост: „Това прави ли САЩ и техните съюзници по-сигурни?“ Ако отговорът е не, или ако приемането на нови членки прави Алианса по-малко стабилен, тази страна не трябва да бъде присъединявана. Съгласно този стандарт, Черна гора не трябваше да бъде приемана, Македония не трябва да бъде канена, а за Грузия и Украйна не трябва изобщо да се мисли. \r\nПри липсата на истински дебат по всеки от тези въпроси, зомби политиката за експанзия на НАТО продължава да се клатушка напред. \r\nПревод и редакция:", "date": "2018.07.18", "title": "The American Conservative: Зомби политиката на разширяване на НАТО, защо приехме Черна гора, а сега следва и Македония"}
{"url": "http://www.focus-news.net/news/2018/07/18/2547001/sport-zapalyankovtsite-izbraha-idealniya-otbor-na-svetovnoto-parvenstvo.html", "text": "Над 129 хиляди привърженици на футбола гласуваха на официалния уебсайт на ФИФА за идеалния отбор на Световното първенство в Русия. Запалянковците избраха: на вратата Тибо Куртоа, в защита – Варан, Тиаго Силва, Годин и Марсело, в полузащитата – Модрич, Коутиньо и Де Бройне, а в атака – Килиан Мбапе, Хари Кейн и Кристиано Роналдо. Най-много гласове получава хърватинът Лука Модрич, който стана и играч на турнира, втори е бразилецът Коутиньо, а трети е звездата на световните шампиони от Франция Мбапе.", "date": "2018.07.18", "title": "Спорт: Запалянковците избраха идеалния отбор на Световното първенство"}
{"url": "http://www.focus-news.net/news/2018/07/18/2547000/predstoyashti-mezhdunarodni-sabitiya-za-19-yuli-agentsiya-fokus.html", "text": "*** Обръщение на руския президент Владимир Путин пред посланиците на страната в 163 държави, което се случва веднъж на всеки две години \r\n*** Държавната дума на Русия обсъжда Закона за увеличаване на пенсионната възраст на първо четене \r\n*** Председателят на Европейската комисия Жан-Клод Юнкер е на посещение в Мадрид \r\n*** Директорът на Националната разузнавателна служба на САЩ Дан Коутс ще се изкаже в хода на конференция по сигурността и продължаващото разследване за руска намеса в американската политика \r\n*** Продължават бойните действия на правителствените сили срещу екстремистките групировки в Югоизточна Сирия \r\n*** ЕК трябва да обяви решението си за либерализация на визовия режим за Косово \r\n*** Очаква се Анкара да вземе решение дали ще отмени извънредното положение \r\n*** Проследяване на ситуацията в македонския парламент около избирането на състава на ЦИК \r\n*** Реакции след провала на срещата на президентите на Косово и Сърбия Хашим Тачи и Александър Вучич \r\n***", "date": "2018.07.18", "title": "Предстоящи международни събития за 19 юли ( Агенция „Фокус“ )"}
{"url": "http://www.focus-news.net/news/2018/07/18/2547002/politologat-parvan-simeonov-nay-golemiyat-problem-na-vlastta-e-neynoto-samozabravyane.html", "text": "Най-големият проблем на властта е нейното самозабравяне, защото тя живее много комфортно, привидно без опозиция. Това каза в обзора на деня на  Радио „Фокус“  „Това е България“ политологът Първан Симеонов, изпълнителен директор на агенцията за социологически проучвание „Галъп Интернешънъл“. Според него най-опасно е да се изгуби мярката на властимащите, а породеното у гражданите напрежение няма как да не „избие“.  \r\n„Чумните огнища, огнищата на политическа зараза, не сега, но на есен могат да се слеят и тогава може да стане малко по-трудно за властта, още повече, че обезболяващото европредседателство свърши. Все пак не трябва да забравяме, че хората в настоящото председателство са гърмени зайци. Много пъти на тях им се е случвало да очакват есени или зими, в които някои облаци се сгъстяват и много пъти са оставали сравнително сухи в бурите. Едно е сигурно – отдолу се трупа скърцане със зъби и търсене на нови опции. Това може да засегне не само едни или други по политическия терен, а всички“, коментира Първан Симеонов.  \r\nТой каза още, че властта е в трайна невъзможност да налага съдържателни политики от страх, че ще срещне вълна от популизъм. Според него това е много притеснително и говори за растящото недоверие към властта и институциите.", "date": "2018.07.18", "title": "Политологът Първан Симеонов: Най-големият проблем на властта е нейното самозабравяне"}
{"url": "http://www.focus-news.net/news/2018/07/18/2547003/donald-tramp-agresivnite-chernogortsi-mogat-da-ni-vkarat-v-treta-svetovna-voyna.html", "text": "Президентът на САЩ Доналд Тръмп предположи в интервю пред телевизионния канал Fox News, че страната-членка на НАТО Черна гора може да вкара Америка в Трета световна война, пише  електронното издание Washington Examiner . \r\n„Разбирам какво казвате и аз зададох същия въпрос“, заяви Тръмп в интервюто пред телевизионния канал, когато бе попитан дали при нужда САЩ трябва да изпратят армия за защита на миниатюрната балканска страна. „Черна гора е много малка страна с много силни хора. Те наистина са много силни. Много агресивни хора, които могат да агресират и... честито, вече си в Третата световна война. Но това е начинът, по който са построени нещата“. \r\nКоментарите на американския държавен глава, коментира изданието, идват няколко дни, след като той шокира съюзниците в НАТО като заплаши да извади САЩ от военния съюз, ако другите страни-членки не увеличат разходите си за отбрана. Интервюто е записано след срещата на високо равнище с руския президент Владимир Путин. \r\n„Докато срещата на върха на НАТО в Брюксел беше всепризнат триумф и страните-членки се съгласиха да вложат милиарди долари с по-бързо темпо, срещата с Русия може да се окаже, в дългосрочен план, дори по-голям успех“, написа американският президент в „Туитър“. \r\nWashington Examiner припомня, че Черна гора стана част от военният съюз, създаден през 1947 година за противопоставяне на заплахата от Съветския съюз, през юни 2017 година. Договорът задължава страните-членки да се защитават една друга в случай на външна агресия, но тази клауза е активирана само в един случай – от САЩ след 9/11. \r\nПревод и редакция:", "date": "2018.07.18", "title": "Доналд Тръмп: Агресивните черногорци могат да ни вкарат в Трета световна война"}
{"url": "http://www.focus-news.net/news/2018/07/18/2547005/vidin-obshtinata-podgotvi-teren-za-skeytbord-ploshtadka-v-kraydunavskiya-park.html", "text": "Предвидената за тази цел територия се намира зад паметника на Свободата, в посока към крепостта „Баба Вида“, съобщиха от пресцентъра на  Общината . Преасфалтирани са съществуващи пешеходни алеи и част от кръгово пространство. Кметът на Видин Огнян Ценков, заедно с главния архитект Ангел Недялков посетиха днес площадката, за да видят как са осъществени ремонтните дейности. \r\nНамерението да се направи скейтборд площадка е съобразено с желанието на видинските деца. И сега има съоръжения, които са поставени пред паметника, но те не са достатъчни. „За да привлекат вниманието ми, децата бяха организирали протест пред Общината. Тогава ги поканих на разговор и те споделиха своята идея. Затова в бюджета за 2018 г. заложихме 50 000 лв. за тази площадка и смятаме, че това място е най-подходящо“ – каза Ценков. \r\nРемонтираната площ е около 620 кв.м. Останалата част от голямото кръгово пространство се оформя като продължение на надлъжно разположената първостепенна алея, която води към крепостта. Тази площ е  180 кв. м. Има обособена и пешеходна алея, която да се използва от разхождащите се в парка хора, а границите на скейтборд площадката са маркирани. „Основната идея е на тази площадка да се поставят по-малки съоръжения, които се произвеждат по каталог за този вид спорт, за да могат технологично да се пренареждат при необходимост и по този начин да се създават различни пътеки и препятствия, които децата да преодоляват“ – обясни главният архитект. Той допълни, че изграждането на скейтборд площадката е част от намерението на общинското ръководство да се активизира частта от Крайдунавския парк между Телеграф капия и крепостта „Баба Вида“, като територията ще бъде облагородена. \r\nПо-късно децата, които бяха инициатори за изграждането на площадката, се срещнаха с кмета, за да коментират какви скейт съоръжения да бъдат закупени. Предвидените за тях средства са около 27 000 лв. от общия размер, заложен в бюджета. Вариантите ще се обмислят внимателно и след седмица ще бъде взето решение. Огнян Ценков изрази надеждата си, че до месец съоръженията ще бъдат доставени и новата скейтборд площадка ще може да се ползва от желаещите да спортуват.", "date": "2018.07.18", "title": "Видин: Общината подготви терен за скейтборд площадка в Крайдунавския парк"}
{"url": "http://www.focus-news.net/news/2018/07/18/2547006/lyubomira-gancheva-abv-mladezhkata-politika-ne-zhivee-zatvorena-v-narodnoto-sabranie.html", "text": "България е в клинична демографска смърт и едната от множеството инициативи на АБВ – Младежи „Оставам в България“ е опит да се преборим с тази драматична тенденция. Това заяви в ефира на Канал 3 заместник-председателят на ПП АБВ и председател на АБВ – Младежи Любомира Ганчева, съобщиха от пресцентъра на  партията . \r\n„За по-малко от година с кампанията „Аз оставам в България“ на АБВ – същността й е ясна - достигнахме огромен брой млади хора в различни градове и села, не само по жълтите павета и не само в София с „красивите, ранобудни и протестиращи“. Целта на първия етап беше да идентифицираме проблемите на младите българи. А те са много различни – и като профил, и като житейски цели. И това даде един много различен от досега известния ни ракурс по темата. Младежката политика не живее затворена в Народното събрание или в дадена институция“.  \r\nАгресията, насилието и езикът на омразата стои на челни позиции сред причините младежите да напускат родните си градове и да търсят по-приобщаваща среда, посочи Ганчева. Освен липсата на работни места или добро трудово възнаграждение, именно здравата социална среда се е оказала причината те да потърсят друго място за живот. В този контекст именно е и една от инициативите на АБВ – Младежи „Спортът сплотява – живей, бъди активен срещу агресията“ – инициатива, която събра на един спортен терен голяма част от младежките организации от останалите политически сили.   \r\nЛюбомира Ганчева подчерта, че младежите, като част от ПП АБВ, разполагат с пълна свобода и при идейното формиране, и при реализирането на своите инициативи. „Няма друга политическа партия, която толкова много да помага и да дава шанс на младите хора в нейните редици да участват в реалната политика.", "date": "2018.07.18", "title": "Любомира Ганчева, АБВ: Младежката политика не живее затворена в Народното събрание"}
{"url": "http://www.focus-news.net/news/2018/07/18/2546994/d-r-elena-chalganova-regionalen-istoricheski-muzey-blagoevgrad-vasil-levski-e-velik-ne-samo-zaradi-svoite-dela-no-i-zaradi-stimula-koyto-dava-na-balgarskiya-narod.html", "text": "Васил Левски е велик не само заради своите дела и основаването на Вътрешната революционна организация, но и заради стимула, който дава на българския народ и жаждата за свобода. Това каза за  Радио „Фокус“ – Пирин  историкът и уредник в Регионален исторически музей – Благоевград д-р Елена Чалгънова по повод 181-годишнина от рождението на Апостола. „Той е велик и със своите завети и идеи, които са били актуални в неговото съвремие, през всичките години след смъртта му, та чак до нашето съвремие. В това всъщност се състои и част от неговото величие и безсмъртие“, подчерта д-р Чалгънова. Тя отбеляза, че в Регионален исторически музей – Благоевград се съхранява споменат за делото на Апостола, като се правят музейни уроци, в които се разказва за живота и делото на Левски. Освен това по повод 180-годишнина от неговото рождение в музея е била организирана  фото-документална изложба, която е предизвикала голям интерес от всички, които са имали възможността да се докоснат до нея. Тази година няма планувано събитие за днешния ден. \r\nСпоред Чалгънова Васил Левски е бил пример за подражание за всички негови последователи. Тя отбеляза, че първи негови последователи и привърженици са били участниците в Априлското въстание. „Един от участниците в тази подготовка е Георги Измирлиев – Македончето, който е роден в Благоевград, но развива своята дейност на територията на I Търновски революционен окръг. Той самият е силно повлиян от идеите на Апостола и по тази причина, под негово влияние той се посвещава на национално-освободителната кауза“, каза още д-р Чалгънова. Тя заяви, че след освобождението на България през 1878 година, след последвалия Берлински договор и разпокъсването на току-що освободената българска земя, дейците, които основават Вътрешната македоно-одринска революционна организация през 1893 година и дейците на Върховния комитет основан през 1895 година изрично посочват в своите спомени, че са ползвали като един достоен пример за подражание делото на Апостола на свободата Васил Левски. „Той и Христо Ботев действително са били едни светли образци, които са давали импулс, пример и сила на дейците на национално-освободителните движения, за да могат и те да изпълнят своя дълг и своите идеали“, коментира д-р Чалгънова. \r\nЛивия НИНОВА", "date": "2018.07.18", "title": "Д-р Елена Чалгънова, Регионален исторически музей – Благоевград: Васил Левски е велик не само заради своите дела, но и заради стимула, който дава на българския народ"}
{"url": "http://www.focus-news.net/news/2018/07/18/2547004/kmetat-na-karlovo-d-r-emil-kabaivanov-blagoslovena-e-balgariya-s-geroy-kato-levski.html", "text": "Благословена е България с герой като Левски. Това каза кметът на Карлово д-р Емил Кабаиванов, предаде репортер на  Агенция „Фокус“ . \r\n\"В хилядолетната българска история има моменти на грандиозни победи и триумфи, и монети на грандиозни изпитания. Историята ни е като пъстра мозайка, в която са подредени камъчета със записани дати, имена на личности, местности, върхове. Едно от тези камъчета е нашият скъп и обичан град Карлово. Без него тази пъстра мозайка няма да е пълна и завършвана. Карлово заема своето истински, достойно място в най-новата история на България“, заяви д-р Кабаиванов. \r\n„Да се говори за Левски не е и никога не е било лесно. Ако кажем само за него, че е най-великият е вярно, но не е достатъчно. Когато говорим за Левски като за държавника, който създаде Вътрешната революционна организация, закле десетки хиляди българи на Библията, камата и револвера, ние говорим и за Левски като учителя  - в карловското село Войнягово и по българските краища на Добруджа“, добави той и заяви, че трябва да говорим за Апостола като ревностен православен християнин и духовник докрая на краткия си живот, до самата му героична смърт. \r\n„Какво ни трябва повече от това да видим поробеното си Отечество свободно и кой може по-добре от него да го каже?“, попита кметът. \r\nТой отчете, че мнозина са създали незабравими произведения за Левски, а малцина са се опитали да хвърлят кал по него. „Не успяха, защото се страхуваха от народното презрение, което ще ги споходи. Мнозина се опитаха и то от тези, които бяха овластени да управляват да се доближат до Левски, та покрай неговия авторитет и те да вдигнат снага. Не успяха, защото Левски е един. Левски е еманацията на българския дух“, каза още Кабаиванов. „Мислили ли сте, ако той е сред нас какво ще ни каже? Дали няма да ни попита и да ни смъмри - не хулете държавата ни, тя ни е една и друга няма да имаме, търсете сметка от тези, които сте овластили да ви управляват. Защо нацията не е единна? Защо нямаме големите цели?“, заяви Емил Кабаиванов и допълни, че може би Левски ще ни посъветва да пазим целокупна България да държим жива връзката с българите там, където живеят по изконните българските земи на Мизия, Тракия и Македония, както той и другарите му са правили. „А може и да се лъжа. Времето ще покаже. Но днес можем да сведем чела в преклонение пред Левски, пред неговите съратници и пред тези, които дадоха живота си за свободата на България“, каза още кметът на Карлово.", "date": "2018.07.18", "title": "Кметът на Карлово д-р Емил Кабаиванов: Благословена е България с герой като Левски"}
{"url": "http://www.focus-news.net/news/2018/07/18/2546644/pazardzhik-oblastniyat-upravitel-stefan-mirev-svikva-izvanredno-zasedanie-vav-vrazka-s-epizootichnata-obstanovka-v-stranata.html", "text": "Областният управител Стефан Мирев свиква извънредно заседание на Областната епизоотична комисия, което ще се проведе днес, съобщиха за  Радио „Фокус“ - Пазарджик  от Областна администрация. На заседанието ще бъде обсъдена епизоотичната обстановка в страната по отношение на болестта Африканска чума по дребните преживни животни. Ще бъдат набелязани мерки за недопускане разпространението на болестта на територията на област Пазарджик. \r\nРадослава МУРДЖЕВА", "date": "2018.07.18", "title": "Пазарджик: Областният управител Стефан Мирев свиква извънредно заседание във връзка с епизоотичната обстановка в страната"}
{"url": "http://www.focus-news.net/news/2018/07/18/2546673/dots-hristo-mihaylov-abv-predprietite-merki-sreshtu-chumata-po-divata-svinya-sa-izklyuchitelno-zakasneli.html", "text": "Предприетите мерки срещу чумата по дивата свиня са изключително закъснели. Това каза доц. Христо Михайлов, експерт на АБВ в областта на околната среда в интервю за  Агенция „Фокус“  за новия Закон за лова и опазване на дивеча и чумата по свинете. „Да, бих могъл да кажа, че има план А и план Б, но има и мерки, които са абсолютно глуповати. Невъзможно е в рамките на един ловно-стопански район да се изгради една площадка за загробване на убитите диви свине. В един ловно-стопански район от 50 хил. дка, може да ловуват няколко ловни групи. Ако си представим, че една ловна група убие две, три, четири, пет, десет диви свине – тя трябва да ги премести на 10-15 км на мястото на тази площадка, където е определена“, каза доц. Михайлов. По думите му това е указание, подписано от чиновници в Агенцията по горите, и разпратено по всички структури по места. „Като цяло, въпреки някои безумни текстове в мерките за превенция, като цяло са правилни, но безвъзвратно закъснели“, допълни още експертът на АБВ.  \r\nДеница КИТАНОВА  Пълния текст на интервюто четете по-късно в „Мнение”", "date": "2018.07.18", "title": "Доц. Христо Михайлов, АБВ: Предприетите мерки срещу чумата по дивата свиня са изключително закъснели"}
{"url": "http://www.focus-news.net/news/2018/07/18/2547007/fokus-makedoniya-liderat-na-vmro-dpmne-napusna-liderskata-sreshta-zashtoto-ne-sa-pokaneni-vsichki-partii-i-poiska-nova-samo-s-chetiri-fraktsii.html", "text": "Председателят на ВМРО-ДПМНЕ Християн Мицковски напусна лидерската среща, свикана от македонския премиер Зоран Заев, един час след началото й и заяви, че се е противопоставил на това, че на сбирката не са поканени всички парламентарно представени партии, а само онези, които имат най-малко по двама депутати и затова е напуснал срещата, предава  македонският „Фокус“ . \r\nМицковски е поискал от Заев да свика нова лидерска среща преди понеделник, в която да участват само четирите най-големи партии в Македония. \r\n„Ние бяхме част от т.нар. лидерска среща. Наистина не беше ясна концепцията защо не бяха поканени всички парламентарно представени партии и ние изразихме възражения, след което напуснахме срещата. Поставихме искане пред Заев да свика лидерска среща на четирите най-големи партии преди понеделник, за да бъдат обсъдени всички сегменти, които трябва да се утвърдят за формирането на новия състав на ЦИК (Държавната избирателна комисия)“, заяви Мицковски при напускането на срещата с неговата придружителка – професорката Таня Каракамашева. \r\nПревод и редакция:", "date": "2018.07.18", "title": "„Фокус“ (Македония): Лидерът на ВМРО-ДПМНЕ напусна лидерската среща, защото не са поканени всички партии и поиска нова само с четири фракции"}
{"url": "http://www.focus-news.net/news/2018/07/18/2546548/", "text": "*** \r\nОт 14.00 часа министърът на регионалното развитие и благоустройството Николай Нанков ще направи инспекция на възстановителните работи след наводнението в Мизия. \r\n*** \r\nОт 17.00 часа в Националния военноисторически музей ще бъде открита изложбата „Спасените бойни знамена на Българската армия“. Изложбата ще бъде открита от министъра на отбраната Красимир Каракачанов. \r\n*** \r\nОт 09.00 часа ще се проведе заседание на Народното събрание. \r\n*** \r\nОт 10.00 часа ще се проведе заседание на Министерски съвет.  \r\n*** \r\nКоординационното звено по Механизма за съвместна работа на институциите по обхващане и задържане в образователната система на деца и ученици в задължителна предучилищна възраст ще проведе заседание в Министерски съвет.  \r\n*** \r\nОт 09.00 часа 15 състав на Специализирания наказателен съд ще гледа делото срещу Ангел Р., Красимир С., Пламен К. и др. за образуване и ръководене на организирана престъпна група.  \r\n*** \r\nОт 10.00 часа 12 състав на Специализирания наказателен съд ще гледа делото срещу Гриша Г., Данаил Г., Емилия С. и др. за образуване и ръководене на престъпна група.  \r\n*** \r\nОт 11.10 часа в Националния пресклуб на БТА пресконференция ще даде Цветелина Попова- Оланд – майката на двете български деца, които съдът и социалните служби на Норвегия отнеха, разделиха и предадоха за отглеждане в различни приемни семейства на 200 км разстояние едно от друго. \r\n*** \r\nОт 12.00 часа пред Министерски съвет ще се проведе Национален протест в подкрепа на българските овцевъди и козевъди.  \r\n*** \r\nОт 12.00 часа в Националния пресклуб на БТА ще се състои пресконференция, на която ще бъдат дадени повече подробности за VIII Световно отборно първенство по шахмат за незрящи и слабо виждащи. Първенството ще се състои в периода 20-31 юли 2018 г. в зала EFE на хотел „Маринела\". \r\n*** \r\nОт 12.00 часа в бизнес сграда Интерпред, италианският бизнесмен Едоардо Миролио ще даде пресконференция, на която ще разкаже за бизнес инвестициите си в България  и ще обяви новина, свързана с придобиването на водещ български моден бранд. \r\n*** \r\nОт 13.00 часа на ул. „Дамян Груев“ № 6, по инициатива на писателя Николай Иванов, автор на изследване за гроба на Левски, ще бъдат поднесени цветя и венци.  \r\n*** \r\nОт 13.00 часа 9 състав на Специализирания наказателен съд ще гледа делото срещу Гроздан Т., Иван П., Калоян Г. и др. за организиране и ръководене на организирана престъпна група.  \r\n*** \r\nОт 13.30 часа 11 състав на Специализирания наказателен съд ще гледа делото срещу Атанас С., Стефан Г., Стоян Р. за организиране и ръководене  на организирана престъпна група. \r\n*** \r\nОт 18.00 часа пред Националната опера и балет ще се състои хепънинг, организиран за премиерата на мюзикъла „MAMMA MIA!\". \r\n*** \r\nОт 10.00 часа пред паметника на Васил Левски ще бъдат подложени цветя и венци. Слово ще произнесе доц. Владимир Янев, преподавател в катедрата по българска литература и теория на литературата във Филологическия факултет на Пловдивския университет „Паисий Хилендарски”. В церемонията по традиция ще участва и представителна част от Военно формирование 24490 - Асеновград. \r\n*** \r\nОт 10.00 часа пред бюст-паметника на Васил Левски на едноименният площад в града ще бъдат положени цветя и венци по повод 181-годишнина от рождението на Дякона.  \r\n*** \r\nОт 10.00 до 13.00 часа ще се проведе състезанието „Лъвски скок“.  \r\n*** \r\nОт 13.00 часа в конферентна зала в сградата на Областната управа президентът на КНСБ инж. Д-р Пламен Димитров. Визитата е в рамките на кампанията „Бъди инфо 3“.  \r\n*** \r\nОт 11.00 часа пред паметника на Васил Левски в Морската градина ще се състои ритуал за отдаване на военни почести и полагане на венци и цветя. \r\n*** \r\nОт 17.00 часа на възпоменателния паметник на летище „Сарафово“ ще се състои церемония в памет на жертвите на терористичния акт преди 6 години. \r\n*** \r\nОт 09.00 часа пред паметника на Васил Левски в Морската градина ще бъдат поднесени венци и цветя по повод 181 г. от рождението му. \r\n*** \r\nВ 11.00 часа в катедралния храм „Успение Богородично\" - Варна ще бъдат пренесени мощи на св. Матрона Московска и св. Лука Войно-Ясенецки, Архиепископ Кримски и Симферополски. \r\n*** \r\nОт 18.00 часа в залите на Градската художествена галерия ще бъде открита изложба с картини от ателието на  Димитър Киров (1935-2008) под надслов „БАЛЕТ\". \r\n*** \r\nОт 19.00 часа в Народно читалище „Просвета“, Галерия Аспарухово арт ще се състои откриване на изложба графика малък формат на художника Петър Чиновски. \r\n*** \r\nОт 10.00 часа в детски отдел на РБ „Христо Ботев“ ще се проведе лятна читалня – четене на приказки за деца от 0 до 10 години. \r\n*** \r\nОт 10.00 часа в Заседателна зала на Общината ще се проведе процедура чрез публично състезание за възлагане на обществена поръчка с предмет:  „Ремонт и реновиране на прилежащи улици към централна пешеходна зона гр. Враца – пълен инженеринг“.  \r\n***  \r\nОт 10.00 часа в Читалище „Надежда – 1869“ ще се проведе Творческо ателие „Красотата на фолклора“ с ръководител Райчо Димитров.  \r\n***  \r\nОт 13.00 часа в Читалище „Надежда – 1869“ ще се проведе инициативата „В помощ на библиотекаря“ – кампания за ученици от 5 до 8 клас.  \r\n***  \r\nОт 17.30 часа пред паметника на Васил Левски ще се проведе Отбелязване на 181 години от рождението на Васил Левски.  \r\n***  \r\nОт 20.00 часа на сцена „Арт лято“ край ХГ „Борис Денев“ ще се проведе среща с фотографите Анжела Медзикян и Димо Алексиев.  \r\n***  \r\nОт 21.30 часа на площад „Цар Асен I” ще може да се наблюдава Аудиовизуален спектакъл „Царевград Търнов – звук и светлина“.  \r\n***  \r\nОт 10.00 часа при Паметника на Васил Левски в кв. „Пролет“ ще се проведе честване по повод 181 години от рождението на Васил Левски – ритуал по поднасяне на венци и цветя.   \r\n*** \r\nОт 10.00 часа пред паметника на Васил Левски ще се състои общоградско поклонение и полагане на цветя по повод 181 години от неговото рождение  \r\n*** \r\nОт 11.00 часа на пл. „Свобода“ ще се състои концерт на Духов оркестър – Добрич.  \r\n*** \r\nС поклонение пред паметника на Васил Левски в Градската градина и  полагане на венци и цветя от 11.00 часа ще бъде почетена 181-та годишнина от рождението на Апостола на Свободата. \r\n*** \r\nОт 18.00 часа в Музея на фотографията ще бъде открита изложба „Върхове“.  \r\n*** \r\nОт 09.00 часа в храм „Св. Николай“ ще бъде отслужена тържествена света литургия. От 10.00ч., в двора на храм „Св. Николай“ ще бъдат положени цветя и на гроба на майката на Левски Гина Кунчева. От 10.15 часа от храм „Св. Николай“ тръгва литийно шествие, което ще се установи  на площад „20-ти юли“. В 10.30 часа там ще се състои тържествен ритуал по издигането на националния флаг и знамето на Карлово. Ще бъде изнесен и молебен за благоденствието на града и жителите му. Там традиционно ще бъдат посрещнати участниците в националния туристически поход „По стъпките на В. Левски”. В 11.15 часа, в Национален музей „Васил Левски“ ще се състои литературно-музикална програма и ще бъде открита изложбата „Аргонавти на свободата –  Гарибалти и българите“ на Регионален исторически музей – Варна. В16.00 часа, в зала „Васил Караиванов“ на Община Карлово ще има литературен салон, а от 17.0 0часа, на пл. „20-ти юли“ – Концерт на художествените състави на запасните офицери. В 20.20 часа, от НМ „Васил Левски“ ще бъде изнесено знамето на Карловския революционен комитет, а от 21.00 часа на площад „Васил Левски“ е тържественият митинг- заря.  \r\n*** \r\nОт 17.00 часа пред сградата на Общината ще се проведе информационна кампания „Вашите права“.  \r\n*** \r\nОт 11.00 часа пред паметника на Васил Левски на площад „Велбъжд” ще бъдат поднесени цветя и венци, ще бъде изнесено и слово за живота и делото на Дякона. \r\n*** \r\nВ 11.30 часа на церемония пред Паметника на Васил Левски и радетелите на духа и свободата ще бъдат поднесени венци и цветя в знак на признателност. \r\n*** \r\nОт 10.00 до 17.00 часа пред Регионалния исторически музей ще бъде представена изложба „Хората във времето и времето във хората“. В 10.30 часа в зала „Читалня“ на Регионалната библиотека „Светослав Минков“ ще отвори врати витрина с книги „Левски в литературата“. По същото време ще започне и литературно четене на стихове за Апостола „С Левски в сърцата“. В импровизираната лятна читалня „С Левски в сърцата\" ще участват децата от „Ваканция в ОДК“. В 11.00 часа на паметника Левски ще бъдат поднесени венци и цветя. \r\n*** \r\nОт 12.00 часа в Регионалния пресклуб на БТА пресконференция ще даде народният представител от коалиция „БСП за България\" Стефан Бурджев. \r\n*** \r\nОт 10.00 часа пред паметника на Васил Левски на централната алея на Бунарджика ще бъдат поднесени цветя и венци.    \r\n*** \r\nОт 10.30 часа в заседателната зала в сградата на Общинска администрация – Първомай Областният управител на Пловдив Здравко Димитров ще проведе работна среща във връзка с извършените промени на Закона за водите  \r\n*** \r\nОт 11.00 часа, в заседателната зала на Община Пловдив  - кметът на Пловдив Иван Тотев, изпълнителният директор на фондация Plovdiv 2019 Кирил Велчев и Иван Несторов ще дадат пресконференция по повод предстоящото издание на Hills of rock 2018, част от програмата на Пловдив - Европейска столица на културата. \r\n*** \r\nОт 12.00 часа, Голяма конферентна зала на ГДК \"Борис Христов\" - арх. Валентин Маринов ще представи техническото задание и етапността по реконструкцията на стадион Пловдив в присъствието на кмета Иван Тотев и ресорния заместник-кмет Георги Титюков. \r\n*** \r\nОбщинските съветници от  ГЕРБ-Пловдив ще проведат приемни с граждани по следния график:  Георги Василев, от 16.00 до 18.00 часа в офиса на  ГЕРБ в район „Южен” на ул.  „Академик Петър Динеков“ №1А;  Ани Лафчиева, от 17.00 до 18.30 часа в офиса на  ГЕРБ в район „Източен” на ул.  „Коста Паница“ №5; Емил Русинов, от 17.30 до 19.00 часа в офиса на  ГЕРБ в район „Източен” на ул. „Коста Паница“ №5.  \r\n*** \r\nОт 18.30 часа в залата на АМТИИ ще се проведе 14-ти Международен фолклорен семинар \r\n*** \r\nОт 10.30 часа в заседателна зала в сградата на Общинската администрация – Първомай ще се проведе работна среща във връзка с извършените промени на Закона за водите, публикувани в Държавен вестник, бр. 55 от 2018 г. \r\n*** \r\nВ 11.00 часа в зала 712 в Областна администрация – Разград ще се проведе заседание на областната епизоотична комисия. \r\n*** \r\nВ Руен ще открият Бюст – паметник на Васил Левски. По време на събитието ще бъдат дадени подробности от представители на Инициативния комитет, по чиято идея е направен Бюст-паметникът. \r\n*** \r\nОт 11.00 часа пред Паметника на Васил Левски ще се състои проява, под наслов „Безсмъртие“, посветена на 181 г. от рождението на Васил Левски. \r\n*** \r\nОт 10. 00 часа пред бюст-паметника на Васил Левски ще бъдат положени цветя и венци. \r\n*** \r\nОт 10.00 часа на пл. „Васил Левски“  с възпоменателна церемония ще бъдат отбелязани 181 години от рождението на Апостола. Пред паметника на Васил Левски ще бъдат поднесени венци и цветя.  \r\n*** \r\nВ 11.00 часа пред паметника на Васил Левски ще се проведе общоградски ритуал по полагане на венци и цветя в знак на признателност към делото на Апостола.  \r\nМузейният обект „Хилендарски метох” ще бъде отворен безплатно за посетители с работно време от 09.30 до 17.30 часа. \r\n*** \r\nОт 09.30 часа в Малката зала на Областна администрация ще се проведе заседание на Областната епизоотична комисия за мерките за ограничаване на заразните болести по животните.  \r\n*** \r\nОт 10.30 часа на паметника на Апостола до едноименното училище ще се състои ритуал по поднасяне на венци и цветя по повод 181 години от рождението на Васил Левски. \r\n*** \r\nС молебен за здраве и благоденствие и полагане на венци и цветя пред паметника на Васил Левски на 18 юли Шумен ще отбележи 140 години от освобождението на града и 181 години от рождението на Апостола на свободата. Програмата ще започне в 09.00 часа в храм „Свето Вознесение Господне“, където ще бъде отслужена панихида за загиналите и молебен за здраве и благоденствие. В 11.30 часа пред паметника на Васил Левски ще бъдат поднесени венци и цветя от официални лица и граждани. В 18.30 часа на пл. „Освобождение” започва концерт-спектакъл с участието на Национално дружество „Традиция” и рок група „Епизод”.", "date": "2018.07.18", "title": "Предстоящи събития в страната за 18 юли (Агенция „Фокус“)"}
{"url": "http://www.focus-news.net/news/2018/07/18/2546997/predstaviteli-na-gerb-pazardzhik-pochetoha-181-godini-ot-rozhdenieto-na-vasil-levski.html", "text": "Представители на ГЕРБ – Пазарджик се включиха в общоградското тържество, посветено на 181 години от рождението на Апостола, съобщиха от пресцентъра на  ПП ГЕРБ - Пазарджик . Пред паметника на едноименния площад в Пазарджик цветя поднесоха общинският ръководител Гинче Караминова и представители на ЖГЕРБ. Стихове за великия българин бяха изпълнени от актьора Александър Братоев. „Важно е да покажем на децата ни колко значимо е делото на Васил Левски и колко валидни са и до днес принципите за демокрация, които ни е завещал“, коментира Гинче Караминова. Приносът и делото на Апостола бяха оценени в словото на Цветанка Иванова, председател на Общински комитет „Васил Левски”.", "date": "2018.07.18", "title": "Представители на ГЕРБ – Пазарджик почетоха 181 години от рождението на Васил Левски"}
{"url": "http://www.focus-news.net/news/2018/07/18/2546549/pregled-na-osnovnite-temi-v-svetovniya-pechat-agentsiya-fokus.html", "text": "Политическият информационен поток е бърз и поддържането на темпото му може да е объркващо. Опитът да се намерят различаващи се перспективи, достойни за времето на един човек е дори по-трудно. Американското електронно издание   The New York Times   представя няколко събрани мнения от десния и левия спектър на журналисти в американската преса, които Агенция „Фокус“ предава без редакторска намеса. От десния спектър \r\nМайкъл Брендън Дохърти в „National Review“: \r\n„Най-очевидното обяснение за поведението на Тръмп е не това, че прилага 30-годишен план против американската демокрация. Обяснението е, че неговата суета напълно му забранява да признае, че руската намеса в изборите през 2016 година е допринесла по някакъв начин за собствената му победа“. \r\nДокато Дохърти подкрепя идеята за подобряване на отношенията с Русия, той твърди че забележките на Тръмп в Хелзинки, след срещата му с президента Владимир Путин, ще направят това по-трудно. Но помислете отново преди да крещите „предателство“, пише Дохърти, който твърди че подобни обвинения е „вероятно да са основа на нашите политики дълго, след като Тръмп напусне сцената“. \r\nПатрик Бучанан в „The American Conservative“: \r\n„Хелзинки показа, че Тръмп прави това, което казва, когато обяви неколкократно, „Мирът с Русия е добро нещо, не лошо нещо““. \r\nСъобщението на Тръмп по време на обиколката му в Европа беше „ясно, последователно и потресаващо“. Бучанан пише: няма повече търговски дефицити, няма повече пропуснати плащания от НАТО и няма повече „Студента война 2“. Антагонизирането на Путин щеше да е наивно, смята Бучанан, за президент който търси по-добри отношения, независимо от това, което Русия е сторила. \r\nЧарлс Сайкс в „The Weekly Standard“: \r\n„Ние просто не знаем (и все още е опасно да спекулираме) дали руснаците имат „компромат“ върху Тръмп. Може би истината е още по-лоша. Може би Тръмп наистина вярва на всичко това и искрено се възхищава на това, което представлява Путин.“ \r\nХулиганите копнеят да треперят пред по-големи хулигани, пише Сайкс, и Тръмп намери този по-голям хулиган в Путин. Миналата седмица, консерваторите се радваха на втората номинация за Върховния съд на Тръмп. Но дори тази награда, според Сайкс, не струва „унижението на президентството“ и „понижаването на нашата роля в света“. \r\nПол Боничели в „The Federalist“: \r\n„Президентът Тръмп изпусна шанса да покаже на Путин, както и на света, че отношенията на Тръмп с Русия ще бъдат по-различни от тези на Обама“. \r\nБоничели нарича срещата между Тръмп и Путин „пропусната възможност“ и представя как е трябвало да изглежда тя: директна конфронтация на лично, последвана от публично предупреждение за намесата в избори от която и да е страна. Той твърди, че Тръмп сега ще трябва да наваксва за уважението, което е показал на Путин, с по-твърди действия. От левия спектър \r\nДжеймс Фалоус в „The Atlantic“: \r\n„Никога досега не съм виждал американски президент по-последователно, постоянно, публично и шокиращо да прокарва интересите на друга държава пред тези на собственото си правителство и собствените си хора“. \r\nТръмп или нарочно прокарва руските интереси, пише Фалоус, или е „толкова дълбоко невеж, неуверен и нарцистичен“, че не осъзнава че го прави. Фалоус твърди, че републиканските конгресмени сега трябва да решат дали да защитят своя президент или своята държава. \r\nФред Каплан в „Slate“: \r\n„Всеки член на екипа по национална сигурност на Тръмп, който не подаде оставката си незабавно, прави от този момент нататък лоша услуга на САЩ“. \r\nСрещата на върха е доказала, че Тръмп е в пълно робство на Путин, пише Каплан. Той съветва президентски съветници да не стоят до него, ако той намери още „възможности да дълбае“ в бъдещите срещи с руския лидер. \r\nАлина Полякова за „Brookings Institution“: \r\n„Най-лошият сценарий беше избегнат в Хелзинки: Нямаше голям пазарлък за Украйна, няма руска сделка за Сирия и няма отмятане от ангажиментите на САЩ към сигурността на Европа. Но все пак руският президент е този, който спечели срещата на върха“. \r\nТръмп остави на Путин да нареди дневния ред за срещата, твърди Полякова, а руският президент е използвал възможността да обвини Украйна за продължаващото насилие там и да предложи посредническа роля за Русия в Близкия изток. От центъра \r\nАн Апълбаум в „The Washington Post“: \r\n„Тръмп току що създаде най-подробното благодарствено писмо в историята. Докато милиони около света гледаха, той изрече силно: Благодаря ти, Владимир Путин, за това че ми помогна да спечеля изборите!“ \r\nАпълбаум се пита дали обвинението към 12 руски агенти миналия петък е направило президента още по-нетърпелив да изкаже благодарностите си към Путин в лице. \r\n***  Изправен пред нарастващи критики и от двете големи партии в САЩ, Демократическата и Републиканската, за представянето си по време на срещата на върха с президента на Русия Владимир Путин, американският президент Доналд Тръмп във вторник обвини медиите за това, че не са направили справедливо отразяване на срещата, пише американското електронно издание  The Hill . \r\nВ серия от постове в социалната мрежа „Туитър“, Тръмп нападна медиите и изтъкна доброто състояние на икономиката на САЩ в отговор на ден, изпълнен с негативно отразяване на срещата му, на която американският президент изглеждаше че приема думите на Путин, че Русия не е участвала в президентските избори през 2016 година, пред разкритията на собствените си разузнавателни служби. \r\n„Докато имах страхотна среща с НАТО, тази с руския президент Владимир Путин беше дори по-добра“, написа Тръмп. \r\n„За съжаление, това не се отразява по този начин – фалшивите новини стават ненормални“, добави той. \r\nНяколко минути по-късно той промени фокуса към изтъкване на икономиката на страната. \r\n„Икономиката на САЩ е по-силна от всякога“, написа той. \r\nМалко внимание се обърна на икономиката или номинирания за Върховния съд Брет Каваног от медиите през последните 24 часа, след като отразяването беше доминирано от срещата на върха в Хелзинки. \r\nДемократи, републиканци, медийни личности и дори някои от най-твърдите поддръжници на президента осъдиха отказа на Тръмп да заяви по време на пресконференцията си с Путин, че вярва че Русия се е намесила в изборите през 2016 година. \r\nЛидерите в американския Конгрес също нападнаха Тръмп. \r\n„Разбирам желанието да има добри отношения и това е напълно разумно“, заяви Пол Райън във вторник. „Но Русия е заплашително правителство, което не споделя нашите интереси. И не споделя нашите ценности. Мисля, че това трябва да бъде показано много, много ясно“. \r\nСпоред Райън е очевидно, че Русия се е намесила в последните избори, но той отговори кратко на зададен въпрос, че не вижда коментарите на Тръмп по време на пресконференцията с Путин като предателски. \r\n***  Извънредното положение в Турция, въведено след опита за държавен преврат от лятото на 2016 г., ще бъде отменено „до няколко дни“. Това увери правосъдният министър на Анкара Абдулхамит Гюл, съобщава турският вестник  Hurriyet . \r\n„Извънредното положение ще бъде отменено в рамките на няколко дни. Това обаче не трябва да се тълкува като прекратяване на борбата срещу тероризма. Борбата срещу тероризма, най-упоритата и решителна борба срещу всички видове тероризъм, особено срещу гюленистката терористична организация, ще продължи до края“, категоричен бе турският министър в рамките на реч, изнесена в Истанбул.  \r\nТурското правителство обяви извънредно положение на 20 юли 2016 г. вследствие на кръвопролитния опит за преврат срещу държавния глава Реджеп Тайип Ердоган. Анкара обвини за пуча мрежата на живеещия в САЩ ислямски духовник Фетхуллах Гюлен.  \r\nГюл също така похвали усилията на турската съдебна власт за подвеждане на виновните под отговорност. „Всички разследвания, пряко свързани с опита за преврат, с изключение на един, са завършени. Около 2161 обвиняеми са били съдени в 94 отделни дела. Други 195 процеси за приключени на първа инстанция. Общо 2382 обвиняеми получиха присъди, вариращи от няколко години лишаване от свобода до доживотен затвор“, поясни Гюл.  \r\n***  Израелските власти разпоредиха преустановяване на доставките на природен газ и гориво за Ивицата Газа, съобщава вестник  The Jerusalem Post , като уточнява, че мярката ще остане в сила от вторник до неделя (17-22 юли). Доставките на хранителни продукти и медикаменти няма да бъдат спирани. \r\nРешението - едно от най-строгите ограничения, които Израел е налагал на Ивицата Газа, бе взето след серия от инциденти през почивните дни, при които срещу територията на страната бяха изстреляни около 200 ракети. В резултат бяха ранени четирима души.  \r\nПотокът от търговски стоки за Ивицата Газа бе спрян миналата седмица в отговор на действията на палестинците, които през последните четири месеца изпепелиха хиляди акри гори и полета в Израел, поясняват от редакцията.  \r\nАрмията публикува изявление от министъра на отбраната Авигдор Либерман, в което се пояснява: „В светлината на продължаващите опити на терористичната организация „Хамас\", министърът на отбраната Авигдор Либерман, след консултации с началника на персонала, реши да спре доставките на гориво и газ до неделя. Ще бъдат допускано внасянето на храни и лекарства, но всеки отделен случай ще бъде одобряван отделно\".", "date": "2018.07.18", "title": "Преглед на основните теми в световния печат (Агенция \"Фокус\")"}
{"url": "http://www.focus-news.net/news/2018/07/18/2546550/fokus-makedoniya-v-gartsiya-ima-hora-koito-se-smyatat-za-makedontsi-a-ne-govoryat-makedonski-ezik.html", "text": "В Гърция има хора, които се смятат за македонци, а не говорят македонски език, заяви в интервю пред македонския телевизионен Канал 5 националният координатор за НАТО в Македония Стево Пендаровски, цитиран от македонското електронно издание  “Фокус“ . \r\n„Мисля, че Гърция няма да наруши Договора и ще се придържа към него. Настоящото споразумение взема предвид и техните национални интереси. Спорът от самото начало беше асиметричен и беше необходимо да сменим името си. Нашата история не ни учеше, че в Гърция има македонци, различни от онези, които говорят македонския език. Трябва да уважаваме това, ако се смятаме за македонци. Нашата държава е мултиетническа. Държавните институции в такава страна не могат да бъдат етнически. Затова не може да бъде македонска радио-телевизия, а телевизията в Македония, казва Пендаровски.  Юлиян Марков", "date": "2018.07.18", "title": "„Фокус“ (Македония): В Гърция има хора, които се смятат за македонци, а не говорят македонски език"}
{"url": "http://www.focus-news.net/news/2018/07/18/2546552/vzglyad-ruskata-shpionka-mozhe-da-dade-osnovanie-za-inpiychmant-na-donald-tramp.html", "text": "Арестуването на \"руската шпионка“ може да даде основание за инпийчмънт на Доналд Тръмп, пише руският ежедневник  \"Взгляд\" . \r\nВъв Вашингтон по подозрение в шпионаж е задържана руската гражданка Мария Бутина, заяви американското министерство на правосъдието. Тя може да бъде осъдена на пет години затвор по член \"Конспирация цел работа с агент на чужда държава.\" В действителност, тази история няма нищо общо с шпионаж и най-вече като подготовка за импийчмънт на Тръмп. \r\nМедиите са пълни със заглавия в духа на \"арестуван руски шпионин\". В действителност Бутина е обвинена не, че е шпионин (т.е., да  получава секретна информация или да подкопава националната сигурност), а за лобиране, които по силата на странности САЩ правна практика се извършва по същите закони преди един век и е описана от същия текст като класически разузнавателни дейности , \"Нерегистриран агент на чужда държава\" може да бъде лице в черно наметало с кама под палтото си или една млада жена -  Във всеки случай, резултатът е широкомащабен и на теория може да създаде допълнително главоболие на президента Доналд Тръмп \r\nБутина вече е сътрудничила на ФБР , но сега специалният прокурор Робърт Мюлер е в нападение. Той се стеми да докаже наличието на руски пари в кампанията на Тръмп. \r\nМария Бутина е на 29 години. Завършила е университета във Вашингтон и е в САЩ със студентска виза. Социално активното момиче често зървана на различни събития и телевизионни канали и казва за приходите си, че се занимава с бизнес в \"мебелната област\". \r\nФБР в този случай не се интересува от мебели. Бутина работи като асистент и представител на държавния секретар на Руската централна банка, Александър Торшин, в близкото минало - сенатор. Тя е и член на ръководството на нетърговската организация \"Право на оръжие\", организирано от същия Торшин. \r\nТоршин има репутация на лобист. Главната цел на Tоршин е легализацията на огнестрелните оръжия в Русия. \r\nТоршин е и пожизнен член на Американската асоциация на притежателите на огнестрелно оръжие (NRA) и сега целта на Мюлер е да докаже, че дори и 10 цента от 30-те милиона, дадени от NRA във фонда на Тръмп са от Трошин, Самият Трошин се намира в санкционния списък на САЩ. \r\nИдеите на Торшин не срещат особена подкрепя в Русия и дори се счита, че именно възгледите му за носене и притежаване на оръжие са причина за загубата на сенаторското място в Русия. \r\nСпоред изданието бившият руски депутат и Бутина не са в състояние да организират среща между Доналд Тръмп и Владимир Путин или пък да повлияят на американските избори, но нарушаването на правата на руската гражданка Мария Бутина и оказването на натиск върху нея е сериозен проблем. Според вестника  в Русия има много американски граждани към различни неправителствени организации, но руското законодателство не разглежда дейността им като шпионаж.  Юлиян Марков", "date": "2018.07.18", "title": "\"Взгляд\": „Руската шпионка“ може да даде основание за инпийчмънт на Доналд Тръмп"}
{"url": "http://www.focus-news.net/news/2018/07/18/2546553/edinnata-sistema-za-turisticheska-informatsiya-shte-bade-vavedena-prez-may-2019-godina-obzor.html", "text": "Министърът на туризма Николина Ангелкова подписа договор за изграждане и внедряване на Единна система за туристическа информация (ЕСТИ). Очаква се системата да бъде въведена през май 2019 година.  Министър Николина Ангелкова обясни, че системата ще дава възможност за свързване с регистрите на местата за настаняване с Министерството на туризма, НАП, МВР, НСИ и общините. Стойността на проекта по договор е 1,128 млн. лв. с ДДС. Срокът за изпълнение е до 6 месеца, а след това ще има и тестови период. Системата е част от борбата със сивия сектор и е свързана със националната сигурност. Министърът обяви, че според предварителните прогнози се очаква приходите от нощувки да нараснат с 20%. Изпълнителният директор на фирмата, която ще изработи системата, Огнян Траянов обясни, че ЕСТИ защитава светлия бизнес и дава възможност за навременна информация. Като друго предимство на новата система, той посочи, възможността да се разкриват злоупотреби, както и да се проследява настаняването на лица от трети страни. В системата ще бъдат включени местата за настаняване от клас А и Б, като въвеждането на данните е задължително по закон. Хотелиерите сами ще попълват информацията, в реално време при пристигане на туриста. Министърът на туризма посочи, че внедряването на ЕСТИ няма да струва нищо за бизнеса, тъй като ще бъде интегрирана в системата, с която те работят в момента. Въвеждането ще може да се осъществи и от смартфони, а обучението на служителите за работа със системата ще бъде безплатно. Видеоклип ще показва нагледно въвеждането на данните. Министерството предвижда в системата да има максимален разрез по региони и за общ брой на туристите, които са посетили даден регион, за се направи анализ на риска и инвестицията.", "date": "2018.07.18", "title": "Единната система за туристическа информация ще бъде въведена през май 2019 година (ОБЗОР)"}
{"url": "http://www.focus-news.net/news/2018/07/18/2546554/sport-frenskiyat-futbolist-pol-pogba-e-predlozhen-na-barselona-za-150-miliona-evro.html", "text": "Футбол: Френският нападател на Манчестър Юнайтед е предложен на Барселона за 150 милиона евро. Агентът му е бил на посещение в централата на каталунския клуб и е обявил обявил офертата за Погба и намерението на играча да напусне английския клуб. Миналият сезон френският национал е изиграл 33 мача за отбора си и е вкарал пет гола, като на няколко пъти е изваждан от титулярния състав от португалския наставник на отбора Жозе Мауриньо.", "date": "2018.07.18", "title": "Спорт: Френският футболист Пол Погба е предложен на Барселона за 150 милиона евро"}
{"url": "http://www.focus-news.net/news/2018/07/18/2546551/moskovskiy-komsomolets-donald-tramp-i-vladimir-putin-izmeniha-na-instinktite-si.html", "text": "Доналд Тръмп и Владимир Путин измениха на инстинктите си, пише руският ежедневник  „Московский Комсомолец“ . \r\nПонякога  прекалено добре - изобщо не е добре, но е много лошо. Срещата  между Тръмп и Путин в Хелзинки премина в твърде \"топла и приятелска атмосфера\" и това заплашва да се превърне в източник на големи проблеми за вътрешно-политически позиции на Тръмп, както и за перспективата за нормализиране на руско-американските отношения. \r\nРазбира се, ние не знаем точно какво се е случило по време на закритата част на срещата на върха - частта, която обикновено е много по-важна от публична размяна на официални любезности. Въпреки това, срещата в Хелзинки е уникално събитие в съвременната история на международната дипломация. Събитие, при което обичайната последователност на събитията се обърна с главата надолу. Честно казано неуспешната пресконференция на двамата лидери до голяма степен обезсмисли напредъка, който, изглежда, е бил постигнат в хода на тяхната лична комуникация. \r\nРазбира се, буреносните облаци са в изобилие на политическия хоризонт дори преди съдбоносната среща в Хелзинки. На заглавната страница на вестник The New York Times е била сложена статия, озаглавена съвсем в духа на Сталин от 1937 г., \"Тръмп, предател и изменник на държавата.\" \r\nНамиращия се в лоши отношения с Тръмп почти от момента на назначаване на поста заместник  главен прокурор на САЩ още в в началото на миналата година, Род Розенщайн \"случайно\" нареди официалното повдигането на обвинения срещу \"12 служители на ГРУ\" преди събитието във финландската столица. \r\nТрудно е да се повярва в това, че почти съвпадна със среща между Путин и Тръмп и ареста  в Америка на млада и красива \"руска шпионка\" Мария Бутина не беше съзнателен подарък на американското разузнаване на двамата гости в Хелзинки. \r\nВъпреки това, Тръмп и Путин все още имаха шанс в Хелзинки да променят траекторията на развитието или по-скоро, деградацията на руско-американските отношения. Имаха, но за голямо съжаление не успяха да се възползват напълно от тази възможност двамата президенти. \r\nИстинската програма за отношенията между Москва и Вашингтон се състои не само и не толкова от темата за \"намесата на Кремъл\" в американската вътрешна политика. Предстои изтичането на изключително важни договори, свързани с ядрените оръжия. Тези договори трябва или да бъдат подновени, или да бъдат заменени. \r\nТрябва да се реши нещо за Сирия. Трябва да се реши нещо за Украйна. Най-накрая трябва да приведе под контрол конфронтацията между двете големи ядрени сили на света. \r\nЗа съжаление, на последната пресконференция на Путин и Тръмп всички тези жизненоважни стратегически проблеми бяха хвърлени в сянка от моментна и конюнктурна тема, за която двамата президенти трябваше да говорят възможно най-малко. Ако наричате неща със своите собствени имена, тогава Тръмп (до голяма степен), а Путин (в много по-малка, но все пак очевидна степен)измениха на  политическите си инстинкти. Двама лидери на световните свръхсили се   подадоха на провокациите си и в резултат загубиха. \r\nВзаимодействието между политиците и пресата е почти винаги игра с много високи залози и трудно разбираеми правила. Задачата на журналиста е да принуди политика да каже много повече, отколкото е би искал. Задачата на политика е да отговори на труден въпрос и в същото време да остави  журналистите без плячка. \r\nЖурналист: \"Имам въпроси на президента Путин ... Можете ли да кажете, че президентът Тръмп ви е казал или сте намекнали за официалното признаване на Крим като територия на Русия?\" \r\nПутин: \"Президентът Тръмп има добре позната позиция за Крим и той се придържа към нея. Той говори за незаконността на присъединяването на Крим към Руската федерация. Имаме различна гледна точка. Вярваме, че проведохме референдум в стриктно съответствие с международното право, с Хартата на ООН. За нас, Руската федерация, този въпрос е затворен.\" \r\nВсичко опасно умело се избягва. Ловецът - журналист може само да стиска зъби безсилен. Той получи отговор на въпроса си, но в същото време остана без нищо, без наистина ценна плячка. \r\nКогато обаче става дума за „намесата на Русия“ президентът Тръмп изрази публично недоверие в собствените си разузнавателни служби – нещо нечувано и немислимо за президент на САЩ и сега той трябва да понесе политическата буря от последици, която следва. \r\nНищо съизмеримо по мащаб с тази монументална грешка на Тръмп, Путин в Хелзинки не позволи. \r\nПутин, „не усети момента\", не разбра това, че всеки подробен отговор на руската намеса в отрицание на американските избори, ще  се използва задължително срещу него. Путин говори с американските журналисти като хора, които могат да бъдат убедени в нещо. И за да ги убеди- поне по този въпрос - нищо не беше невъзможно. Те можеше само да смени темата, за да пренасочи разговора към нещо по-важно - например, да речем, известната реплика на Маргарет Тачър по време на интервюто си със Съветската телевизия през 1987 г.: \"И нищо друго не се интересувате? Съветско-британските отношения, например?\" \r\nНо е достатъчно, че е невъзможно да се оправи. Срещата на върха в Хелзинки трябваше да даде тласък на възстановяването на връзките между държавните апарати в Русия и Америка. . Но нов мощен импулс беше даден на вълната от антируски истерия в САЩ и вълна от спекулации по темата \"Тръмп е агент на Кремъл\". И това е лошо, много лошо. В близкото минало Тръмп доказваше, че не е \"агент на Кремъл\", с помощта на подчертана твърдост към Русия. Не е добре това близко минало да стане непосредствено бъдеще.  Юлиян Марков", "date": "2018.07.18", "title": "„Московский Комсомолец“: Доналд Тръмп и Владимир Путин измениха на инстинктите си"}
{"url": "http://www.focus-news.net/news/2018/07/18/2546557/sport-vrataryat-na-chelsi-i-belgiyskiya-natsionalen-otbor-veroyatno-preminava-v-real-madrid.html", "text": "Футбол: Вратарят на Челси и белгийския национален отбор вероятно преминава в Реал Мадрид. Според информацията Челси ще получи 35 милиона евро. Очаква се сделката да бъде финализирана  в следващите часове, като двата тима са се споразумели по всички параметри на трансфера. Тибо Куртоа ще подпише договор с Реал Мадрид до лятото на 2022 година.", "date": "2018.07.18", "title": "Спорт: Вратарят на Челси и белгийския национален отбор вероятно преминава в  Реал Мадрид"}
{"url": "http://www.focus-news.net/news/2018/07/18/2546558/igor-ivanov-bivsh-vanshen-ministar-na-rusiya-do-helzinki-i-sled-tova.html", "text": "Бившият външен министър на Русия Игор Иванов разсъждава върху развитието на руско-американските отношения преди и след срещата в Хелзинки в статия в руския делови всекидневник   „Коммерсантъ“ . \r\nДългоочакваната среща между президентите Владимир Путин и Доналд Тръмп най-накрая се състоя. Самият факт на срещата вече е голямо положително събитие в международния живот. В края на краищата ситуацията не може да се счита за нормална, когато главите на двете водещи световни сили не се срещат от години! Твърде много проблеми са натрупани в света и отговорността на двете страни за тяхното разрешаване е твърде голяма, за да се отлага безкрайно руско-американската среща на високо равнище. \r\nПрезидентите обаче направиха тази важна стъпка напред, без която последващите стъпки просто биха били невъзможни. Без лична среща на президентите в руско-американските отношения няма какво да се направи. Това винаги е било така и е малко вероятно общата схема за развитие на връзките между двете страни на принципа \"отгоре надолу\" да се промени в обозримо бъдеще. \r\nЛипсата на диалог с Вашингтон, очевидната враждебност в двустранните отношения през последните години обективно създадоха значителни ограничения за маневрирането на външната политика на Русия. След срещата в Хелзинки, възможностите за маневриране на Москва в западната и източната посока ще се разширят. \r\nСлед Хелзинки идва еднакво труден и отговорен период. Как да се увеличи максимално положителния импулс, който срещата даде? Как можем да предотвратим тромавите и инерционни бюрократични машини от двете страни, които несъзнателно или умишлено ни водят обратно в блатото на  безсмислената  конфронтация? \r\nКакто показаха дискусиите в Хелзинки, централната тема на отношенията между Русия и Съединените щати остава проблемите със сигурността във всичките й многобройни измерения. И ще бъде така, докато нашите държави не могат да се унищожат, а с тях и останалата част от света. С други думи, това ще трае много, много дълго. Същевременно всички споразумения в областта на сигурността дават максимален положителен ефект, спомагат за възстановяването на доверието, откриват възможности за сътрудничество в други, мирни области. \r\nВ посока на Сирия Съединените щати всъщност се помириха със запазване на режима на Башар Асад в Дамаск за известно време и не претендират да играят централна роля в мирния процес. Американците също няма да напуснат района по очевидни причини. Както в Москва, така и във Вашингтон е добре разбрано, че сирийската криза ще продължи . Ето защо, на този етап,за Русия и САЩ важното е предотвратяване на инциденти, свързани руски и американски военни в Сирия, както и да продължават да обменят мнения по ситуацията в страната, за да се улесни изпълнението на споразуменията в Женева през 2012 година. \r\nПо въпроса за ядреното разоръжаване на Корейския полуостров основните интереси на Русия и Съединените щати обективно съвпадат. Същевременно има сериозни разногласия както по отношение на дългосрочното разрешаване на проблема, така и по отношение на непосредствените приоритети. Вашингтон, по очевидни причини, би искал да бъде лидер на този процес и да обере всички лаврите на победителя. Доналд Тръмп се нуждае от поне един видим успех в областта на външната политика и Вашингтон възнамерява да го постигне чрез увеличаване на натиска върху Пхенян. Москва , както и Пекин е малко вероятно да приемат подобен сценарий, така че можем да очакваме, че ще се стремят към интегрирано уреждане в рамките на многостранните механизми с тяхното участие. \r\nЩо се отнася до украинската криза, Русия и САЩ, въз основа на техните интереси, нямат нужда от засилване на военната конфронтация в Украйна. Ето защо ще продължат двустранните консултации. В същото време е възможно в един момент да възникне въпросът как да се свърже Вашингтон към Нормандския  формат - подобен ход ще избегне опасността от дублиране на механизми за водене на преговори и с невярно интерпретиране на различни дипломатически сигнали от всички страни в конфликта. \r\nДруга тема, която е на кръстопътя на сигурността и икономиката, е енергийният сектор. Русия и Съединените щати са сред най-големите производители на въглеводороди в света. И макар че няма почти никаква взаимна търговия в областта на енергетиката, установяването на стратегически диалог тук би отговорило и на дългосрочните интереси на страните. Руската страна никога се е страхувала от конкуренция, но конкуренцията между двете страни в световните енергийни пазари трябва да бъде справедлива и да не включват политически натиск върху партньори и съюзници, принуждаващ ги към очевидно по-лоша сделка. \r\nРуската поговорка казва: \"Вярвай, но проверявай\". Този принцип важи не само за отношенията между президентите, но и за отношенията на самите президенти с тези, които са призовани да изпълняват решенията, взети на най-високо ниво. Поради това, колкото по-скоро бъде определено времето и мястото на следващата среща на президентите на Русия и САЩ, толкова по-вероятно е , че споразуменията, постигнати в Хелзинки, ще се изпълнят и в отношенията между САЩ и Русия ще има  положителна динамика.  Юлиян Марков", "date": "2018.07.18", "title": "Игор Иванов (бивш външен министър на Русия); До Хелзинки и след това"}
{"url": "http://www.focus-news.net/news/2018/07/18/2546556/zarazeno-zhivotno-ot-turtsiya-e-nay-veroyatnata-prichina-za-pronikvane-na-chumata-v-balgariya-i-es-obzor.html", "text": "Нелегално транспортирано заразено животно от Турция е най-вероятната причина за проникване на чумата по дребните преживни животни в България и Европейския съюз. Това обяви по време на пресконференция д-р Ивайла Давидова, началник отдел „Верификация на официалния контрол“ към БАБХ. Междувременно държавата продължава със спешните мерки срещу разпространението на заразата. От 17 юли експертна мисия от Главна дирекция „Здравеопазване и политика за потребителите“ (SANTE) на Европейската комисия започва 5-дневна проверка на мерките, които страната прилага за локализиране на огнищата на болестта. Целта е на място да се установи дали мерките, предприети от българските власти за неразпространение на чума по дребния рогат добитък, съответстват на изискванията, разпоредени в европейското законодателство. \r\nПо време на пресконференция на Съюза на ветеринарните лекари в България стана ясно, че днес екипите за евтаназия са изтеглени от село Шарково – едно от петте села, които са обявени за огнища на болестта, тъй като там е имало протести и опити за физическа разправа със служителите.  Директорът на Областната дирекция по безопасност на храните в Ямбол д-р Николай Георгиев  обяви, че в селото трябва да бъдат евтаназирани още 115 животи, тъй като според него, те са стояли твърде много в близост до заразата и рискът от разпространение на инфекцията остава.  Председателят на съюза на ветеринарите д-р Михаил Бащавелов  обясни, че чумата е заболяване, обявено за биологично оръжие, и гражданите трябва да оказват пълно съдействие на ветеринарните лекари, за да могат да си свършат качествено работата. \r\nВ същото време кризата с чумата придоби политически измерения.  Председателят на Народното събрание Цвета Караянчева  свика извънреден председателски съвет, на който представители на МЗХГ, БАБХ и МВР обясниха пред представителите на парламентарните групи предприетите от тях мерки за противодействие на заразата. От БАБХ бяха категорични, че няма съмнения за наличието на чума по дребните преживни животни и именно затова са предприети мерки за евтаназия на стадата, където са открити заразени животни.  Министърът на вътрешните работи Валентин Радев  посочи, че предприетите от институциите мерки са били адекватни на ситуацията, при която в страната за първи път е установена болестта. Като пропуск той отчете единствено не дотам добрата комуникация със собствениците на животни.  Лидерът на БСП Корнелия Нинова  напусна заседанието преди края му и обяви действията на институциите за незаконни. Тя обяви, че БСП иска оставката на ресорния министър - Румен Порожанов, който по думите ѝ наред с премиера носи лична отговорност за случващото се.  Председателят на ПГ на ГЕРБ Цветан Цветанов  коментира, че искането на оставки е ежедневно упражнение за опозицията и отбеляза, че само преди десетина дни имаше неуспешен вот на недоверие срещу кабинета. От своя страна,  министър Румен Порожанов  заяви, че оставката му не е кой знае каква тема, тъй като в момента, в който премиерът каже, всеки един министър може да си тръгне. Порожанов отбеляза, че не смята, че нещо не е направено както трябва. \r\nЗа оставка призоваха и от  СДС  - те поискаха д-р Дамян Илиева да напусна поста си на изпълнителен директор на БАБХ, заради изгубеното доверие в институцията, а  лидерът на ПП АБВ Румен Петков  поиска президентът да свика заседание на Консултативния съвет по национална сигурност заради чумата по дребния добитък. Той заяви, че се наблюдава безсилие от страна на държавата във връзка с чумата по животните, тъй като взетите мерки са на парче и са резултат от натиск. Петков попита къде в тази ситуация е Европа и препоръча на правителството да търси отговорност за чумата по животните и от ЕК. \r\nОт своя страна, министър Румен Порожанов и представители на браншовите организации проведоха Консултативeн съвет по животновъдство.  Председателят на Националната овцевъдна и козевъдна асоциация Симеон Караколев  обясни, че не може да бъде постигнато единомислие с МЗХГ за понасянето на отговорност за случващото се в Шарково. По думите му за обезщетение браншът искат това, което се изплаща, да го получат по най-бързия начин. Той посочи, че на 18 юли ще има протест от 12.00 ч. пред сградата на Министерски съвет. Министър Порожанов коментира, че няма нарушение на закона по отношение на заповедите за евтаназия на дребните преживни животни заради чумата.  Трифон Цветков от Българския ветеринарен съюз  посочи, че чумата по дребните преживни животни не може да се разпространи в страната, защото мерките, които се вземат, са адекватни.   Заместник-председателят на Асоциация „Обединени български животновъди“ Юлия Коюнджийска  обясни, че асоциацията ще създаде оперативен щаб за дарение на животни за пострадалите им колеги към Странжданския край.", "date": "2018.07.18", "title": "Заразено животно от Турция е най-вероятната причина за проникване на чумата в България и ЕС (ОБЗОР)"}
{"url": "http://www.focus-news.net/news/2018/07/18/2546560/do-kraya-na-2019-g-v-park-vazrazhdane-shte-bade-izgraden-kompleks-s-baseyni-s-mineralna-voda-obzor.html", "text": "Кметът на София Йорданка Фандъкова и председателят на Столичния общински съвет Елен Герджиков представиха проекта за разширяване на парк „Възраждане“ с инвестиции от общинското дружество „Софийски имоти“. Паркът ще бъде разширен с още 25 дка, а върху 6,6 дка ще бъдат изградени аквапарк и басейни с минерална вода. Аквапаркът ще разполага с 5 открити басейна, с две водни пързалки, детски и бебешки басейн. В сграда в парка ще има закрит басейн и СПА център. Съществуващите дървета ще се запазят, като ще бъдат засадени още над 400 широколистни и иглолистни дървета, 9800 храсти и 5000 цветя. „Целта ни е паркът и аквапаркът да са готови в края на 2019 г. Така София ще разполага с над 80 дка нов парк с развлекателни и спортни съоръжения“, обяви Йорданка Фандъкова.  По предварителни оценки дружеството „Софийски имоти“ ще инвестира 9,5 млн. лева в проекта. Част от средствата се осигуряват от управлението на общинската собственост, а друга - ще бъде финансирана чрез заем от Фонда за градско развитие съм ОП „Региони в растеж“. Предложението на дружеството „Софийски имоти“ за разходване на собствени средства и паричен заем от 9,5 млн. лева и изпълнението на последния етап от реализацията на парк „Възраждане“ ще бъде гласувано от Столичния общински съвет на 26 юли. Председателят на СОС Елен Герджиков отбеляза, че дружеството „Софийски имоти“ от символ на разграбването се е превърнало в такова, което управлява оптимално общинската собственост, предназначена за търговски цели и отстоява собствеността си. Той обяви, че за първи път капиталът на дружеството е ясен, чист и вписан. „Основната цел на този развлекателен комплекс, който предстои да се обособи, е да облагороди района на парк „Възраждане“. Да подобри средата за отдих, да създаде допълнителни условия за спорт и  здравословна жизнена среда чрез използване на минералната вода в прилежащото находище“, заяви Елен Герджиков.", "date": "2018.07.18", "title": "До края на 2019 г. в парк „Възраждане“ ще бъде изграден комплекс с басейни с минерална вода (ОБЗОР)"}
{"url": "http://www.focus-news.net/news/2018/07/18/2546561/pregled-na-osnovnite-temi-v-ruskiya-pechat-agentsiya-fokus.html", "text": "Доналд Тръмп и Владимир Путин измениха на инстинктите си, пише руският ежедневник  „Московский Комсомолец“ . \r\nПонякога  прекалено добре - изобщо не е добре, но е много лошо. Срещата  между Тръмп и Путин в Хелзинки премина в твърде \"топла и приятелска атмосфера\" и това заплашва да се превърне в източник на големи проблеми за вътрешно-политически позиции на Тръмп, както и за перспективата за нормализиране на руско-американските отношения. \r\nРазбира се, ние не знаем точно какво се е случило по време на закритата част на срещата на върха - частта, която обикновено е много по-важна от публична размяна на официални любезности. Въпреки това, срещата в Хелзинки е уникално събитие в съвременната история на международната дипломация. Събитие, при което обичайната последователност на събитията се обърна с главата надолу. Честно казано неуспешната пресконференция на двамата лидери до голяма степен обезсмисли напредъка, който, изглежда, е бил постигнат в хода на тяхната лична комуникация. \r\nРазбира се, буреносните облаци са в изобилие на политическия хоризонт дори преди съдбоносната среща в Хелзинки. На заглавната страница на вестник The New York Times е била сложена статия, озаглавена съвсем в духа на Сталин от 1937 г., \"Тръмп, предател и изменник на държавата.\" \r\nНамиращия се в лоши отношения с Тръмп почти от момента на назначаване на поста заместник  главен прокурор на САЩ още в в началото на миналата година, Род Розенщайн \"случайно\" нареди официалното повдигането на обвинения срещу \"12 служители на ГРУ\" преди събитието във финландската столица. \r\nТрудно е да се повярва в това, че почти съвпадна със среща между Путин и Тръмп и ареста  в Америка на млада и красива \"руска шпионка\" Мария Бутина не беше съзнателен подарък на американското разузнаване на двамата гости в Хелзинки. \r\nВъпреки това, Тръмп и Путин все още имаха шанс в Хелзинки да променят траекторията на развитието или по-скоро, деградацията на руско-американските отношения. Имаха, но за голямо съжаление не успяха да се възползват напълно от тази възможност двамата президенти. \r\nИстинската програма за отношенията между Москва и Вашингтон се състои не само и не толкова от темата за \"намесата на Кремъл\" в американската вътрешна политика. Предстои изтичането на изключително важни договори, свързани с ядрените оръжия. Тези договори трябва или да бъдат подновени, или да бъдат заменени. \r\nТрябва да се реши нещо за Сирия. Трябва да се реши нещо за Украйна. Най-накрая трябва да приведе под контрол конфронтацията между двете големи ядрени сили на света. \r\nЗа съжаление, на последната пресконференция на Путин и Тръмп всички тези жизненоважни стратегически проблеми бяха хвърлени в сянка от моментна и конюнктурна тема, за която двамата президенти трябваше да говорят възможно най-малко. Ако наричате неща със своите собствени имена, тогава Тръмп (до голяма степен), а Путин (в много по-малка, но все пак очевидна степен)измениха на  политическите си инстинкти. Двама лидери на световните свръхсили се   подадоха на провокациите си и в резултат загубиха. \r\nВзаимодействието между политиците и пресата е почти винаги игра с много високи залози и трудно разбираеми правила. Задачата на журналиста е да принуди политика да каже много повече, отколкото е би искал. Задачата на политика е да отговори на труден въпрос и в същото време да остави  журналистите без плячка. \r\nЖурналист: \"Имам въпроси на президента Путин ... Можете ли да кажете, че президентът Тръмп ви е казал или сте намекнали за официалното признаване на Крим като територия на Русия?\" \r\nПутин: \"Президентът Тръмп има добре позната позиция за Крим и той се придържа към нея. Той говори за незаконността на присъединяването на Крим към Руската федерация. Имаме различна гледна точка. Вярваме, че проведохме референдум в стриктно съответствие с международното право, с Хартата на ООН. За нас, Руската федерация, този въпрос е затворен.\" \r\nВсичко опасно умело се избягва. Ловецът - журналист може само да стиска зъби безсилен. Той получи отговор на въпроса си, но в същото време остана без нищо, без наистина ценна плячка. \r\nКогато обаче става дума за „намесата на Русия“ президентът Тръмп изрази публично недоверие в собствените си разузнавателни служби – нещо нечувано и немислимо за президент на САЩ и сега той трябва да понесе политическата буря от последици, която следва. \r\nНищо съизмеримо по мащаб с тази монументална грешка на Тръмп, Путин в Хелзинки не позволи. \r\nПутин, „не усети момента\", не разбра това, че всеки подробен отговор на руската намеса в отрицание на американските избори, ще  се използва задължително срещу него. Путин говори с американските журналисти като хора, които могат да бъдат убедени в нещо. И за да ги убеди- поне по този въпрос - нищо не беше невъзможно. Те можеше само да смени темата, за да пренасочи разговора към нещо по-важно - например, да речем, известната реплика на Маргарет Тачър по време на интервюто си със Съветската телевизия през 1987 г.: \"И нищо друго не се интересувате? Съветско-британските отношения, например?\" \r\nНо е достатъчно, че е невъзможно да се оправи. Срещата на върха в Хелзинки трябваше да даде тласък на възстановяването на връзките между държавните апарати в Русия и Америка. . Но нов мощен импулс беше даден на вълната от антируски истерия в САЩ и вълна от спекулации по темата \"Тръмп е агент на Кремъл\". И това е лошо, много лошо. В близкото минало Тръмп доказваше, че не е \"агент на Кремъл\", с помощта на подчертана твърдост към Русия. Не е добре това близко минало да стане непосредствено бъдеще. \r\n*** Арестуването на \"руската шпионка“ може да даде основание за инпийчмънт на Доналд Тръмп, пише руският ежедневник  \"Взгляд\" . \r\nВъв Вашингтон по подозрение в шпионаж е задържана руската гражданка Мария Бутина, заяви американското министерство на правосъдието. Тя може да бъде осъдена на пет години затвор по член \"Конспирация цел работа с агент на чужда държава.\" В действителност, тази история няма нищо общо с шпионаж и най-вече като подготовка за импийчмънт на Тръмп. \r\nМедиите са пълни със заглавия в духа на \"арестуван руски шпионин\". В действителност Бутина е обвинена не, че е шпионин (т.е., да  получава секретна информация или да подкопава националната сигурност), а за лобиране, които по силата на странности САЩ правна практика се извършва по същите закони преди един век и е описана от същия текст като класически разузнавателни дейности , \"Нерегистриран агент на чужда държава\" може да бъде лице в черно наметало с кама под палтото си или една млада жена -  Във всеки случай, резултатът е широкомащабен и на теория може да създаде допълнително главоболие на президента Доналд Тръмп \r\nБутина вече е сътрудничила на ФБР , но сега специалният прокурор Робърт Мюлер е в нападение. Той се стеми да докаже наличието на руски пари в кампанията на Тръмп. \r\nМария Бутина е на 29 години. Завършила е университета във Вашингтон и е в САЩ със студентска виза. Социално активното момиче често зървана на различни събития и телевизионни канали и казва за приходите си, че се занимава с бизнес в \"мебелната област\". \r\nФБР в този случай не се интересува от мебели. Бутина работи като асистент и представител на държавния секретар на Руската централна банка, Александър Торшин, в близкото минало - сенатор. Тя е и член на ръководството на нетърговската организация \"Право на оръжие\", организирано от същия Торшин. \r\nТоршин има репутация на лобист. Главната цел на Tоршин е легализацията на огнестрелните оръжия в Русия. \r\nТоршин е и пожизнен член на Американската асоциация на притежателите на огнестрелно оръжие (NRA) и сега целта на Мюлер е да докаже, че дори и 10 цента от 30-те милиона, дадени от NRA във фонда на Тръмп са от Трошин, Самият Трошин се намира в санкционния списък на САЩ. \r\nИдеите на Торшин не срещат особена подкрепя в Русия и дори се счита, че именно възгледите му за носене и притежаване на оръжие са причина за загубата на сенаторското място в Русия. \r\nСпоред изданието бившият руски депутат и Бутина не са в състояние да организират среща между Доналд Тръмп и Владимир Путин или пък да повлияят на американските избори, но нарушаването на правата на руската гражданка Мария Бутина и оказването на натиск върху нея е сериозен проблем. Според вестника  в Русия има много американски граждани към различни неправителствени организации, но руското законодателство не разглежда дейността им като шпионаж. \r\n*** След срещата в Хелзинки САЩ и Израел са усилили бомбардировките в Сирия, пише руският ежедневник   „Независимая газета“ . \r\nСитуацията в Сирия след срещата в Хелзинки между лидерите на Руската федерация и Съединените щати, Владимир Путин и Доналд Тръмп не се е променила към по-добро. Нещо повече, от бойните сили на коалицията (ръководена от САЩ) и Израел, продължиха бомбардировките на териториите, които правителствените  сили и шиитските милиции държаха. И има основания да се смята, че подобни бомбардировки ще се засилят в близко бъдеще. Всички тези действия може да са свързани с планове за изтласкване на влиянието на шиитите в Сирийската арабска република. \r\nСпоред доклади от Дамаск, вчера, израелски военни самолети са атакували крепостите на иранските милиции, които се бият на  страната на Сирийската армия на изток от  Алепо, в близост до летището на Ал Найраб.  Според официални данни въздушната база е претърпяла материални щети. А вечерта авиацията на  коалицията, водена от Съединените щати, още веднъж порази териториите на провинция Деир Ез Зор. Според американците са бомбардирани позиции на “Ислямска държава“. В социалните мрежи се появиха съобщения, че американски  военни самолети са бомбардирали  град Ал Сус в югоизточната част на провинцията, в резултат на което са загинали  най-малко осем цивилни. Няма съобщения за загуби от терористичната група. Припомня се, че миналата седмица в резултат на въздушните удари на САЩ и техните съюзници в югоизточната част на провинцията, са загинали  повече от 50 цивилни сирийски граждани и още токова  ранени. \r\nАрабски източници отбелязват, че се нанасят удари основно по обекти, контролирани от шиитските милиции, които са свързани с Иран. Русия изглежда си е затворила  очите за тези действия. Изданието напомня, че Доналд Тръмп е заявил в Хелзинки, че САЩ подкрепя напълно Израел в антииранските му действия. Вече се наблюдава напускане на проиранските части от позициите им в Сирия, като много от тях отиват в Ирак, за да помогнат на властта да въведе ред в Наджаф, където избухнаха безредици. \r\nСитуацията за Москва се влошава от факта, че враждебни сили продължават внезапните нападения с военни безпилотни апарати на руската въздушна база Хмеймим.. Няма обаче гаранция, че в някакъв момент няма да има мащабна атака на бойни дронове, които да причинят значителни щети на руската въздушна база. Съдейки по експертни оценки, подобни пробни нападения се извършват  от Идлиб от про-турските формации. Не е сигурно дали зад тях обаче стои Турция. Зад тях могат да стоят държави  от коалицията, ръководена от Съединените щати, както и от Израел, който също не е доволен  от факта, че с подкрепата на Руската федерация режимът на Асад продължава да се усилва позициите си. \r\n*** Бившият външен министър на Русия Игор Иванов разсъждава върху развитието на руско-американските отношения преди и след срещата в Хелзинки в статия в руския делови всекидневник   „Коммерсантъ“ . \r\nДългоочакваната среща между президентите Владимир Путин и Доналд Тръмп най-накрая се състоя. Самият факт на срещата вече е голямо положително събитие в международния живот. В края на краищата ситуацията не може да се счита за нормална, когато главите на двете водещи световни сили не се срещат от години! Твърде много проблеми са натрупани в света и отговорността на двете страни за тяхното разрешаване е твърде голяма, за да се отлага безкрайно руско-американската среща на високо равнище. \r\nПрезидентите обаче направиха тази важна стъпка напред, без която последващите стъпки просто биха били невъзможни. Без лична среща на президентите в руско-американските отношения няма какво да се направи. Това винаги е било така и е малко вероятно общата схема за развитие на връзките между двете страни на принципа \"отгоре надолу\" да се промени в обозримо бъдеще. \r\nЛипсата на диалог с Вашингтон, очевидната враждебност в двустранните отношения през последните години обективно създадоха значителни ограничения за маневрирането на външната политика на Русия. След срещата в Хелзинки, възможностите за маневриране на Москва в западната и източната посока ще се разширят. \r\nСлед Хелзинки идва еднакво труден и отговорен период. Как да се увеличи максимално положителния импулс, който срещата даде? Как можем да предотвратим тромавите и инерционни бюрократични машини от двете страни, които несъзнателно или умишлено ни водят обратно в блатото на  безсмислената  конфронтация? \r\nКакто показаха дискусиите в Хелзинки, централната тема на отношенията между Русия и Съединените щати остава проблемите със сигурността във всичките й многобройни измерения. И ще бъде така, докато нашите държави не могат да се унищожат, а с тях и останалата част от света. С други думи, това ще трае много, много дълго. Същевременно всички споразумения в областта на сигурността дават максимален положителен ефект, спомагат за възстановяването на доверието, откриват възможности за сътрудничество в други, мирни области. \r\nВ посока на Сирия Съединените щати всъщност се помириха със запазване на режима на Башар Асад в Дамаск за известно време и не претендират да играят централна роля в мирния процес. Американците също няма да напуснат района по очевидни причини. Както в Москва, така и във Вашингтон е добре разбрано, че сирийската криза ще продължи . Ето защо, на този етап,за Русия и САЩ важното е предотвратяване на инциденти, свързани руски и американски военни в Сирия, както и да продължават да обменят мнения по ситуацията в страната, за да се улесни изпълнението на споразуменията в Женева през 2012 година. \r\nПо въпроса за ядреното разоръжаване на Корейския полуостров основните интереси на Русия и Съединените щати обективно съвпадат. Същевременно има сериозни разногласия както по отношение на дългосрочното разрешаване на проблема, така и по отношение на непосредствените приоритети. Вашингтон, по очевидни причини, би искал да бъде лидер на този процес и да обере всички лаврите на победителя. Доналд Тръмп се нуждае от поне един видим успех в областта на външната политика и Вашингтон възнамерява да го постигне чрез увеличаване на натиска върху Пхенян. Москва , както и Пекин е малко вероятно да приемат подобен сценарий, така че можем да очакваме, че ще се стремят към интегрирано уреждане в рамките на многостранните механизми с тяхното участие. \r\nЩо се отнася до украинската криза, Русия и САЩ, въз основа на техните интереси, нямат нужда от засилване на военната конфронтация в Украйна. Ето защо ще продължат двустранните консултации. В същото време е възможно в един момент да възникне въпросът как да се свърже Вашингтон към Нормандския  формат - подобен ход ще избегне опасността от дублиране на механизми за водене на преговори и с невярно интерпретиране на различни дипломатически сигнали от всички страни в конфликта. \r\nДруга тема, която е на кръстопътя на сигурността и икономиката, е енергийният сектор. Русия и Съединените щати са сред най-големите производители на въглеводороди в света. И макар че няма почти никаква взаимна търговия в областта на енергетиката, установяването на стратегически диалог тук би отговорило и на дългосрочните интереси на страните. Руската страна никога се е страхувала от конкуренция, но конкуренцията между двете страни в световните енергийни пазари трябва да бъде справедлива и да не включват политически натиск върху партньори и съюзници, принуждаващ ги към очевидно по-лоша сделка. \r\nРуската поговорка казва: \"Вярвай, но проверявай\". Този принцип важи не само за отношенията между президентите, но и за отношенията на самите президенти с тези, които са призовани да изпълняват решенията, взети на най-високо ниво. Поради това, колкото по-скоро бъде определено времето и мястото на следващата среща на президентите на Русия и САЩ, толкова по-вероятно е , че споразуменията, постигнати в Хелзинки, ще се изпълнят и в отношенията между САЩ и Русия ще има  положителна динамика.", "date": "2018.07.18", "title": "Преглед на основните теми в руския печат (Агенция \"Фокус\")"}
{"url": "http://www.focus-news.net/news/2018/07/18/2546562/the-times-tereza-mey-zaplashila-nedovolnite-v-svoyata-partiya-s-izbori.html", "text": "Тереза Мей заплашила недоволните в своята партия с избори, пише британският ежедневник  The Times . \r\nТереза Мей заплаши недоволните консерватори с общи избори това лято, ако блокират плановете за митническо споразумение с ЕС след Брекзит. \r\nПарламентарните лидери на Консервативната партия предупредиха  останалите депутати, водени от бившите министри Стивън Хамънд и Ники Морган, минути преди решаващо гласуване снощи, което трябваше да задържи Великобритания в митнически съюз. \r\nПремиерът оцеля при вота с мнозинство от шест гласа, въпреки че 12 от нейните депутати гласуваха против. \r\nДепутатите отхвърлиха изменението за митническия съюз след като четирима привърженици на напускането от Лейбъристите и един независим депутат подкрепиха правителството. Последното изменение беше внесено от Стивън Хамънд. То предвиждаше,  ако не бъде договорена зона за свободна търговия до 21 януари, министрите трябва да променят позицията си и да започнат обсъждания за присъединяване към митнически съюз. Лейбъристката партия подкрепя идеята за митнически съюз с Европейския съюз след Брекзит, но правителството смята, че това ще попречи на  Великобритания да сключва собствени международни търговски сделки след напускането. \r\nВ сряда ще произнесе реч, с която да обясни оставката си вече бившият външен министър Борис Джонсън .  Юлиян Марков", "date": "2018.07.18", "title": "Тhe Times: Тереза Мей заплашила недоволните в своята партия с избори"}
{"url": "http://www.focus-news.net/news/2018/07/18/2546555/nezavisimaya-gazeta-sled-sreshtata-v-helzinki-sasht-i-izrael-sa-zasilili-bombardirovkite-v-siriya.html", "text": "След срещата в Хелзинки САЩ и Израел са усилили бомбардировките в Сирия, пише руският ежедневник   „Независимая газета“ . \r\nСитуацията в Сирия след срещата в Хелзинки между лидерите на Руската федерация и Съединените щати, Владимир Путин и Доналд Тръмп не се е променила към по-добро. Нещо повече, от бойните сили на коалицията (ръководена от САЩ) и Израел, продължиха бомбардировките на териториите, които правителствените  сили и шиитските милиции държаха. И има основания да се смята, че подобни бомбардировки ще се засилят в близко бъдеще. Всички тези действия може да са свързани с планове за изтласкване на влиянието на шиитите в Сирийската арабска република. \r\nСпоред доклади от Дамаск, вчера, израелски военни самолети са атакували крепостите на иранските милиции, които се бият на  страната на Сирийската армия на изток от  Алепо, в близост до летището на Ал Найраб.  Според официални данни въздушната база е претърпяла материални щети. А вечерта авиацията на  коалицията, водена от Съединените щати, още веднъж порази териториите на провинция Деир Ез Зор. Според американците са бомбардирани позиции на “Ислямска държава“. В социалните мрежи се появиха съобщения, че американски  военни самолети са бомбардирали  град Ал Сус в югоизточната част на провинцията, в резултат на което са загинали  най-малко осем цивилни. Няма съобщения за загуби от терористичната група. Припомня се, че миналата седмица в резултат на въздушните удари на САЩ и техните съюзници в югоизточната част на провинцията, са загинали  повече от 50 цивилни сирийски граждани и още токова  ранени. \r\nАрабски източници отбелязват, че се нанасят удари основно по обекти, контролирани от шиитските милиции, които са свързани с Иран. Русия изглежда си е затворила  очите за тези действия. Изданието напомня, че Доналд Тръмп е заявил в Хелзинки, че САЩ подкрепя напълно Израел в антииранските му действия. Вече се наблюдава напускане на проиранските части от позициите им в Сирия, като много от тях отиват в Ирак, за да помогнат на властта да въведе ред в Наджаф, където избухнаха безредици. \r\nСитуацията за Москва се влошава от факта, че враждебни сили продължават внезапните нападения с военни безпилотни апарати на руската въздушна база Хмеймим. Няма обаче гаранция, че в някакъв момент няма да има мащабна атака на бойни дронове, които да причинят значителни щети на руската въздушна база. Съдейки по експертни оценки, подобни пробни нападения се извършват  от Идлиб от протурските формации. Не е сигурно дали зад тях обаче стои Турция. Зад тях могат да стоят държави  от коалицията, ръководена от Съединените щати, както и от Израел, който също не е доволен  от факта, че с подкрепата на Руската федерация режимът на Асад продължава да се усилва позициите си.  Юлиян Марков", "date": "2018.07.18", "title": "„Независимая газета“: След срещата в Хелзинки САЩ и Израел са засилили  бомбардировките в Сирия"}
{"url": "http://www.focus-news.net/news/2018/07/18/2546564/asotsiatsiyata-na-industrialniya-kapital-v-balgariya-vrachi-nagradite-v-konkursa-ikonomika-na-svetlo-za-2017-g-obzor.html", "text": "Асоциацията на индустриалния капитал в България връчи наградите в конкурса „Икономика на светло“ за 2017 г. На събитието присъстваха министър-председателят Бойко Борисов, вицепремиерът по икономическа и демографска политика Валери Симеонов, както и редица представители на бизнеса и политиката. Целта на конкурса беше да открои стимулиращи примери за успехи в борбата с неформалната икономика и да отличи водещи институции и личности с активна позиция и принос в ограничаването на сивата икономика. По този начин АИКБ цели да повиши обществената нетърпимост към неформалната икономика, да поощри предприемането на активни действия в тази посока и да популяризира градивната роля на бизнеса в обществото за подобряване на социално-икономическата среда.  \r\nВ  категория „Нормативен акт или административна практика, които водят до ограничаване на сивата икономика и подобряване на бизнес средата“  призът спечели Националния съвет за тристранно сътрудничество с председател вицепремиера Валери Симеонов. Той се присъжда на държавна/общинска администрация или на нейни представители за предлагането/въвеждането на нормативен акт или административна практика, които водят до ефективно ограничаване на сивия сектор и подобряване на бизнес средата. Номинирани в категорията бяха: Национален съвет за тристранно сътрудничество; Министерство на финансите на Р България и Комисия по енергетика към 44-то Народно събрание на Р България. \r\nВ  категория „Личност или организация, допринесли за ограничаване и превенция на неформалната икономика посредством активна позиция“  призът спечели Асоциация на организациите на българските работодатели. Той се присъжда на личност, НПО, научна организация, компания, която има задълбочени изследвания по темата, постоянни и активни медийни изяви, или е генерирала предложения за промени в законови актове и/или административни практики и т.н. Номинирани в категорията бяха: Асоциация на организациите на българските работодатели; Асоциация „Активни потребители“; Д-р Жанет Захариева, главен съветник на УС на Виваком и председател на работната група по законодателство на Българската асоциация на кабелните и комуникационни предприятия (БАККО): Българската асоциация на частните училища. \r\nВ  категория „Журналист или медия, допринесли за промяна на обществените нагласи към нетърпимост към неформалната икономика“  призът спечели репортерът на бТВ Биляна Гавазова за рубриката „Чети етикета“. Призът се присъжда на журналист или медия за принос в актуалното и многостранно отразяване на проблемите и постиженията, свързани с дейностите по ограничаване и превенция на неформалната икономика, в насърчаване и промотиране на светлия бизнес и формиране на обществена нетърпимост към сивия сектор. Номинирани в категорията бяха: Биляна Гавазова за рубриката „Чети етикета“; Вестник „Сега“ – Красимир Цигуларов и отдел „Икономика“; Телевизия „Европа“; Нова ТВ – „Господари на ефира“ – репортери Борис Ваклинов, Влади Василев и Димитър Върбанов. \r\nПо време на събитието премиерът Бойко Борисов заяви, че контрабандата на цигарите ще падне до 6% тази седмица. По думите му издиханията и яростната агресия на опозицията с жълти новини няма да доведе до пречупване на правителството, което ще продължи да се бори и да полага огромни усилия в борбата с контрабандата. Вицепремиерът Валери Симеонов заяви, че наградите „Икономика на светло“ стимулират работата на успешния бизнес, икономическата активност в страната ни и насърчават инициативността на българина. По време на връчването на наградите председателят на УС на АИКБ Васил Велев обяви, че сивата икономика е по-малка, отколкото усещането за нея. По думите му стойността на създаденият от АИКБ индекс за мерене на сивата икономика е 77.78%. Той измерва светлата част от икономиката, а останалата част от него е сивия сектор Васил Велев допълни, че през 2017 година е имало най-голям ръст в индекса, което е в корелация с политическата и икономическата стабилност в страната ни. Той каза, че според тенденцията в стойностите на индекса, до 2021-2022 година би следвало да стигнем европейските стойности на икономиката на светло. Васил Велев изтъкна и позицията на АИКБ за намаляване на разплащанията в брой от 10 000 лева на 5000 лева в Закона за ограничаване на плащанията в брой. Според него тази мярка ще доведе до изсветляването на икономиката. \r\nЦветелин ДИМИТРОВ", "date": "2018.07.18", "title": "Асоциацията на индустриалния капитал в България връчи наградите в конкурса „Икономика на светло“ за 2017 г. (ОБЗОР)"}
{"url": "http://www.focus-news.net/news/2018/07/18/2546559/tass-sasht-obmislyat-stapki-za-realizatsiyata-na-sporazumeniyata-ot-helzinki.html", "text": "САЩ  обмислят стъпки за реализацията на споразуменията от Хелзинки, е заявил представител на Белия дом пред кореспондент на  TACC . \r\nАмериканската администрация разработва на този етап възможни по-нататъшни стъпки за прилагането на споразуменията, постигнати от руския и американския президенти Владимир Путин и Доналд Тръмп по време на срещата им във финландската столица. Това е казал служител на Белия дом на кореспондента на ТАСС в отговор на въпрос за това дали вече са предприети на практика действия, с цел създаване на високо равнище на  руско-американска група, чиято дейност ще е предназначена за насърчаване на развитието на двустранната търговия и инвестиции. \r\n\"Срещата на върха в Хелзинки бележи началото на процес между САЩ и Русия, насочен към намаляване на напрежението и насърчаване на сътрудничеството в нашите общи интереси. Ние проучваме резултатите от дискусията между президента Тръмп и президента Путин, като обмисляме възможните следващи стъпки. За сега няма какво да добавим повече \", казал този представител на Белия дом.  Юлиян Марков", "date": "2018.07.18", "title": "ТАСС: САЩ  обмислят стъпки за реализацията на споразуменията от Хелзинки"}
{"url": "http://www.focus-news.net/news/2018/07/18/2546567/samolet-e-izletyal-ot-letishte-sofiya-bez-da-bade-proveren-obzor.html", "text": "На 13 юли самолет е излетял от Летище „София“ без да бъде проверен. За случая съобщи председателят на АБВ Румен Петков. „Ако, това е вярно, първо би било абсолютно непочтено, ръководството на МВР да се опита да прехвърли отговорността върху летищните власти“, коментира той. АБВ настоя за оставката на вътрешния министър Валентин Радев. „Иначе става въпрос за неспособността на министър-председателя да създаде условия българските граници да бъдат ефективно управлявани на летището. Всичките ни приказки, че сме готови за Шенген, този министър ги разрушава с всички сили, които има под ръка“, посочи Румен Петков. \r\nПо-късно от летището обясниха, че на 13 юли в 15.30 часа частен самолет с 5 души на борда е кацнал, пристигайки от летателна площадка „Драгановци“. В 16.48 часа самолетът е излетял за Скиатос, Гърция. От летището обявиха, че по случая се води разследване, а предварителните данни сочат, че има човешка грешка, свързана с обслужването на полета. До изясняване на обстоятелствата по случая рамп-агентът е с отнет служебен пропуск и е отстранен от изпълняване на служебните задължения. По-късно Регионалната дирекция „Гранична полиция“ - Аерогари назначи комисия за извършване на проверка. Резултатите ще бъдат оповестени на 18 юли на главния прокурор Сотир Цацаров. Изпълнителният директор на летището Владимир Рапонджиев обяви: „Рамп-агентът е направил грешка, а случилото се е поредица от случайности“. Служителят, който е с дългогодишен опит в дейността, в момента е с отнет пропуск. „Щом има грешка – ще има наказание, а виновният ще си понесе наказанието“, заяви Рапонджиев.", "date": "2018.07.18", "title": "Самолет е излетял от Летище „София“ без да бъде проверен (ОБЗОР)"}
{"url": "http://www.focus-news.net/news/2018/07/18/2546570/pregled-na-osnovnite-temi-v-britanskiya-pechat-agentsiya-fokus.html", "text": "Тереза Мей заплашила недоволните в своята партия с избори, пише британският ежедневник  The Times . \r\nТереза Мей заплаши недоволните консерватори с общи избори това лято, ако блокират плановете за митническо споразумение с ЕС след Брекзит. \r\nПарламентарните лидери на Консервативната партия предупредиха  останалите депутати, водени от бившите министри Стивън Хамънд и Ники Морган, минути преди решаващо гласуване снощи, което трябваше да задържи Великобритания в митнически съюз. \r\nПремиерът оцеля при вота с мнозинство от шест гласа, въпреки че 12 от нейните депутати гласуваха против. \r\nДепутатите отхвърлиха изменението за митническия съюз след като четирима привърженици на напускането от Лейбъристите и един независим депутат подкрепиха правителството. Последното изменение беше внесено от Стивън Хамънд. То предвиждаше,  ако не бъде договорена зона за свободна търговия до 21 януари, министрите трябва да променят позицията си и да започнат обсъждания за присъединяване към митнически съюз. Лейбъристката партия подкрепя идеята за митнически съюз с Европейския съюз след Брекзит, но правителството смята, че това ще попречи на  Великобритания да сключва собствени международни търговски сделки след напускането. \r\nВ сряда ще произнесе реч, с която да обясни оставката си вече бившият външен министър Борис Джонсън . \r\n*** Дали републиканците ще накажат Доналд Тръмп заради представянето му пред Владимир Путин, пише британският ежедневник  The Guardian . \r\nРепубликанците, които са  мнозинство в двете камари на Конгреса, могат да се опитат да наложат на Тръмп да окаже натиск върху Русия, като задържат негови кандидати за важни постове, искат изслушвания или настояват за засилен надзор. Съществува, както отбелязват демократите, проектозакон, който Конгресът може да приеме, за да защити специалния съветник Робърт Мюлер, който разследва дали е имало взаимодействие между кандидатпрезидентската кампания на Доналд Тръмп с Русия. \r\nКъсно понеделник вечерта сенаторът Джон Корнин (Републиканска партия – Тексас) каза пред CNN, че републиканските депутати обмислят мярка, която ще потвърди подкрепата за заключенията на разузнавателната общност за руската намеса. Такива действия ще последват необвързващата резолюция в подкрепа на НАТО, която Сената прие миналата седмица, преди Тръмп да отиде в Брюксел за срещата на високо равнище с военни съюзници. \r\nВ изказване председателят на Конгреса Пол Райън порица Тръмп: \"Няма никаква морална равностойност между САЩ и Русия\". Той също така потвърди мнението си, че \"няма съмнение\", че Русия се е намесила на президентските избори в САЩ и продължава да се меси в демокрациите по света. \r\nКъм Райън се присъединиха и други републикански законодатели. Джон Маккейн, тежко-болният сенатор от Аризона и един от водещите гласове на партията на тема  национална сигурност, нарече пресконференцията \"едно от най-позорните изпълнения на американски президент в историята\" \r\nРепубликанците вероятно ще изберат своята стратегия до дни. Но, както показва миналото, те в голяма степен предпочитат да избягват открит конфликт с президента. \r\nЗасега дори и най-суровите републикански критици на Тръмп изглежда не се надяват на Конгреса, а по-скоро на способността на президента да се промени. \r\n\"Американците чакат и се надяват президентът Тръмп да приеме своята свещена отговорност\", каза Маккейн. \"Може само да се надяваме, че няма да чакат напразно\". \r\n*** Бившият британски премиер от Консервативната партия Джон Мейджър предупреди, че фанатичните привърженици на Брекзит в управляващата партия ще предизвикат предсрочни избори  в интервю пред телевизионния канал ITV News, цитирано от лондонския вестник   Evening Standard . \r\nБившият премиер каза пред ITV News: \"Мисля, че има някои хора в Консервативната партия, които сега са по-отдадени на желанието си да извадят  Обединеното кралство извън Европа, отколкото са посветени на това какви са последиците от това за техните избиратели или за другите граждани или бъдещето на нашата страна или интересите на нашата страна или интересите на нашата партия. \r\nТой сравнява част от привържениците на „твърд“ Брекзит водени от Джвейкъб Рийс-Мог, с дясното движение \"Чаена партия\" в САЩ. \r\n\"Има  групировка от „Чаената партия“ в рамките на привържениците на „твърд“ Брекзит и това прави много трудно договарянето с тях“, заяви Мейджър \r\n\"За министър-председателя трябва да е много трудно ден след ден да чете заплашителни лекции за това, което ще се приема, когато всъщност те са малцинство в консервативната парламентарна група\", добави той. \r\nТой каза, че разделението в Консервативната партия би позволило на Джеръми Корбин да влезе в Даунинг стрийт. \r\n\"Мисля, че това, което правят, може да доведе до правителство на Корбин\", каза той. Тереза Мей оцелява след Брекзит хаос, пише британският консервативен вестник  Daily Express . \r\nТереза Мей във вторник вечерта  осуети опита на про-европейски депутати да запазят Британия „заключена“ в митнически съюз с ЕС след Брекзит. В пореден драматичен ден нейното правителство победи предложението на депутати-консерватори за пренаписване на плановете за напускане на ЕС с едва шест гласа. \r\nДванадесет депутати, подкрепящи оставането в ЕС, оспориха плановете на министър-председателя, като подкрепиха бунтарското изменение на законопроект за оставането в митническия съюз при забавяне на преговорите за Брекзит. \r\nМнозинството си отдъхна, след като поправката не мина с  307 гласа срещу 301. \r\nАко предложението  беше прието, депутатите трябваше да се подготвят за вот на недоверие, с който ги заплаши премиера. \r\nПравителството обаче не получи подкрепа за напускане на Европейската агенция по лекарствата \r\nСега предстои гласуване в Камарата на лордовете. \r\n*** Жена, която е  работела за  руската военна разузнавателна агенция, се смята, че е извършила смъртоносната атака с невро-паралитичен агент във Великобритания, пише британският вестник  Daily Mail . \r\n44-годишната Дон Стърджис почина миналата седмица, а 45-годишния й партньор Чарли Роули се бори за живота си в болница, след като са намерили флакон с известно количество от отровното вещество в парка в Еймсбъри. \r\nБратът на Роули Матю каза вчера, че двойката миналия месец е намерила шишенце от  парфюм в парка, и са се напръскали с нея. \r\nСмята се, че флаконът е изоставен от агентите, които преди четири месеца бившия руски шпионин и дъщеря му. \r\nВчера руската служба, за която смята, че се е намесила в президентските избори в САЩ през 2016 г., е обвинена, че е отговорна за нападението в Солсбъри. \r\nДетективите вярват, че това е извършено от ГРУ (Държавно разузнавателно управление) - агенцията, която , в която Скрипал е служил в продължение на около 15 години. \r\nБританските официални представители \"се доближават до  идентификацията на лицата, които смятат, че са извършили операцията\", според вестник  The New York Times.", "date": "2018.07.18", "title": "Преглед на основните теми в британския печат (Агенция \"Фокус)"}
{"url": "http://www.focus-news.net/news/2018/07/18/2546566/", "text": "Бившият британски премиер от Консервативната партия Джон Мейджър предупреди, че фанатичните привърженици на Брекзит в управляващата партия ще предизвикат предсрочни избори  в интервю пред телевизионния канал ITV News, цитирано от лондонския вестник   Evening Standard . \r\nБившият премиер каза пред ITV News: \"Мисля, че има някои хора в Консервативната партия, които сега са по-отдадени на желанието си да извадят  Обединеното кралство извън Европа, отколкото са посветени на това какви са последиците от това за техните избиратели или за другите граждани или бъдещето на нашата страна или интересите на нашата страна или интересите на нашата партия. \r\nТой сравнява част от привържениците на „твърд“ Брекзит водени от Джвейкъб Рийс-Мог, с дясното движение \"Чаена партия\" в САЩ. \r\n\"Има  групировка от „Чаената партия“ в рамките на привържениците на „твърд“ Брекзит и това прави много трудно договарянето с тях“, заяви Мейджър \r\n\"За министър-председателя трябва да е много трудно ден след ден да чете заплашителни лекции за това, което ще се приема, когато всъщност те са малцинство в консервативната парламентарна група\", добави той. \r\nТой каза, че разделението в Консервативната партия би позволило на Джеръми Корбин да влезе в Даунинг стрийт. \r\n\"Мисля, че това, което правят, може да доведе до правителство на Корбин\", каза той.  Юлиян Марков", "date": "2018.07.18", "title": "Джон Мейджър: Фанатичните привърженици на Брекзит в управляващата партия ще доведат страната до избори"}
{"url": "http://www.focus-news.net/news/2018/07/18/2546565/daily-express-tereza-mey-otselyava-sled-brekzit-haos.html", "text": "Тереза Мей оцелява след Брекзит хаос, пише британският консервативен вестник  Daily Express . \r\nТереза Мей във вторник вечерта  осуети опита на про-европейски депутати да запазят Британия „заключена“ в митнически съюз с ЕС след Брекзит. В пореден драматичен ден нейното правителство победи предложението на депутати-консерватори за пренаписване на плановете за напускане на ЕС с едва шест гласа. \r\nДванадесет депутати, подкрепящи оставането в ЕС, оспориха плановете на министър-председателя, като подкрепиха бунтарското изменение на законопроект за оставането в митническия съюз при забавяне на преговорите за Брекзит. \r\nМнозинството си отдъхна, след като поправката не мина с  307 гласа срещу 301. \r\nАко предложението  беше прието, депутатите трябваше да се подготвят за вот на недоверие, с който ги заплаши премиера. \r\nПравителството обаче не получи подкрепа за напускане на Европейската агенция по лекарствата \r\nСега предстои гласуване в Камарата на лордовете.  Юлиян Марков", "date": "2018.07.18", "title": "Daily Express: Тереза Мей оцелява след Брекзит хаос"}
{"url": "http://www.focus-news.net/news/2018/07/18/2546563/the-guardian-dali-republikantsite-shte-nakazhat-donald-tramp-zaradi-predstavyaneto-mu-pred-vladimir-putin.html", "text": "Дали републиканците ще накажат Доналд Тръмп заради представянето му пред Владимир Путин, пише британският ежедневник  The Guardian . \r\nРепубликанците, които са  мнозинство в двете камари на Конгреса, могат да се опитат да наложат на Тръмп да окаже натиск върху Русия, като задържат негови кандидати за важни постове, искат изслушвания или настояват за засилен надзор. Съществува, както отбелязват демократите, проектозакон, който Конгресът може да приеме, за да защити специалния съветник Робърт Мюлер, който разследва дали е имало взаимодействие между кандидатпрезидентската кампания на Доналд Тръмп с Русия. \r\nКъсно понеделник вечерта сенаторът Джон Корнин (Републиканска партия – Тексас) каза пред CNN, че републиканските депутати обмислят мярка, която ще потвърди подкрепата за заключенията на разузнавателната общност за руската намеса. Такива действия ще последват необвързващата резолюция в подкрепа на НАТО, която Сената прие миналата седмица, преди Тръмп да отиде в Брюксел за срещата на високо равнище с военни съюзници. \r\nВ изказване председателят на Конгреса Пол Райън порица Тръмп: \"Няма никаква морална равностойност между САЩ и Русия\". Той също така потвърди мнението си, че \"няма съмнение\", че Русия се е намесила на президентските избори в САЩ и продължава да се меси в демокрациите по света. \r\nКъм Райън се присъединиха и други републикански законодатели. Джон Маккейн, тежко-болният сенатор от Аризона и един от водещите гласове на партията на тема  национална сигурност, нарече пресконференцията \"едно от най-позорните изпълнения на американски президент в историята\" \r\nРепубликанците вероятно ще изберат своята стратегия до дни. Но, както показва миналото, те в голяма степен предпочитат да избягват открит конфликт с президента. \r\nЗасега дори и най-суровите републикански критици на Тръмп изглежда не се надяват на Конгреса, а по-скоро на способността на президента да се промени. \r\n\"Американците чакат и се надяват президентът Тръмп да приеме своята свещена отговорност\", каза Маккейн. \"Може само да се надяваме, че няма да чакат напразно\".  Юлиян Марков", "date": "2018.07.18", "title": "Тhe Guardian: Дали републиканците ще накажат Доналд Тръмп заради представянето му пред Владимир Путин"}
{"url": "http://www.focus-news.net/news/2018/07/18/2546569/daily-mail-zhena-e-izpalnyavala-klyuchovata-rolya-v-ekip-ot-shestima-rusnatsi-otgovorni-za-otravyaneto-na-sergey-i-yuliya-skripal.html", "text": "Жена, която е  работела за  руската военна разузнавателна агенция, се смята, че е извършила смъртоносната атака с невро-паралитичен агент във Великобритания, пише британският вестник  Daily Mail . \r\n44-годишната Дон Стърджис почина миналата седмица, а 45-годишния й партньор Чарли Роули се бори за живота си в болница, след като са намерили флакон с известно количество от отровното вещество в парка в Еймсбъри. \r\nБратът на Роули Матю каза вчера, че двойката миналия месец е намерила шишенце от  парфюм в парка, и са се напръскали с него. \r\nСмята се, че флаконът е изоставен от агентите, които преди четири месеца са отровили бившия руски шпионин и дъщеря му. \r\nВчера руската служба, за която смята, че се е намесила в президентските избори в САЩ през 2016 г., е обвинена, че е отговорна за нападението в Солсбъри. \r\nДетективите вярват, че това е извършено от ГРУ (Държавно разузнавателно управление) - агенцията, която , в която Скрипал е служил в продължение на около 15 години. \r\nБританските официални представители \"се доближават до  идентификацията на лицата, които смятат, че са извършили операцията\", според вестник  The New York Times.  Юлиян Марков", "date": "2018.07.18", "title": "Daily Mail: Жена е изпълнявала ключовата  роля в екип от шестима руснаци, отговорни за отравянето на  Сергей и Юлия Скрипал"}
{"url": "http://www.focus-news.net/news/2018/07/18/2546568/afp-donald-tramp-obyavi-che-nyama-kraen-srok-za-yadrenoto-razorazhavane-na-severna-koreya.html", "text": "Доналд Тръмп обяви, че няма краен срок за ядреното разоръжаване на Северна Корея, предава  AFP . \r\nПрезидентът заяви във вторник, че не бърза с ядреното разоръжаване на Северна Корея. Това е промяна в тона в сравнение с предишни изявления на американския президент. \r\n\"Разговорите са в ход и те вървят много, много добре\", каза Тръмп пред репортери. \r\n\"Нямаме времеви ограничения, нямаме ограничения за скоростта.\" \r\nТръмп каза, че е обсъдил Северна Корея с руския президент Владимир Путин в понеделник на срещата си в Хелзинки. \r\n\"Президентът Путин ще бъде ангажиран в смисъл, че е с нас\", каза Тръмп.  Юлиян Марков", "date": "2018.07.18", "title": "AFP: Доналд Тръмп обяви, че няма краен срок за ядреното разоръжаване на Северна Корея"}
{"url": "http://www.focus-news.net/news/2018/07/18/2546571/pregled-na-mezhdunarodnite-novini-do-6-chasa-agentsiya-fokus.html", "text": "Опозиционният Демократичен съюз на Косово (ДСК) заяви, че правителствената делегация, водена от президента на страната Хашим Тачи, няма авторитета и легитимността да представлява Косово в диалога със Сърбия, предава базираното в Прищина албанско електронно издание  Gazeta Express . \r\nКосовският президент Хашим Тачи, придружен от председателя на парламента Кадри Весели, министър-председателя Рамуш Харадинай и тримата вицепремиери Бехджет Пацоли, Фатмир Лимай и Дардан Гаши, пристигнаха в Брюксел във вторник, преди новия рунд на преговори от финалната фаза на диалога Белград-Прищина. Тачи потвърди, че ще води преговорния екип на Косово и се очаква в сряда той да се срещне с президента на Сърбия Александър Вучич в Брюксел. Но Демократичният съюз оспорва правото на делегацията, заявявайки че те нямат нито авторитет, нито легитимност, нито подкрепа от хората да представляват Косово в диалога със Сърбия. Опозиционната партия, водена от бившия премиер на страната Иса Мустафа, смята че тази група от хора „не представлява повече от 40 процента от гражданите“ и „не може да взема решения от името на Косово, без подкрепата на косовския парламент“. \r\nВ своето прессъобщение ДСК твърди, че само нови избори могат да произведат легитимни институции, за да се задвижат напред всички важни процеси и да се предотвратят, по думите на партията, институционалната, политическа и икономическа деградация на Косово. „ДСК подкрепя процеса на диалог, подпомогнат от ЕС и САЩ, за нормализацията на отношенията между Косово и Сърбия, но този процес може да продължи напред само с легитимните институции, които ще се създадат след нови, свободни и демократични избори, както и чрез обхватен институционален и политически консенсус“, се заключва в прессъобщението. \r\n***   Земетресение с магнитуд 3.8 по скалата на Рихтер е регистрирано в северната част на Италия, показва справка на интернет страницата на   Европейския средиземноморски сеизмологичен център (EMSC) . \r\nЗеметресението е регистрирано в 20:13 часа (21:13 часа българско време) на дълбочина от 10 км. Епицентърът се намира на 30 км от град Кунео и на 80 от княжество Монако. \r\nНяма данни за жертви и материални щети. \r\n*** „Троянските коне“ на договорът Скопие – Атина са върха на айсберга, пише гръцкия интернет портал  Athens Voice .  цитиран от македонското издание  “Нова Македония“   \r\nЕкспулсирането на двама руски дипломати от Гърция и констатациите за участието на бизнесмени, църковни и други лица, които са работили за анулиране на споразумението между Гърция и Македония \"е само върхът на айсберга\", оценява гръцкия портал \"Athens voice\". \r\nВ анализ на  Дойче веле се казва, че тази история се развива отдавна и e разплетена благодарение на  работата на американските служби и механизмите на НАТО в сътрудничество с Националната разузнавателна служба на Гърция, но и с правителството в Никозия. Целта е била \"подробно се проследят  контактите , финансирането, движенията на руските агенти в Гърция, подземните пътища на техните комуникации с гръцки граждани и организации, както и тяхната връзка\" със специфични политически, социални и икономически дейности \". \r\n\"Athens voice\" припомня, че поради  изтичане на определена информация от гръцката разузнавателна служба, в обществото и преди е ставало  дума за намесата на службите на трета страна, която действа както в Гърция, така и в региона. \r\nЦелта на разузнавателните дейности е \"руския фактор\" и неговите действия в Северна Гърция, както и в  Света гора,  между бизнес групи и митрополити на Гръцката православна църква, които са били под контрола на Русия. Под специална наблюдение е поставена покупката на пристанището в Солун и именно от там започва разплитането на конспирацията. \r\nКато пример се посочва фактът, че френско-германски консорциум купува пристанището в Солун, но с малцинствено участие и на руския бизнесмен Иван Савидис (1959). Порталът обявява, че в гръцкото външно министерство са готови служебни бележки, според които зад консорциума, готов да  купи пристанището всъщност се крие руската мафия, че договорът е само \" димна завеса\", а руският \"бизнесмен\" от гръцки произход Иван Савидис е \" Троянски кон \"на правителството на Москва. Историята започнала да се усложнява през януари 2018 г., когато е започнал процеса за решаване на \"македонския въпрос\", на което чрез изказвания  се противопостави руския външен министър Сергей Лавров. \r\nЩабът на цялата операция се базира в Света Гора, като освен свещеници са включени и представители на националистическата партия „Златна зора“, както и бизнесмени и политически активни граждани от различни движения. Финансирането е идвало от Иван Савидис, за който се знае,че е приближен на руския президент Владимир Путин. Финансирането е ставало, чрез хуманитарна фондация, контролирана от бизнесмена. \r\nНапомня се, че в протестите срещу Договора от гръцка страна активно участват и феновете на солунския клуб ПАОК, собственост на бизнесмена. \r\n*** Президентът Доналд Тръмп заяви, че допуснал „грешка на езика“, когато е говорил за руската намеса в изборите на пресконференцията с руския президент Владимир Путин в Хелзинки, предава  AFP . \r\nДоналд Тръмп е заявил във вторник, че той приема, че Русия се е опитала да се намеси в президентските избори в САЩ през 2016 година и е допуснал „грешка на езика“, когато е изглеждало, че приема отричането от страна на руския президент за намеса на Русия за по-важно от заключенията на собствените разузнавателни служби. \r\n„Аз считам много категорично,  че действията на Русия не са оказали въздействие върху изхода от изборите, нека да бъда ясно разбран, аз съм го казвал много пъти, аз приемам заключенията на нашите разузнавателни служби, че е имало намеса на Русия в президентските избори през 2016 година“, заяви президентът преди срещата си с конгресмени и сенатори от Републиканската партия. \r\n*** В Гърция има хора, които се смятат за македонци, а не говорят македонски език, заяви в интервю пред македонския телевизионен Канал 5 националният координатор за НАТО в Македония Стево Пендаровски, цитиран от македонското електронно издание  “Фокус“ . \r\n„Мисля, че Гърция няма да наруши Договора и ще се придържа към него. Настоящото споразумение взема предвид и техните национални интереси. Спорът от самото начало беше асиметричен и беше необходимо да сменим името си. Нашата история не ни учеше, че в Гърция има македонци, различни от онези, които говорят македонския език. Трябва да уважаваме това, ако се смятаме за македонци. Нашата държава е мултиетническа. Държавните институции в такава страна не могат да бъдат етнически. Затова не може да бъде македонска радио-телевизия, а телевизията в Македония, казва Пендаровски. \r\n*** САЩ готвят нови санкции срещу Русия заради намесата в изборите през 2016 година, предава  TACC . \r\nЧленовете на Камарата на представителите на Конгреса на САЩ са готови да приемат нови санкции срещу Русия, ако членовете на съответните комисии направят такова предложение, казва председателя на Долната камара на Конгреса Пол Райън във вторник. \r\n\"Разбирам желанието и необходимостта да имаме добри отношения, то е доста препоръчително, обаче, Русия е заплаха за страната ни, която не споделя нашите интереси и нашите ценности .Това, което вече се прави, което можем да продължим да правим, е да налагаме санкции срещу Русия\". \r\n\"Виждали ли сте обвинителните актове на специалния прокурор (Робърт Мюлер)? Тези служители на ГРУ, и аз вече съм запознат с данните, са хората, които са извършили кибератаки на нашите избори\",  каза той, имайки предвид представянето oт властите в САЩ миналата седмица на задочни обвинения на 12 предполагаеми руски военни офицери от разузнаването в хода на разследването на обстоятелствата около предполагаемата чуждестранна намеса в изборния процес в Съединените щати през 2016 година. \r\n*** САЩ  обмислят стъпки за реализацията на споразуменията от Хелзинки, е заявил представител на Белия дом пред кореспондент на  TACC . \r\nАмериканската администрация разработва на този етап възможни по-нататъшни стъпки за прилагането на споразуменията, постигнати от руския и американския президенти Владимир Путин и Доналд Тръмп по време на срещата им във финландската столица. Това е казал служител на Белия дом на кореспондента на ТАСС в отговор на въпрос за това дали вече са предприети на практика действия, с цел създаване на високо равнище на  руско-американска група, чиято дейност ще е предназначена за насърчаване на развитието на двустранната търговия и инвестиции. \r\n\"Срещата на върха в Хелзинки бележи началото на процес между САЩ и Русия, насочен към намаляване на напрежението и насърчаване на сътрудничеството в нашите общи интереси. Ние проучваме резултатите от дискусията между президента Тръмп и президента Путин, като обмисляме възможните следващи стъпки. За сега няма какво да добавим повече \", казал този представител на Белия дом. \r\n*** Тереза Мей оцелява след Брекзит хаос, пише британският консервативен вестник  Daily Express . \r\nТереза Мей във вторник вечерта  осуети опита на про-европейски депутати да запазят Британия „заключена“ в митнически съюз с ЕС след Брекзит. В пореден драматичен ден нейното правителство победи предложението на депутати-консерватори за пренаписване на плановете за напускане на ЕС с едва шест гласа. \r\nДванадесет депутати, подкрепящи оставането в ЕС, оспориха плановете на министър-председателя, като подкрепиха бунтарското изменение на законопроект за оставането в митническия съюз при забавяне на преговорите за Брекзит. \r\nМнозинството си отдъхна, след като поправката не мина с  307 гласа срещу 301. \r\nАко предложението  беше прието, депутатите трябваше да се подготвят за вот на недоверие, с който ги заплаши премиера. \r\nПравителството обаче не получи подкрепа за напускане на Европейската агенция по лекарствата \r\nСега предстои гласуване в Камарата на лордовете. \r\n*** Доналд Тръмп обяви, че няма краен срок за ядреното разоръжаване на Северна Корея, предава  AFP . \r\nПрезидентът заяви във вторник, че не бърза с ядреното разоръжаване на Северна Корея. Това е промяна в тона в сравнение с предишни изявления на американския президент. \r\n\"Разговорите са в ход и те вървят много, много добре\", каза Тръмп пред репортери. \r\n\"Нямаме времеви ограничения, нямаме ограничения за скоростта.\" \r\nТръмп каза, че е обсъдил Северна Корея с руския президент Владимир Путин в понеделник на срещата си в Хелзинки. \r\n\"Президентът Путин ще бъде ангажиран в смисъл, че е с нас\", каза Тръмп. \r\n*** Жена, която е  работела за  руската военна разузнавателна агенция, се смята, че е извършила смъртоносната атака с невро-паралитичен агент във Великобритания, пише британският вестник  Daily Mail . \r\n44-годишната Дон Стърджис почина миналата седмица, а 45-годишния й партньор Чарли Роули се бори за живота си в болница, след като са намерили флакон с известно количество от отровното вещество в парка в Еймсбъри. \r\nБратът на Роули Матю каза вчера, че двойката миналия месец е намерила шишенце от  парфюм в парка, и са се напръскали с него. \r\nСмята се, че флаконът е изоставен от агентите, които преди четири месеца са отровили бившия руски шпионин и дъщеря му. \r\nВчера руската служба, за която смята, че се е намесила в президентските избори в САЩ през 2016 г., е обвинена, че е отговорна за нападението в Солсбъри. \r\nДетективите вярват, че това е извършено от ГРУ (Държавно разузнавателно управление) - агенцията, която , в която Скрипал е служил в продължение на около 15 години. \r\nБританските официални представители \"се доближават до  идентификацията на лицата, които смятат, че са извършили операцията\", според вестник  The New York Times.", "date": "2018.07.18", "title": "Преглед на международните новини до 6 часа (Агенция \"Фокус\")"}
{"url": "http://www.focus-news.net/news/2018/07/18/2546573/gazeta-express-sasht-otdelyat-deset-miliona-dolara-za-borba-s-terorizma-i-organiziranata-prestapnost-v-kosovo.html", "text": "САЩ  отделят десет милиона долара за борба  с тероризма и организираната престъпност в Косово,  пише албанският вестник, базиран в Прищина  Gazeta Express . \r\nВестникът  получи документ, потвърждаващ, че Американското министерство на отбраната и Държавния департамент на САЩ са одобрили програма за Косово, която ще помогне на Косовските сили за сигурност (КСС) да увеличат капацитета си за \"предприемане на действия срещу тероризма и борба с международната организирана престъпност\". Счита се, че като част от тази програма САЩ ще дарят военните превозни средства на КСС , комуникационно оборудване и ще финансират обучение за персонала на Силите.  Юлиян Марков", "date": "2018.07.18", "title": "Gazeta Express: САЩ  отделят десет милиона долара за борба  с тероризма и организираната престъпност в Косово"}
{"url": "http://www.focus-news.net/news/2018/07/18/2546575/mia-losho-vreme-i-seriya-ot-zemetreseniya-zasegnaha-albaniya-vav-vtornik.html", "text": "Лошо време и серия от земетресения засегнаха Албания във вторник, предава  Македонската информационна агенция (МИА) . \r\nНай-силният трус с магнитуд 4.7 по скалата на Рихтер е регистриран в 13:05 местно време (14:05 българско време) с епицентър в централна Албания. Земетресението е усетено и в западната част на Македония. След него са последвали по-слаби трусове от втора степен. \r\nСеверната част на Албания е обхваната от силни валежи и гръмотевични бури, причинили смъртта на жена, ударена от гръм. Още двама души са пострадали. Поройните дъждове са предизвикали свлачища по пътищата и са довели до няколко ПТП, при които е загинал един човек.  Юлиян Марков", "date": "2018.07.18", "title": "МИА: Лошо време и серия от земетресения засегнаха Албания във вторник"}
{"url": "http://www.focus-news.net/news/2018/07/18/2546572/tass-donald-tramp-zayavi-che-predpochita-da-ne-naricha-rusiya-protivnik.html", "text": "Президентът Доналд Тръмп не смята Русия за силен икономически конкурент и предпочита да не я нарича противник на САЩ. Той каза това във вторник в интервю за Fox News, цитиран  от  TACC . \r\nНа въпрос дали Съединените щати и Русия е предначертано да бъдат исторически противници. \"Те [Русия] имат мощни въоръжени сили, но икономиката им е много по-малка от китайците. Аз дори не употребявам думата \"съперник\" [относно Руската федерация]\", отговори президентът. \r\n\"Можем да се разбираме, всички може да се разбират помежду си и да се живее в мир\", продължи Тръмп. \r\n\"По време на Втората световна война, Русия е загубила 50 милиона души, и ни помогна да спечелим войната, Русия наистина ни помогна. Аз не съм за Русия, а не съм против който и да  е, аз просто искам да се гарантира, че страната ни е в безопасност. Аз не искам да се използват ядрени оръжия, дори хората не бива да си мислят за това - каза Тръмп. \"Смятам, че това е много важно\", добави той. \r\nТръмп заяви, че САЩ и Русия контролират 90% от ядрените оръжия, в света. \"Да се разберем с Русия - е нещо хубаво, не е лошо\", каза Тръмп.", "date": "2018.07.18", "title": "ТАСС: Доналд Тръмп заяви, че предпочита да не нарича Русия противник"}
{"url": "http://www.focus-news.net/news/2018/07/18/2546576/aktualna-patna-obstanovka.html", "text": "Информация за състоянието на републиканските пътища, предоставена от  Агенция “Пътна инфраструктура” . Днес ще бъде ветровито. Ще духа умерен, временно и силен вятър от запад - северозапад. Облачността ще е променлива, след обяд ще е по-често значителна – купеста и купесто-дъждовна и на много места ще превали и прегърми. Максималните температури ще са предимно между 24° и 29°. Ограничения за товарни автомобили: \r\nЗабранява се движението на моторни превозни средства, предназначени за превоз на товари с техническа допустима максимална са над 12 тона, включително състав с ремаркета и полуремаркета, селскостопанска и земеделска техника, трактори и специализирана строителна техника, както следва: \r\n1) за периода от 01 юни до 15 септември 2018 г. за дните петък - неделя: Ограниченията важат само за следните участъците от републиканската пътна мрежа: \r\nАМ „Тракия“ ограничението в движението на МПС над 12 т ще бъде както следва: \r\nв петък от 18 ч. до 20 ч. в посока София – Пловдив; \r\nв неделя от 16 ч. до 20 ч. в посока Бургас – София. \r\nАМ „Струма“: \r\nв събота от 10 ч. до 14 ч. в посока п. в. „Даскалово“ – ГКПП „Кулата“. \r\nАМ „Марица“: \r\nв неделя от 16 ч. до 20 ч. в посока Свиленград – АМ „Тракия“. \r\nи за дните петък – от 17:00 часа до 20:00 часа и неделя – от 14:00 часа до 20:00 часа: \r\n- път I-1 с. Ребърково – Ботевград, като движението се пренасочва по път II-16 Ребърково – Своге – София; \r\n- път I-1 Благоевград – ГКПП „Кулата“; \r\n- път I-5 Русе – Велико Търново; \r\n- път I-9 Варна – Бургас; \r\n- път II-99 Бургас – Царево. \r\n2) целогодишно за периода на официалните празници: последния работен ден преди празници – от 16:00 часа до 20:00 часа и последния почивен /празничен/ ден – от 14:00 часа до 20:00 часа. Забраната се отнася за всички периоди, в които е определен повече от един празничен ден. \r\nЗабраната се отнася за всички периоди, в които е определен повече от един почивен или празничен ден. \r\nОграниченията важат само за участъците от републиканската пътна мрежа, както следва: \r\n- Всички автомагистрали;  \r\n- път I-1 с. Ребърково-Ботевград, като движението се пренасочва по път II-16 Ребърково-Своге-София; \r\n- път I-1 Благоевград-ГКПП „Кулата“; \r\n- път I-4 п. в. „Коритна“-Велико Търново-Шумен; \r\n- път I-5 Русе-Велико Търново; \r\n- път I-8 ГКПП „Калотина“-София; \r\n- път I-9 Варна-Бургас; \r\n- път II-18 Околовръстен път София; \r\n- път II-99 Бургас-Царево. \r\nЗабраната не важи за моторни превозни средства, които извършват превози на опасни товари (ADR), живи животни, бързо развалящи се хранителни продукти и товари на температурен режим. Състояние на автомагистралите: \r\nАМ „Тракия“:  \r\nОбласт София: \r\nДвижението по АМ \"Тракия\" от км 0+000 до км 0+315 посока София се осъществява в една лента поради ремонтни дейности по съоръжение при км 0+000 в изпреварващата лента. Движението се извършва в активната лента и е регулирано с пътни знаци. Срок до 18.07.2018 г. \r\nДвижението по АМ \"Тракия\" от км 0+000 до км 0+315 посока Бургас се осъществява в една лента поради ремонтни дейности по съоръжение при км 0+000 в изпреварващата лента. Движението се извършва в активната лента и е регулирано с пътни знаци. Срок до 18.07.2018 г. \r\nАМ „Хемус“:  \r\nОбласт София:  \r\nДвижението от км 29+860 до км 35+150 в посока София е ограничено поради ремонтни дейности на виадукт при км 33+600 и тунел „Витиня“. Движението се осъществява двупосочно в платното посока Варна. Срок 20.12.2018 г. \r\nДвижението от км 36+170 до км 36+710 в посока София е ограничено поради аварийно – възстановителни дейности по виадукт „Коренишки дол“ при км 36+450. Движението се извършва двупосочно в платното посока Варна. Срок до 20.12.2018 г. \r\nДвижението по от км 36+770 до км 38+150 в посока Варна е ограничено поради аварийно – възстановителни дейности на виадукт при км 37+920. Движението се осъществява двупосочно в платното посока София. Срок 20.12.2018 г.; \r\nДвижението от км 30+260 до км 47+060 /от п.в. \"Витинска река\" до п.в. Ботевград/ е ограничено за МПС над 12 тона в двете посоки поради ремонтно – възстановителни дейности по виадукт „Коренишки дол“ при км 36+450. Движението се осъществява по обходен маршрут: п.в. \"Витинска река\" – път I-1 /София – Ботевград/ - път II-17 /Ботевград – АМ „Хемус“/ – п.в. Ботевград. Срок 20.12.2018 г. \r\nАМ „Струма“: няма. \r\nАМ „Марица“: няма. \r\nАМ „Черно море“:  \r\nДвижението в участъка Варна – Бургас от км 2+329 до км 3+238 се осъществява при пълно затваряне на платното посока Бургас и двупосочно движение в платното посока Варна поради ремонт на виадукт „Звездица”. Срок до 15.10.2018 г.; \r\nДвижението в участъка Варна – Бургас от км 0+000 до км 8+600 се осъществява с повишено внимание поради ръчно косене на тревни площи. Движението се осъществява съобразно създадената ВОД. Срок 21.07.2018 г. \r\nАМ „Люлин“:  \r\nОбласт София:  \r\nДвижението в тунел „Мало Бучино“ посока София се осъществява в една лента поради активизирало се свлачище в аварийната лента след тунела. Ограничена е активната лента, като движението се извършва в изпреварващата лента. Скоростта на движение се ограничава до 70 км/ч. Срок 31.07.2018 г. \r\nДвижението в участъка София – Перник е ограничено за леки МПС до 12 тона от км 7+100 до км 12+860 поради обрушване на ската при км 9+600. Движението се осъществява по обходен маршрут: в посока Перник се отклонява на п.в. \"Мало Бучино\" по път II-1801 /Околовръстен път София – кв. Суходол – Мало Бучино – Големо Бучино – Перник/. Срок от 10:00 до 18:00 часа до 31.07.2018 г. В петъчните дни ограничението ще е валидно до 15:00 ч., в съботните дни ограничението ще е само от 13:00 до 18:00 ч., в неделните дни ограничения няма да има. \r\nДвижението по АМ \"Люлин\" е затруднено за МПС над 12 т от км 7+100 до км 12+860 поради обрушване на ската при км 9+600. Движението се осъществява с поетапно пропускане в интервал от 2 часа, както следва: от 10:00 до 12:00 часа; от 13:00 до 15:00 часа и от 16:00 до 18:00 часа автомобилите изчакват на определените места. В часовете от 12:00 до 13:00 часа; от 15:00 до 16:00 часа и след 18:00 движението се възстановява. Срок от 10:00 до 18:00 часа на 31.07.2018 г. В петъчните дни ограничението ще е валидно до 15:00 ч., в съботните дни ограничението ще е само от 13:00 до 18:00 ч., в неделните дни ограничения няма да има. \r\nДвижението по АМ „Люлин“ в посока София от км 7+100 до км 12+860 е ограничено за всички МПС поради изтичане на кална маса и опасност от срутване на скална маса на пътното платно при км 9+600. Ограничението е от втори тунел „Люлин“ до първи тунел „Мало Бучино“, където движението на всички МПС се осъществява двупосочно в платното посока София – Перник.  \r\nАлтернативни маршрути:  \r\n- за автомобили до 12 тона по път I-1 от пътен възел Драгичево – Владая – София и обратно.  \r\n- само за леки автомобили по път 1801 Перник – Мало Бучино – Суходол и обратно. Път 1801 Перник – Мало Бучино – Суходол е забранен за МПС над 12 тона. Срок до 31.07.2018 г. \r\nОбласт Перник:  \r\nДвижението по АМ Люлин в участъка от п. в. Даскалово до граница с област София е ограничено поради обрушване на ската при километър 9+600. Движението за тежкотоварните МПС над 12 тона се спира поетапно с изчакване на място с продължителност от два часа за периода от 10:00 до 18:00 часа. Леките автомобили се пренасочват по обходен маршрут по път I-1 през Владая и през път III-1801 Големо Бучино – Перник. /Път 1801 Перник – Мало Бучино – Суходол. Път III-1801 е забранен за МПС над 12 тона./ Срок от 10:00 до 18:00 часа до 31.07.2018 г. В петъчните дни ограничението ще е валидно до 15:00 ч., в съботните дни ограничението ще е само от 13:00 до 18:00 ч., в неделните дни ограничения няма да има. Въведени ограничения по основните пътни направления: \r\nПроходи: \r\n- „Върбишки“ - затворен за всички МПС. Срок: целогодишно;  \r\n- „Златишки“ - затворен за всички МПС. Срок: целогодишно; \r\n- „Айтоски“ - отворен за всички МПС; \r\n- „Котленски“ - отворен за всички МПС; \r\n- „Обзорски“ - отворен за всички МПС; \r\n- „Печинско“ - отворен за всички МПС; \r\n- „Превала“ - отворен за всички МПС; \r\n- „Предел“ - отворен за всички МПС; \r\n- „Републиката“ - отворен за всички МПС; \r\n- „Ришки“ - отворен за всички МПС; \r\n- „Рожен“ - отворен за всички МПС; \r\n- „Троянски“ - отворен за всички МПС; \r\n- „Вратник“ - забранен за МПС над 10 т. Срок: целогодишно; \r\n- „Дюлински“ - забранен за МПС над 3,5 т. Срок: целогодишно; \r\n- „Пампорово“ - забранен за МПС над 3,5 т. Срок: целогодишно;  \r\n- „Петрохан“ - забранен за МПС над 12 т. както и тегленето на ремаркета и полуремаркета. Срок целогодишно; \r\n- „Твърдишки“ - забранен за МПС над 10 т. Срок: целогодишно; \r\n- „Шипка“ - забранено е движението на МПС, предназначени за превоз на товари с технически допустима максимална маса над 12 т от категория N3, както и тегленето на ремаркета и полуремаркета с технически допустима максимална маса над 10 т от категория О4. Срок: целогодишно. Състояние на републиканската пътна мрежа: \r\nОграничения в движението на МПС по първокласната пътна мрежа: \r\n- път I-1 /Е79/ Граница Румъния-Видин-Монтана-Враца-София-Благоевград-Кулата-граница Гърция: \r\nОбласт Монтана:  \r\nПри км 121+919 се забранява влизането в с. Сумер на тежкотоварни превозни средства над 10 т. по общински път „пътна връзка за с. Сумер. Движението на МПС при км 120+390 от Монтана посока Вършец се отклонява по път ІІІ-1621 Сумер – Вършец. Срок до 22.11.2018 г.; \r\nОбласт София:  \r\nЗабранено е движението на всички МПС в участъка Жерково – Елешница от км 224+600 до км 229+700 поради намален габарит на пътното платно. Срок до 31.08.2018 г.  \r\nОт км 276+162 /Александров мост/ до км 282+485 до г-ца с област Перник – забранено движението на товарни МПС над 12 т. Срок до 13.09.2018 г.  \r\nВъведено е реверсивно движение по път I-1 София – Перник в участъците от км 276+162 /Александров мост/ до км 277+610 /начало четири лентов път/ и от км 278+910 /край четири лентов път/ до км 282+038 /бензиностанция „Лукойл“/ както следва: \r\n- всяка неделя, както и в последния почивен /празничен/ ден, от 10:00 ч. до 18:00 ч.: две ленти за движение в посока влизане в София и една лента за движение в посока изход от София. През останалото време от седмицата остава в сила постоянната организация на движение, която осигурява две ленти в посока изход от София и една лента в посока София. Срок до 31.12.2018 г.;  \r\nДвижението по път I-1 София – Ботевград при Бебреш се извършва с повишено внимание поради свлачище на км 202+650 в посока Ботевград. Срок до 31.07.2018 г.; \r\nДвижението по път София – Перник от км 281+890 (при разклонението за с. Драгичево) се ограничава в една лента за движение в лявото платно, преди кръстовището и отваряне след него при км 282+115. Скоростта на движение се ограничава до 40 км/час. Срок 30.09.2018 г. \r\nДвижението по път I-1 Ботевград - София от км 192+000 до км 215+500 се осъществява в една лента поради ремонтни дейности по пътното платно. Движението се извършва поетапно в двете ленти. Срок 20.07.2018 г. \r\nОбласт Перник:  \r\nДвижението по път I-1 София – Перник от км 282+485 до км 285+600 в участъка от граница София до кръстовище Драгичево е ограничено за тежкотоварни автомобили с тегло над 15 т . Участъкът е сигнализиран с пътни знаци. Движението е пренасочено по АМ „Люлин“. Срок до 31.01.2019 г. \r\nВъведено е реверсивно движение по път I-1 София – Перник в участъците от км 285+660 /кръстовище Драгичево/ до км 286+847 /бензиностанция „Петрол“/ както следва: \r\n- всеки петък, както и в последния работен ден преди празници, от 12:00 ч. до 20:00 ч., и в първия почивен /празничен/ ден от 08:00 ч. до 14:00 ч.: две ленти в посока Перник и една лента в посока София. През останалото време от седмицата остава в сила постоянната организация на движение, която осигурява две ленти в посока влизане в София и една лента в посока изход от София. По преценка на директорите на ОПУ, съобразно метеорологичните условия и пътната обстановка, реверсивното движение може да бъде отменено или цитираните часови периоди да бъдат променяни. Срок до 10.04.2019 г. \r\nПоради неравности на пътната настилка на път I-1 /Е79/ (с магистрален габарит) от км 23+000 – нов (км 291+500 – стар) до км 24+000 – нов (км 292+500 – стар) – дясно в посока Перник – Кулата скоростта на движение е ограничена на 80 км/ч. Срок до 31.01.2019 г. \r\n- път І-2 Граница Румъния-Русе-Цар Калоян-Разград-Шумен-Девня-Варна: няма. \r\n- път І-3 Гара Бяла-Плевен-Луковит-Коритна-Ябланица-Ботевград:  \r\nОбласт София:  \r\nДвижението н участъка Правец – с. Разлив – Трудовец – Ботевград в участъка от км 193+345 /отклонение за п.в. „Правец“/ до км 204+200 /заустване в път І-1 Видин-Враца-Ботевград/ е ограничено за движение на МПС над 12 т.  \r\nОбходен маршрут: АМ „Хемус“ /за п.в. „Правец“/, път ІІ-17 (Мездра-Ботевград), п.в. І-3, п.в. „Ботевград“ на АМ „Хемус“ и обратно. Срок до 30.09.2018 г. \r\nОбласт Плевен: \r\nДвижението по път І-3 Бяла – Ботевград  в участъка между Долни Дъбник и Радомирци от км 106+000 до км 136+000 се осъществява с повишено внимание, поради отстраняване на растителност от пътните банкети. Срок до 19.07.2018 г.  \r\n- път І-4 Коритна-Български Извор-Микре-Севлиево-В. Търново-Омуртаг-Търговище-Шумен:  \r\nОбласт Ловеч: \r\nДвижението по път I-4 „п. в. Коритна – Севлиево“ в участъка от с. Сопот  до с. Малиново от км 24+000 до км 69+832 се осъществява с повишено внимание поради машинно и  ръчно косене на банкети и изсичане на храсти. Водачите да се движат със съобразена скорост. Срок до 27.07.2018 г.   \r\n- път І-5 Русе-В.Търново-Шипка-Стара Загора-Хасково-Кърджали-Маказа-граница Гърция:  \r\nОбласт Русе: \r\nДвижението в участъка Русе – разклон за Борово от км 6+630 до км 44+800 се осъществя в една лента на участъци поради частични ремонтни дейности на асфалтовата настилка. Участъкът е сигнализиран временно, като в определените работни участъци движението на МПС се осъществява с пропускателен режим и ограничение на скоростта до 50 км/ч. Движението се регулира от сигналисти. Срок до 30.09.2018 г.  \r\nДвижението в участъка Борово – Бяла от км 44+660 до км 52+240 се осъществя в една лента поради частични ремонтни дейности на асфалтовата настилка. Участъкът е сигнализиран временно, като в определени работни участъци движението на МПС се осъществява с пропускателен режим и ограничение на скоростта до 50 км/ч. Движението се регулира от сигналисти. Срок до 30.09.2018 г.  \r\nОбласт Стара Загора: \r\nДвижението по път I-5 Шипка – Габрово през проход Шипка при км 182+000 се осъществява с повишено внимание в една от лентите за движение поради пропадане на асфалтова настилка в дясно платно посока гр. Шипка. Срок до 31.07.2018 г. \r\nОбласт Хасково: \r\nДвижението в участъка Хасково – Димитровград от км 283+050 до км 288+505 се осъществява с повишено внимание поради ремонтни дейности на пътната инфраструктура. В участъка е затворено за движение платното в посока Димитровград. Движението се осъществява двупосочно в платното в посока Хасково в по една лента за посока. Срок до 30.07.2018 г. \r\nОбласт Кърджали: \r\nДвижението по път Черноочене – Кърджали е ограничено за движение на МПС над 15 т. Срок до 21.12.2018 г. \r\nОбходни маршрути: \r\n- направление Хасково – Кърджали: път І-5 – път ІІІ-505 (с. Манастир) – път ІІІ-507 –Г.Войводино – Мост – Чифлик – Кърджали. \r\n- направление Асеновград – Кърджали: път ІІ-58 – път І-5 посока Хасково – път ІІІ-505 (с. Манастир) – път ІІІ-507 – Г. Войводино – Мост – Чифлик – Кърджали. \r\n- направление Минерални бани – Кърджали: път ІІІ-506 – път І-5 посока Хасково  път ІІІ-505 (с. Манастир) – път ІІІ-507 – Г.Войводино – Мост – Чифлик – Кърджали; \r\nДвижението по път Надлез Кирково – ГКПП „Маказа“ – е ограничено за МПС над 3,5 т. Срок до 21.12.2018 г. \r\nДвижение с повишено внимание в участъка надлез Кирково - ГКПП Маказа от км 390+090 до км 390+210 поради извършващи се в близост до пътното платно строително ремонтни дейности. Има ограничение на скоростта. Срок до 31.08.2018 г. \r\n- път І-6 Граница Македония-Гърляно-Кюстендил-Перник-София-Пирдоп-Карлово-Сливен-Карнобат-Бургас:  \r\nОбласт София:  \r\nДвижението по път I-6 при Буново от км 169+000 до км 171+500 се осъществява с повишено внимание поради строително-монтажни работи при км 170+536 в банкета и част от лявата лента на движение /посока София/. Скоростта на движение се ограничава до 50 км/ч. Срок до 20.07.2018 г. \r\nОбласт Бургас: \r\nДвижението по път I-6 от км 446+000 до км 454+000 в участъка Карнобат –Соколово се извършва поетапно в една лента и с повишено внимание поради рехабилитация на пътното платно. Организацията на движение е сигнализирана с пътни знаци. Срок до 31.08.2018 г. \r\n- път І-7 Граница Румъния-Силистра-Дулово-Преслав-Върбишки проход-Петолъчката-Елхово-Лесово-граница Турция:  \r\nОбласт Сливен:  \r\nДвижението в участъка от с. Мокрен до п.кр. „Петолъчката“ от км 232+550 до км 233+550 се осъществява в едната лента поради извършване на ремонтни дейности на асфалтовата настилка. Движението се регулира с пътни знаци. Срок 31.08.18 г. \r\nДвижението в участъка от с. Тополчане  до с. Калояново  от км 402+700 до км 405+000 се осъществява в едната лента поради извършване на ремонтни дейности на асфалтовата настилка. Движението се регулира с пътни знаци. Срок до 31.07.18 г. \r\n- път І-8 Граница Сърбия-Драгоман-София-Ихтиман-Пазарджик-Пловдив-Хасково-Капитан Андреево-граница Турция:  \r\nОбласт София:  \r\nДвижението в участъка Вакарел – Ихтиман от км 110+700 до км 118+800 е ограничено за всички МПС поради намален габарит на пътното тяло. Поставена е необходимата сигнализация, указваща ограничението. Срок до 30.09.2018 г. \r\nОбласт Хасково:  \r\nДвижението в участъка гр. Свиленград – Капитан Андреево от км 370+500 до км 377+900 е ограничено за движение поради пропадане на насип.  \r\nОбходен маршрут: гр. Свиленград – ПВ „Свиленград” – АМ „Марица” – ПВ „Капитан Андреево” – с. Капитан Андреево. Срок до 30.11.2018 г. \r\n- път І-9 граница Румъния-Дуранкулак-Балчик-Варна-Бургас-Звездец-Малко Търново-граница Турция:  \r\nОбласт Варна:  \r\nДвижението в участъка Кранево – Варна при км 83+100 е ограничено за движение на МПС над 10 т.; Обходен маршрут: Кичево – Оброчище. Срок до 28.02.2019 г. \r\nОбласт Бургас:  \r\nДвижението в участъка Бургас – к.к. Слънчев бряг от км 202+307 до км 229+639 е ограничено за МПС над 12 тона за летния сезон.  \r\nОбходен маршрут: път I-9 при км 202+307 /разклон за с. Тънково/, път III-9061 Тънково – Александрово, път III-906 Александрово – Каблешково – п.в. „Бургас-север“, по път I-9 при км 229+639 и обратно. Срок до 15.09.2018 г. \r\nДвижението по път Слънчев Бряг – Бургас в участъка при обхода на гр. на Ахелой от км 207+726 до км 212+233 се осъществява в една лента поради изпълнение на строително-монтажни работи а именно “изпарител при км 207+580, нов фундамент на стоманено-решетъчен стълб от реконструкция на ВЛ 20 kV Равда при км 207+680, реконструкция на оптичен кабел на СКАТ ТВ при км 212+011 и реконструкции на ВЛ в подземна мрежа при км 212+120“. СМР се изпълнят на няколко етапа, при които ще се въвежда: скоростта на движение се ограничава на 40 км/ч. в кръстовищата и на 70 км/ч. в останалите участъци. Срок до 01.10.2018 г. \r\nДвижението в участъка Слънчев бряг – Бургас от км 222+849 до км 225+522 километраж по проект /обход Поморие/ или от км 222+289.41 до км 224+962.32 километраж по съществуващ път се осъществява с повишено внимание поради изграждане на второ пътно платно. Движението на МПС се организира в двете ново изградени платна, като скоростта на движение е  намалена до 50 км/ч в участъците на съществуващите кръстовища. Движението се регулира от пътни знаци. Срок до 01.07.2019 г.; \r\nДвижението в участъка Варна – Бургас в района на с. Баня от км 183+920 до км 184+595 се осъществява при стеснение на едното платно за движение поради ремонт на водосток. Работния участък е върху едната пътна лента с дължина до 50 м. Скоростта на движение се ограничена до 50 км/ч. Срок до 30.09.2018 г. \r\nДвижението по път I-9 от км 265+000 до км 318+000 в участъка Крушевец-Малко Търново ще се извършва ръчно косене на банкети. Организацията на движение е сигнализирана с пътни знаци.Срок до 18.07.2018 г. Състояние на републиканската пътна мрежа: \r\nРемонтни дейности и временна организация на движението /ВОД/: \r\nОПУ-Благоевград: \r\nВременно са въведени следните ограничения за движение на МПС: няма. \r\nРемонтни дейности: няма. \r\nОПУ-Бургас: \r\nВременно са въведени следните ограничения за движение на МПС: \r\nПът II-99: Движението по път ІІ-99 Бургас – Царево при км 14+882 е забранено за МПС с тегло над 12 т. Движението се регулира от пътни знаци.  \r\nОбходен маршрут: общинския път Черноморец – Созопол. Срок до 31.12.2018 г. \r\nПът III-908: Движението по път III-908 Варовник – Вълчаново ханче от км 20+400 до 39+300 е ограничено на МПС над 10 т. поради стесняване на пътното платно. Срок до 20.12.2018 г. \r\nПът III-7306: Движението по път ІІІ-7306 Черница – Сунгурларе – Чубра е ограничено за МПС над 10 т поради стесняване на пътното платно. Срок 20.12.2018 г. \r\nРемонтни дейности:  \r\nПът II-73: Движението по път II-73 Вълчаново ханче – Константиново от км 38+000 до км 78+000 се осъществява с повишено внимание поради ръчно косене на банкети. Организацията на движение е сигнализирана с пътни знаци. Срок до 19.07.2018 г.; \r\nПът II-79: Движението по път II-79 в участъка Константиново – Бургас от км 78+000 до км 84+000 се осъществява с повишено внимание поради ръчно косене на банкети. Организацията на движение е сигнализирана с пътни знаци. Срок до 31.07.2018 г.; \r\nПът III-795: Движението по път III-795 в участъка Крумово градище – Карнобат от км 49+000 до км 53+000 се осъществява в една лента на определени участъци поради частични ремонтни дейности на асфалтовата настилка. Организацията на движение е сигнализирана с пътни знаци. Срок до 31.07.2018 г. \r\nПът III-906: Движението по път III-906 Гюльовци – кв. „Черно море“ от км 34+100 до км 61+300 се извършва с повишено внимание поради косене на тревни площи. Организацията на движение е сигнализирана с пътни знаци. Срок до 20.07.2018 г. \r\nПът III-2085: Движението по път III-2085 Просеник – Гюльовци от км 20+000 до км 28+000 се осъществява в една лента на определени участъци поради частични ремонтни дейности на асфалтовата настилка. Организацията на движение е сигнализирана с пътни знаци.Срок до 20.07.2018 г. \r\nПът III-5392: Движението по път III-5392 от км 5+800 до км 17+900 в участъка Камено – Братово се осъществява в една лента на определени участъци поради частични ремонтни дейности на асфалтовата настилка. Организацията на движение е сигнализирана с пътни знаци. Срок до 31.07.2018 г.; \r\nПът III-6008: Движението по път III-6008 000 в участъка надлез завод Лукойл – Камено от км 0+000 до км 16+ се осъществява в една лента на определени участъци поради частични ремонтни дейности на асфалтовата настилка. Организацията на движение е сигнализирана с пътни знаци. Срок до 31.07.2018 г. \r\nПът III-6009: Движението по път III-6009 в участъка Изворище – Ахелой от км 9+100 до км 28+500 се извършва с повишено внимание поради косене на тревни площи. Организацията на движение е сигнализирана с пътни знаци. Срок до 20.07.2018 г. \r\nПът III-7306: Движението по път III-7306 Сунгурларе – Пъдарево от км 15+000 до км 19+100 се осъществява в една лента на определени участъци поради цялостно асфалтиране на участъка. Организацията на движение е сигнализирана с пътни знаци. Срок до 31.07.2018 г. \r\nПът III-7907: Движението по път III-7907 в участъка Тръстиково – надлез Братово от км 5+200 до км 16+200 се осъществява в една лента на определени участъци поради частични ремонтни дейности на асфалтовата настилка. Организацията на движение е сигнализирана с пътни знаци. Срок до 31.07.2018 г. \r\nПът III-7909: Движението по път III-7909 кв. „Горно Езерово“ – Братово от км 4+000 до км 12+000 се осъществява в една лента на определени участъци поради частични ремонтни дейности на асфалтовата настилка. Организацията на движение е сигнализирана с пътни знаци. Срок до 31.07.2018 г. \r\nПът III-9061: Движението по път III-9061 Оризаре – Слънчев бряг от км 0+000 до км 7+600 се извършва с повишено внимание поради косене на тревни площи. Организацията на движение е сигнализирана с пътни знаци. Срок до 20.07.2018 г.  \r\nОПУ-Варна: \r\nВременно са въведени следните ограничения за движение на МПС: няма. \r\nРемонтни дейности: \r\nПът III-904: Движението по път III-904 Старо Оряхово – Гроздьово от км 0+000 до км 17+377 се осъществява в една лента поради частични ремонтни дейности на асфалтовата настилка. Организацията за движение е сигнализирана с пътни знаци. Срок до 22.12.2018 г. \r\nОПУ-В. Търново: \r\nВременно са въведени следните ограничения за движение на МПС:  \r\nПът III-407: Движението по път ІІІ-407 Лозен – Полски Тръмбеш е ограничено за движението на МПС с обща маса над 12 т поради намален габарит на пътното тяло.  \r\nОбходен маршрут: Лозен – Драганово – Янтра – Поликраище – Полски Тръмбеш. Срок до 11.01.2019 г. \r\nПът III-504: Движението по път III-504 Стефан Стамболово – Обединение в участъка от км 16+700 до км 26+113 е ограничено за всички МПС поради ремонтни дейности.  \r\nОбходен маршрут: По път Стефан Стамболово – VTR1235 /за Полски Сеновец/, път I-5 /Полски Тръмбеш/, път-502 /Обединение/ и обратно. Срок до 31.10.2018 г. \r\nПът III-514: Ограничено е движението по път III-514 Г. Оряховица – Арбанаси от км 44+090 до км 46+474 поради ремонтни дейности.  \r\nОбходен маршрут: по път II-53 от Г. Оряховица до пътен възел с път I-4 до с.Шереметя, по път VTR 1014 до с. Арбанаси и обратно. Срок до 20.08.2018 г. \r\nПът III-551: Движението по път ІІІ-551 Дебелец – Средни колиби – Елена е ограничено за МПС над 10 т поради намален габарит на пътното тяло.  \r\nОбходен маршрут: Дебелец – В. Търново – Лясковски кантон – Миндя – Елена и обратно. Срок до 11.01.2018 г. \r\nПът III-4073: Движението по път ІІІ-4073 Царски извор – Драганово от км 0+000 до км 5+500 е ограничено поради свлачище.  \r\nОбходен маршрут: Царски извор – Сушица – Драганово и обратно. Срок целогодишно. Срок до 11.01.2019 г. \r\nПът III-4082: Движението по път ІІІ-4082 Чешма – Кесарево е ограничено за МПС над 3,5 т поради намален габарит на пътното тяло. Срок до 11.01.2019 г. \r\nОбходен маршрут: Чешма – Сливовица – Горско Ново село – Джулюница – Кесарево. \r\nРемонтни дейности: \r\nПът ІІІ-662: Движението по път ІІІ-662 Твърдица – Елена в участъка от км 47+800 до км 48+000 се осъществява в една лента поради пропадане на пътното платно и наличие на свлачище. Срок до 11.01.2019 г. \r\nОПУ-Видин: \r\nВременно са въведени следните ограничения за движение на МПС:  \r\nПът III-1411: Движението по път III-1411 с. Слана Бара – Видин при км 24+990 е ограничено за МПС над 5 т поради компрометирано експлоатационно състояние на мост.  \r\nОбходен маршрут: Видин – път II-14 до пътно кръстовище на км 3+217 през с. Слана Бара до път III-1411. Срок до 30.07.2018 г.  \r\nПът III-1411: Движението по път III-1411 с. Буковец – с. Слана бара от км 24+162 до км 26+664 в участъка между с. Буковец и с.Слана бара е ограничено за всички МПС поради авариен ремонт на мост над р. Тополовец.  \r\nОбходен маршрут: от Видин до с. Слана бара и обратно: Път I-1/Видин-Димово/, път II-14 /Видин-Кула/ до п.к. „Вила Пчела” при км 3+217, общински път, път III-1411 /с. Слана бара/. Срок до 31.07.2018 г. \r\nРемонтни дейности: няма. \r\nОПУ-Враца: \r\nВременно са въведени следните ограничения за движение на МПС: \r\nПът II-11: Движението по път ІІ-11 Оряхово – Лесковец – граница с област Плевен от км 118+000 до км 119+000 е ограничено за МПС над 3.5 т. поради свлачищни процеси и деформации в асфалтовата настилка. \r\nОбходен маршрут: Оряхово – Селановци /път ІІІ-306/ Галово – Остров /пътища ІV-ти клас/-път ІІ-11-граница Плевен. Срок 31.12.2018 г. \r\nПът ІІ-11: Движението по път ІІ-11 Мизия – Оряхово в гр. Оряхово от км 115+831 до км 117+403 е ограничено за всички автомобили поради ремонтни дейности по воден цикъл.  \r\nОбходни маршрути: в направление Плевен – Ферибот Оряхово: За автомобили до 10 т. по улици в гр. Оряхово.  \r\nЗа автомобили над 10 т.: по път III-306 през село Селановци, път II-11 Оряхово – Мизия през гр. Мизия, път II-15 Мизия – Оряхово – ферибот Оряхово. Движещите се в направление ферибот Оряхово – Плевен ползват същия маршрут. Ограничението е сигнализирано с пътни знаци, съгласно проект за временна организация. Срок до 26.08.2018 г. \r\nПът II-11: Движението по път II-11 Лом – Козлодуй в района на гр. Козлодуй от км 83+700 до км 89+009 е ограничено поради основен ремонт /рехабилитация/ на пътя.  \r\nОбходен маршрут: По уличната мрежа на гр. Козлодуй \r\nОграничението е сигнализирано с пътни знаци, съгласно проекта за временна организация. Срок 31.08.2018 г. \r\nПът ІІІ-161: Движението по път ІІІ-161 Ребърково – Люти дол от км 0+000 до км 8+700 се осъществява при стеснение в двете посоки и ограничение за движението на МПС над 12 т от км 0+000 до км 5+900 поради свлачищни процеси. Срок 31.12.2018 г.  \r\nПът III-308: Движението по път ІІІ-308 Своде – Караш – Хубавене – Роман в участъка от село Караш до село Хубавене е ограничено поради свлачище от км 25+000 до км 25+200. Срок 31.12.2018 г. \r\nОбходен маршрут: Роман – Ябланица – Осикова Лъкавица – Правешка Лъкавица – Караш за пътуващите от Роман за Караш. Ябланица – Роман – Хубавене за пътуващите от София и Ловеч.  \r\nРемонтни дейности: \r\nПът II-11: Движението по път II-11 в участъка с. Остров – с. Горни Вадин от км 124+158 до км 154+100 се осъществява двупосочно в една лента поради частични ремонтни дейности на асфалтовата настилка. Участъкът е сигнализиран с пътни знаци. Срок до 30.07.2018 г. \r\nПът III-101: Движението по път III-101 Михайлово – Хайредин – Гложене от км 66+000 до км 86+750 се извършва двупосочно в една лента поради частични ремонтни дейности на асфалтовата настилка. Работният участък е сигнализиран с пътни знаци. Срок до 30.08.2018 г. \r\nПът III-1002: Движението по път III-1002 Враца – Леденика се осъществява при стесняване на една от лентите за движение от км 5+150 до км 5+200 поради деформация на пътната настилка. Срок до 31.12.2018 г. \r\nПът III-1301: Движението по път III-1301 Криводол – Галатин от км 1+000 до км 3+700 се осъществява при стесняване на една от лентите поради частични ремонти на асфалтовата настилка и почистване на окопи. Срок до 30.07.2018 г. \r\nПът ІІІ-1306: Движението по път ІІІ-1306 Горно Пещене – /път ІІ-15/ от км 62+000 до км 62+300 се осъществява с повишено внимание поради възникнали свлачищни процеси. Една от лентите за движение е стеснена, като ограничението е сигнализирано с пътни знаци. Срок 31.12.2018 г. \r\nОПУ-Габрово: \r\nВременно са въведени следните ограничения за движението на МПС: \r\nПът IІ-44: Движението по път IІ-44 Драгановци – Габрово от км 18+000 до км 18+965 е ограничено за товарни автомобили над 5 т. поради ремонт на пътно съоръжение при км 18+693. Движението по направление Габрово – Севлиево се организира по следния Обходен маршрут: Товарните автомобили над 5 т се отклоняват на пътен възел \"Попови\" по път III-5004 към с. Рязковци, оттам по път III-4403 към с. Козирог и по път III-4041 към гр. Севлиево. Поставена е необходимата сигнализация. Срок до 12.09.2018 г. \r\nПът IІ-44: Движението по път II-44 Севлиево – Габрово от км 18+000 до км 18+965 в района на с. Новаковци е ограничено за всички МПС поради ремонт на пътно съоръжение при км 18+693.  \r\n- Движението по направление Габрово – Севлиево се организира по следния Обходен маршрут: По път III-4402 през селата Горна Росица, Райновци, Враниловци и гр. Севлиево.  \r\n- Движението по направление Севлиево – Габрово е организирано по път III-4402 през селата Горна Росица, Гъбене, Райновци, Враниловци и гр. Габрово. Поставена е необходимата пътна сигнализация. Срок до 12.09.2018 г. \r\nПът III-403: Движението по път III-403 с. Кормянско – с. Малък Вършец при км 10+080 е ограничено за МПС с ширина, включително на товара, по-голяма от 3,30 м поради стеснен участък при мост над р. Крапец. Сигнализирано е с пътен знак В15.  \r\nОбходен маршрут: за МПС над 3,30 м по път III-401 Граница Ловеч - /Кормянско – Малък Вършец/ - при км 46+800 по общински път до III-403 в с. Малък Вършец. Срок до 31.12.2018 г. \r\nПът III-3011: Движението по път III-3011 Крамолин – В. Търново от км 22+129 до км 28+380 е ограничено за МПС над 10 т поради намален габарит на пътното тяло при км 26+444. Срок до 31.08.2018 г. \r\nПът III-5004: Движението по път III-5004 Граница В. Търново – Дряново – Габрово – граница Ст. Загора от км 10+940 до км 11+829 съвпадащ с ул. Малина в гр. Габрово е ограничено поради извършване на строителни дейности.  \r\nОбходен маршрут: за квартал Чехлевци: по път III-5004, път II-44, път III-4404. Поставена е необходимата сигнализация. Срок до 31.08.2018 г. \r\nРемонтни дейности: \r\nПът II-44: Движението по път II-44 Севлиево – Драгановци от км 0+000 до км 14+600 се осъществява с повишено внимание поради извършване на строително монтажни работи. Срок до 22.06.2019 г. \r\nПът II-44: Движението по път II-44 Драгановци – Габрово в участъка от км 14+600 до км 23+978,36 и от км 25+731 до км 28+972,75 се осъществява поетапно двупосочно първо в дясната свободна лента, после в лявата пътна лента поради ремонт на пътно съоръжение при км 20+484. Срок до 31.07.2018 г. \r\nПът II-44: Движението по път II-44 Севлиево – Драгановци от км 7+331 до км се 13+138 се осъществява в една лента поради ремонт на пътни съоръжения при км 7+331, км 8+693 и км 13+138 и укрепителна стена при км 11+735. Срок до 31.10.2018 г. \r\nПът III-5006: Движението по път III-5006 Габрово – Стоманеците при км 7+060 се осъществява с повишено внимание поради пропаднал участък на асфалтова настилка. Една от лентите за движение е стеснена, поставена е сигнализация. Срок до 31.08.2018 г. \r\nОПУ-Добрич: \r\nВременно са въведени следните ограничения за движение на МПС: няма. \r\nРемонтни дейности:  \r\nПът II-29: Движението по път II-29 Варна – Добрич в участъка от км 25+830 до км 43+515 се осъществява с повишено внимание поради частични ремонтни дейности на асфалтовата настилка. Движението е регулирано с пътни знаци. Срок 31.07.2028 г. \r\nПът II-71: Движението по път II-71 от км 80+500 до км 101+000 се осъществява с повишено внимание поради частични ремонтни дейности на асфалтовата настилка. Движението се регулира с пътни знаци. Срок 22.08.2018 г. \r\nПът II-97: Движението по път II-97 Околовръстен път на гр. Добрич от км 7+824 до км 16+539 се осъществява с повишено внимание поради ремонтни дейности на асфалтовата настилка. Движението се регулира с пътни знаци. Срок 30.09.2018 г. \r\nПът III-901: Движението по път III-901 Камен бряг – Каварна от км 17+000 до км 36+000 се осъществява с повишено внимание поради ремонтни дейности на асфалтовата настилка. Движението се регулира с пътни знаци. Срок до 21.07.2018 г. \r\nОПУ-Кюстендил: \r\nВременно са въведени следните ограничения за движение на МПС: няма. \r\nРемонтни дейности: \r\nПът ІІІ-107: Движението по път III-107 в района на Рилски манастир от км 27+600 до км 27+800 се осъществява в една лента поради свличане на скална маса на пътното платно. Участъкът е сигнализиран с пътни знаци. Срок до 31.07.2018 г. \r\nПът ІІІ-623: Движението по път ІІІ-623 в участъка Бобов дол – Жедна от км 14+800 до км 15+560 се осъществява с повишено внимание поради изграждане на ново трасе (усвояване на нови площи от км 14+850 до км 15+550). Сигнализирано съгласно проект за временна организация и безопасност на движението. Срок до 08.09.2018 г. \r\nПът ІІІ-6222: Движението по път ІІІ-6222 Смоличано – Пелатиково от км 10+000 до км 14+000 е ограничено поради пропадане на част от пътното платно при км 10+650, км 11+720, км 12+830 и км 13+360. Срок до 31.08.2018 г. \r\nОПУ-Кърджали: \r\nВременно са въведени следните ограничения за движение на МПС:  \r\nПът III-5009: Движението по път ІІІ-5009 Зорница – Бели пласт – Стремци – Черноочене – Кърджали е ограничено за МПС над 12 т.  \r\nОбходен маршрут: по път I-5 Хасково – Кърджали и път III-507 Кърджали – Мост през с. Мост. Срок до 21.12.2018 г. \r\nРемонтни дейности: \r\nПът III-507: Движението по път III-507 Кърджали – Мост в участъка гр. Кърджали – Седловина от км 2+100 до км 2+200 се осъществява с повишено внимание поради строително-ремонтни дейности. Срок до 03.08.2018 г. \r\nОПУ-Ловеч:  \r\nВременно са въведени следните ограничения за движение на МПС: \r\nПът ІІ-35: Движението по път ІІ-35 Плевен – Троян в участъка на обходен път на гр. Ловеч от км 43+000 до км 44+400 е ограничено за всички МПС поради ремонтни работи в тунел „Ловеч”. \r\nОбходен маршрут за МПС до 12 тона: по улици през центъра на гр. Ловеч.  \r\nОбходни маршрути за товарни автомобили над 12 т.: \r\n- За движещите се за и от гр. Троян: от гр. Ловеч, пътен възел „Софийска” по път ІІІ-401 през с. Изворче и с. Соколово до път І-4 при с. Микре, по път І-4 до пътен възел „Абланица” и по път ІІ-35 за гр. Троян и обратно. Движещите се от Троян към Плевен ползват същия маршрут. \r\n- За движещите се от гр. Варна и гр. Севлиево към гр. Ловеч и гр. Плевен от пътен възел Севлиево при км 85+700 на път І-4, по път ІІІ-403 Кормянско – Малък Вършец и път ІІІ-401 П. Славейково – Ловеч до гр. Ловеч, пътен възел „Баховица”. \r\n- За движещите се от гр. Варна и гр. Севлиево към гр. Ловеч и гр. Плевен, които са пропуснали обхода по път ІІІ-403 и ІІІ-401, на път І-4 при пътен възел „Абланица” се насочват с табели Ж3 към кръстовището на път І-4 с път ІІІ-401 при с. Микре, от там по съществуващата организация към гр. Ловеч и гр. Плевен. \r\nДвижението се регулира с пътни знаци. Срок до 30.11.2018 г. \r\nПът III-358: Движението по път III-358 Ябланица – Гложене в участъка от кръстовище за м. Нановица до кръстовище за с. Малък извор от км 71+169 до км 72+935 е ограничено поради ремонт на мостови съоръжения. Движението се регулира с пътни знаци. Срок до 31.08.2018 г. \r\nОбходен маршрут: по път III-358 от кръстовище с. Малък извор до гр. Ябланица, по път I-3 гр. Ябланица – пътен възел „Коритна”, по път I-4 пътен възел „Коритна”- м. Боаза, по път III-305 м. Боаза - с. Гложене, по път III-358 с. Гложене - кръстовище с. Нановица. \r\nПът III-3504: Движението по път III-3504 Ловеч – Орляне в участъка с. Радювене – разклон за с. Катунец е ограничено за МПС над 3,5 т поради отнесено крило на мост при км 9+836 в с. Радювене. \r\nОбходен маршрут за МПС до 3,5 т: по уличната мрежа на с. Радювене; \r\nОбходен маршрут за МПС над 3,5 т: гр. Ловеч – Изворче – Соколово – Киркова махала – Угърчин – Орляне и обратно. Срок до 31.07.2018 г. \r\nРемонтни дейности:  \r\nПът ІІ-35: Движението по път ІІ-35 Плевен – Троян в района на обходен път на гр. Ловеч от км 37+000 до км 42+600 се осъществява в едно платно поради ремонтни дейности по настилката и мостовите съоръжения. Затворено за движение е платното посока Троян, като движението се осъществява двупосочно в платното посока Плевен. Движението се регулира с пътни знаци. Срок до 30.08.2018 г. \r\nПът II-35: Движението по път II-35 Плевен – Кърнаре в град Троян от км 70+911 до км 73+201 се осъществява с повишено внимание поради довършителни ремонтни работи по банкетите. Водачите да се движат с повишено внимание и съобразена скорост. Срок до 31.08.2018 г. \r\nОПУ-Монтана: \r\nВременно са въведени следните ограничения за движение на МПС:  \r\nПът II-81: Ограничено движение по път ІІ-81 Монтана – София през проход „Петрохан“ за автомобили над 12 т. \r\nОбходен маршрут: през гр. Своге. Срок до 10.01.2019 г. \r\nПът ІІІ-112: Движението по път ІІІ-112 Тополовец – Монтана е ограничено за МПС над 12 т поради изпълнение на строително-монтажни работи. \r\nОбходен маршрут: път І-1/Е-79/ Видин – Димово – Ружинци – Белотинци – Смоляновци – Монтана и обратно. Автомобилите до 12 тона да се движат с повишено внимание. Срок до 20.12.2018 г. \r\nПът III-112: Движението по път III-112 Дъбова махала – Брусарци от км 10+500 до км 16+227 е ограничено за всички МПС поради извършване на строително –монтажни работи. \r\nОбходен маршрут: за движение от Брусарци до Дъбова махала е по III-112 Славотин – Смирненски – Крива бара до Кръстовище с РП III-114 Дондуково – Динково – Тополовец и обратно. Срок до 02.08.2018 г. \r\nПът III-8104: Движението по път ІІІ-8104 Замфирово – Пърличево от км 7+000 до км 7+700 е ограничено за всички МПС поради пропадане на участък от пътното платно.  \r\nОбходен маршрут: по път ІІ-81 Боровци – Монтана, път І-1 /Е-79/ Монтана – Сумер, път ІІІ-1621 Сумер – Пърличево и обратно. Срок до 14.09.2018 г. \r\nРемонтни дейности: \r\nПът ІІ-81: Движението по път ІІ-81 Петрохан – Бързия при км 54+500 се осъществява двупосочно в една лента поради срутване на водосток и подпорна стена. Движението е сигнализирано с пътни знаци. Срок до 31.07.2018 г.  \r\nПът II-81: Движението по път ІІ-81 Бързия – Благово от км 51+840 до км 89+832 се осъществява двупосочно в една лента поради косене на трева, кастрене на храсти и дървета, почистване на банкети и окопи. Движението е сигнализирано с пътни знаци. Срок до 20.07.2018 г. \r\nПът II-81: Движението по път ІІ-81 Благово – Монтана от км 90+900 до км 97+761 се осъществява двупосочно в една лента поради косене на трева, кастрене на храст и дървета, почистване на банкети и окопи. Движението е сигнализирано с пътни знаци. Водачите на МПС да се движат с повишено внимание и съобразена скорост. Срок до 19.07.2018 г. \r\nОПУ-Пазарджик:  \r\nВременно са въведени следните ограничения за движение на МПС: \r\nПът III-3704: Движението по път III-3704 Пазарджик – Ветрен при км 11+485 в с. Бошуля е ограничено за МПС над 10 т.  \r\nОбходен маршрут: гр. Пазарджик, път I-8 с. Звъничево – Септемврийски ханчета, път III-8402 гр. Септември, кръгово кръстовище с път III-3704 с. Бошуля. Срок до 18.09.2018 г. \r\nРемонтни дейности: няма. \r\nОПУ-Перник: \r\nВременно са въведени следните ограничения за движение на МПС: \r\nПът ІІІ-637: Движението по път ІІІ-637 от с. Мрамор до разклон за с. Лева река е ограничено за МПС над 10 т. Срок до 31.12.2018 г. \r\nРемонтни дейности: няма. \r\nОПУ-Плевен: \r\nВременно са въведени следните ограничения за движение на МПС:  \r\nПът ІІІ-301: Движението по път III-301 край регулация с. Козар Белене – начало регулация гр. Левски от км 1+750 до км 5+753 е ограничено за МПС общо тегло над 7 т. \r\nОбходен маршрут: път III-303 Българене – Малчика – Аспарухово – Левски. Срок – целогодишно. \r\nПът ІІІ-304: Движението по път III-304 Изгрев – Трънчовица – Бацова махала – Новачене – Дебово от км 0+030 до км 24+650 е ограничено транзитното движение на МПС над 15 т. \r\nОбходен маршрут: по път ІІ-34 Плевен – Никопол. Срок – целогодишно. \r\nПът ІІІ-306: Движението по път III-306 Луковит – Оряхово в участъка Червен бряг – Чомаковци от км 9+715 до км 19+207 е ограничено поради демонтиране стоманен мост над река Искър преди с. Чомаковци. \r\nОбходен маршрут: (Кнежа – Искър – Долни Дъбник – Телиш – Луковит) За движещите се МПС по път I-3 Бяла-Ботевград от гр. Луковит транзитно през гр. Червен бряг към с. Чомаковци, начало обход с кръстовище с РП III-306, в гр. Луковит,  км 138+767, оттам отбивния маршрут следва трасето на път I-3 през с. Радомирци до обхода на гр. Долни Дъбник, гр. Искър и гр. Кнежа до кръстовище с път III-306 в гр. Кнежа и след това по трасето на път III-306 до с. Чомаковци. Срок до 04.07.2019 г. \r\nПът ІІІ-3004: Движението по път III-3004 Опанец – Долна Митрополия от км 0+000 до км 6+125 в района на с. Опанец е ограничено транзитно движение на МПС над 3.5 т. \r\nОбходен маршрут: по път І-3 Бяла – Плевен – Ботевград (от п.в. \"КАТ\" на км 88+973 към п.в. на км 95+099). Срок – целогодишно. \r\nПът ІІІ-3005: Движението по път III-3005 Ясен – Търнене – Градина в района на с. Ясен от км 1+793 до км 4+223 е ограничено за движение на МПС над 3.5 т, осигурен е сигнализиран обходен маршрут; Срок – целогодишно. \r\nПът ІІІ-3005: Движението по път III-3005 Ясен – Търнене – Градина – Петърница – Бъркач – Беглеж, в района на с. Беглеж от км 21+062 до км 27+123 е ограничено за МПС над 8 т. \r\nОбходен маршрут: път ІІІ-3502 Брестовец – Горталово – Беглеж – Бежаново – Ъглен. Срок – целогодишно. \r\nПът ІІІ-3006: Движението по път III-3006 Радомирци – Рупци – Червен бряг от км 8+904 до км 9+221 в участъка на свлачище в землището на гр. Червен бряг е ограничено за МПС над 12 т. \r\nОбходен маршрут: по път І-3 до гр. Луковит, кръстовище с път ІІІ-306, дясно, до гр. Червен бряг и обратно. Срок – целогодишно. \r\nРемонтни дейности: \r\nПът ІІ-35: Движението по път ІІ-35 Плевен – Ловеч от км 13+600 до км 25+384 се осъществява с повишено внимание поради частични ремонтни дейности на асфалтовата настилка. Движението е сигнализирано с пътни знаци. Срок до 15.09.2018 г.; \r\nОПУ-Пловдив:  \r\nВременно са въведени следните ограничения за движение на МПС: \r\nПът II-86: Движението по път II-86 Асеновград – Нареченски бани е ограничено за МПС с височина над 4 м. през тунелите. \r\nОбходен маршрут: път III-866 Кричим – Девин. \r\nПът ІІІ-667: Движението по път III-667 Плодовитово – Първомай – Асеновград при км 6+832 в района на мост над р. Марица е ограничено за МПС над 5 т поради намален габарит на пътното платно на стоманения мост на р. Марица. \r\nОбходен маршрут: път ІІ-66 Стара Загора – Поповица и път І-8 София – Пловдив – Свиленград. \r\nПът III-804: Движението по път III-804 Поповица – Болярци е ограничено за МПС над 12 т поради намален габарит на пътното платно на мост в с. Поповица. Срок до 21.12.2018 г. \r\nПът III-8611: Движението по път III-8611 Белица – Загражден – Давидково в участъка от км 13+500 от Държавно ловно стопанство ”Кормисош” след с. Белица до границата с област Смолян при км 18+431 е ограничено за всички МПС. Срок до 21.12.2018 г. \r\nРемонтни дейности:  \r\nПът II-86: Движението по път II-86 Пловдив – Асеновград от изхода на гр. Пловдив до гр. Асеновград се извършва двупосочно в едното платно поради ремонтни дейности в участъка. Срок до 15.09.2018 г. \r\nПът III-861: Движението по път III-861 Югово – Лъки се осъществява в една лента поради пропадане на част от пътното платно. Движението се регулира с пътни знаци. Срок до 03.08.2018 г. \r\nОПУ-Разград: \r\nВременно са въведени следните ограничения за движение на МПС: няма. \r\nРемонтни дейности: \r\nПът II-23: Движение по път II-23 Завет – Исперих – Дулово в участъка между с. Малък Поровец и граница с Област Силистра от км 74+792 до км 94+200 се осъществява в една лента поради частични ремонтни дейности на асфалтовата настилка. Движението в района се регулира от сигналисти. Срок до 18.07.2018 г. \r\nОПУ-Русе: \r\nВременно са въведени следните ограничения за движение на МПС:  \r\nПът ІІІ-202: Движението по път III-202 Русе – Щръклево – Нисово – Кацелово при км 36+945 е ограничено за МПС над 10 т поради компрометирано експлоатационно състояние на мост до с. Кацелово при км 36+945 над р. Черни Лом. Едната лента е затворена за движение и е въведен пропускателен режим по свободната лента за движение. Въведено е ограничение на скоростта 40 км/ч. Срок до 30.10.2018 г. \r\nРемонтни дейности:  \r\nПът II-21: Движението по път ІІ-21 Русе – Мартен от км 0+000 до км 0+293 се осъществява с повишено внимание и ограничение на скоростта до 40 км/ч поради ремонтни дейности на пътното платно. Участъкът е сигнализиран със светлинна, вертикална и хоризонтална сигнализация. Срок до 10.09.2018 г. \r\nПът II-54: Движението по път гара Бяла – Ценово от км 0+000 до км 13+100 се осъществява с повишено внимание поради рязане на храсти, профилиране на пътни банкети, почистване на канавки и частични ремонтни дейности по асфалтовата настилка. Срок до 31.10.2018 г. \r\nПът III-501: Движението по път ІІІ-501 Русе – Басарбово при км 5+976 се извършва в едната лента с пропускателен режим поради авариен ремонт на дясна тротоарна конзола на мостово съоръжение. Участъкът е сигнализиран съгласно Наредба №3 за ВОБД. Въведено е ограничение на скоростта до 20 км/ч. Срок до 31.10.2018 г. \r\nОПУ-Силистра:  \r\nВременно са въведени следните ограничения за движение на МПС:  \r\nПът III-701: Ограничено движение по път ІІІ-701 в участъка Секулово – Тодор Икономово от км 9+454 до км 16+353 за МПС над 3,5 т поради компрометирано състояние на мостово съоръжение.  \r\nОбходен маршрут за МПС над 3,5 тона: през общински път 70009 Секулово – Прохлада – Браничево, път І-7 Браничево – Пристое – Каолиново, път ІІІ-7005 Каолиново – Тодор Икономово и обратно. Срок до 31.07.2018 г. \r\nРемонтни дейности: \r\nПът ІІІ-235: Движението по път ІІІ-235 Зафирово – М. Преславец от км 39+117 до км 52+970 се осъществява в една лента с повишено внимание поради частичен ремонт на настилката и подмяна на бордюри. Срок до 20.11.2018 г. \r\nПът ІІІ-701: Движението по път ІІІ-701 Грънчарово – Тодор Икономово в участъка от кръстовището с път І-7 /Дулово – Шумен/ до границата с област Шумен от км 0+000 до км 12+300 се осъществява с повишено внимание в едната лента поради извършване на превантивен ремонт. Срок до 20.11.2018 г. \r\nПът ІІІ-2307: Движението по път ІІІ-2307 с. Овен – Главиница, в участъка с. Овен – с. Руйно, от км 0+000 до км 6+209 се осъществява в една лента поради превантивен ремонт. Движението се регулира със сигналисти, пътни знаци и конуси. Срок до 20.11.2018 г. \r\nОПУ-Сливен: \r\nВременно са въведени следните ограничения за движение на МПС: няма. \r\nРемонтни дейности: \r\nПът ІІ-57: Движението по път ІІ-57 в участъка от с. Пет могили до с. Новоселец от км 31+900 до км 40+650 се осъществява с повишено внимание поради частични ремонтни дейности на асфалтовата настилка, СПР по два броя съоръжения и отводнителни дейности. Движението се регулира с пътни знаци. Срок до 01.02.2019 г. \r\nОПУ-Смолян: \r\nВременно са въведени следните ограничения за движение на МПС:  \r\nПът II-86: Движението по път ІІ-86 гр. Смолян – с. Средногорци от км 108+350 /с. Влахово/ до км 109+450 /разклона за с. Тикале/ е ограничено за всички МПС поради срутване на скална маса на пътното платно. \r\nОбходен маршрут: Смолян - Чокманово - Смилян - Рудозем - Средногорци и обратно. Срок до 31.10.2018 г. \r\nПът II-86: Движението на МПС под 12 т по път ІІ-86 гр. Смолян – с. Средногорци в района на свлачище при км 109+450 се осъществява по ново изграден обходен общински път между с. Влахово, отклонението за с. Тикале и път II-86. Срок до 31.08.2018 г. \r\nПът III-861: Движението по път III-861 в отсечката гр. Лъки – пътно кръстовище за хижа Момчил юнак е ограничено за МПС с тегло над 12 т поради намален габарит на пътното тяло. Срок до 31.10.2018 г. \r\nПът ІІІ-8631: Движението по път ІІІ-8631 Момчиловци – Славейно – местност Момина вода от км 0+000 до км 5+993 е ограничено да се движат автомобилите с маса над 12 т. без ремаркета и полуремаркета, поради стеснен габарит. Движението в района се регулира с пътни знаци. Срок до 31.10.2018 г. \r\nПът ІІІ-8683: Движението по път ІІІ-8683 с. Арда – с. Горна Арда от км 27+000 до км 29+500 е ограничено за МПС с тегло над 10 т поради пропадане и стеснение на една от пътните ленти. Движението в района се регулира с пътни знаци. Срок до 31.10.2018 г. \r\nРемонтни дейности: \r\nПът ІІ-86: Движението по път ІІ-86 Хвойна – Чепеларе, при км 73+800 се осъществява с повишено внимание, съобразно създадената организация на движение поради пропаднал банкет с дължина 1 м в ляво. Участъкът е сигнализиран с пътни знаци. Срок до 31.07.2018 г. \r\nПът ІІ-86: Движението по път ІІ-86 Чепеларе – м. Рожен при км 83+600 се осъществява с повишено внимание съобразно създадената организация на движение поради пропаднал банкет с дължина 3м вдясно. Участъкът е сигнализиран с пътни знаци. Срок до 31.07.2018 г. \r\nПът ІІ-86: Движението по път ІІ-86 Хвойна – Чепеларе при км 75+400 се осъществява с повишено внимание, съобразно създадената организация на движение поради пропаднал банкет с дължина 1 м в ляво. Участъкът е сигнализиран с пътни знаци. Срок до 31.07.2018 г. \r\nПът III-866: Движението по път III-866 Широка лъка – Девин при км 37+800 се осъществява с повишено внимание поради пропаднал на банкет с дължина 10 м. Срок до 31.07.2018 г. \r\nПът ІІІ-866: Движението по път ІІІ-866 Девин – Михалково, в отсечката от км 50+500 до км 59+000 /отсечка от новопостроен път при строителството на язовир „Цанков камък“ собственост на НЕК, която не се поддържа от ОПУ-Смолян/ се осъществява с повишено внимание, съобразно създадената организация на движение, поради опасност от паднали камъни и свлечени земни маси върху платното за движение. Срок до 31.07.2018 г.; \r\nПът ІІI-8681: Движението по път ІІI-8681 Рудозем – Смилян от км 2+850 до км 2+905 се осъществява в една пътна лента поради пропадане на пътното платно. Участъкът е сигнализиран с пътни знаци. Срок 31.07.2018 г. \r\nОПУ-София: \r\nВременно са въведени следните ограничения за движение на МПС:  \r\nПът II-81: Ограничено движение по път ІІ-81 Монтана – София през проход „Петрохан“ за автомобили над 12 т. \r\nОбходен маршрут: през гр. Своге. Срок до 31.03.2019 г.  \r\nПът ІІ-82: Движението по път II-82 Костенец – Самоков от км 0+000 до км 39+176 е ограничено за товарни МПС над 10 т в двете посоки. Срок до 30.09.2018 г. \r\nПът ІІІ-3701: Движението по път III-3701 в участък от края на с. Ямна до края на област Ловеч от км 16+600 до км 22+300 е ограничено за всички МПС поради свлачищни процеси.  \r\nОбходен маршрут: път II-37 Етрополе – Лъга – Джурово, път I-3 Джурово – Ябланица граница област Ловеч, път III-358 Ябланица – Гложене, път III-3701 Гложене – Черни Вит. Срок до 30.09.2018 г. \r\nПът ІІІ-8001: Движението по път III-8001 Беренде извор – Беренде от км 4+700 до км 9+410 е ограничено за движение на МПС поради намален габарит на пътното платно. Срок до 31.08.2018 г.  \r\nПът ІІІ-8102: Движението по път III-8102 Чибаовци – Свидня от км 10+000 до км 16+750 е ограничено поради активирали се свлачища.  \r\nОбходен маршрут: до Чибаовци да се ползва път II-81 до Бучин проход, път III-164 Бучин проход – Искрец – Свидня. Срок до 30.09.2018 г. \r\nРемонтни дейности:  \r\nПът II-18: Движението по път II-18 Софийски околовръстен път /СОП/ в участъка от пътен възел с АМ „Тракия“ до Казичене от км 34+500 до км 35+500 в платното посока АМ „Хемус“ е ограничено поради ремонтни дейности по асфалтовата настилка. Движението се осъществява двупосочно в платното посока АМ „Тракия“. Срок 03.08.2018 г.; \r\nПът II-82: Движението по път II-82 Боровец – Самоков от км 27+030 до км 34+715 се осъществява с повишено внимание поради частични ремонтни дейности. Срок 23.07.2018 г. \r\nОПУ-Стара Загора: \r\nВременно са въведени следните ограничения за движение на МПС:  \r\nПът II-57: Движението по път II-57 Стара Загора – Раднево – път II-55 в участъци от км 0+250 до км 11+074 и от км 12+460 до км 31+880 е ограничено за всички МПС с изключение на автобусният транспорт, който обслужва селата Могила, Малко Кадиево, Сърнево, Диня, Д. Атанасово и Тополяне поради изпълнение на СМР. Движението се ограничава в дните от понеделник до събота включително в часовете от 09:00ч до 20:00 ч.  \r\nОбходен маршрут: през гр. Нова Загора. Срок до 29.08.2018 г. \r\nПът ІІІ-807: Движението по път III-807 гр. Чирпан – с. Върбица в участъка с. Скобелево – с. Зетьово е ограничено за всички МПС поради аварирал мост над река Марица при км 7+600.  \r\nОбходни маршрути:  \r\n- път ІІ-66 Поповица – Плодовитово – Първомай – Скобелево;  \r\n- път ІІ-66 Чирпан – Плодовитово – Първомай – Скобелево;  \r\n- Скобелево – Първомай – Плодовитово – път ІІ-66. Срок до 07.01.2019 г. \r\nПът ІІІ-5031: Движението по път III-5031 Опан – Гълъбово е ограничено на МПС над 10 т.  \r\nОбходен маршрут: път І-5 Стара Загора – Димитровград и път ІІІ-554 Раднево – Гълъбово.  \r\nРемонтни дейности: няма. \r\nОПУ-Търговище: \r\nВременно са въведени следните ограничения за движение на МПС: \r\nПът III-4009: Движението по път III-4009 Лиляк – Пресиян от км 7+484 до км 15+230 е ограничено за МПС над 5 т поради свлачище в района на с. Александрово. Участъкът е сигнализиран с пътни знаци. Срок до 31.08.2018 г. \r\nПът III-4082: Движението на МПС над 3,5 т. по път III-4082 Капище – Банковец от км 0+000 до 11+300 е ограничено поради ремонт на мост. Срок до 31.07.2018 г. \r\nРемонтни дейности: \r\nПът II-51: Движението по път II-51 Бяла – Попово от км 30+000 до км 47+441 се осъществява с повишено внимание поради частичен ремонт на пътната настилка. Срок до 30.09.2018 г. \r\nПът III-202: Движението по път III-202 Опака – Попово от км 52+553 до км 66+144 се осъществява с повишено внимание поради частични ремонтни дейности на асфалтовата настилка. Срок до 30.08.2018 г. \r\nПът III-4009: Движението по път III-4009 Лиляк – Александрово от км 9+800 до 10+200 се осъществява в една лента поради активизирано свлачище. Участъкът е сигнализиран с пътни знаци. Срок до 31.08.2018 г. \r\nПът III-5102: Движението по път IІI-5102 Мировец – Буховци – Острец – Надарево – Дългач – Певец от км 4+410 до км 28+825 се осъществява с повишено внимание поради частични ремонтни дейности на асфалтовата настилка. Срок до 30.10.2018 г. \r\nОПУ-Хасково: \r\nВременно са въведени следните ограничения за движение на МПС: \r\nПът III-597: Движение по път III-597 Ивайловград – Дъбовец – Малко градище – Лозен – Любимец при км 56+850 в гр. Любимец е ограничено за всички МПС поради закрит ж.п. прелез.  \r\nОбходен маршрут: гр. Любимец – с. Сива река – с. Малко градище – гр. Ивайловград. Срок до 20.12.2018 г. \r\nПът III-5009: Движението на МПС над 12 т. по път III-5009 Козлец – Кърджали от км 0+000 до км 26+080 e ограничено. Срок до 21.12.2018 г. \r\nРемонтни дейности:  \r\nПът III – 806: Движението по път III-806 между Хасково и пътен възел Хасково от км 0 +000 до км 0+877 се осъществява с повишено внимание поради частични ремонтни дейности на асфалтовата настилка. В участъкът е затворено за движение платното в посока Димитровград. Движението се осъществява двупосочно в платното в посока Хасково, като е обособена по една лента за посока. Срок до 30.07.2018 г. \r\nОПУ-Шумен: \r\nВременно са въведени следните ограничения за движение на МПС:  \r\nПът III-701: Ограничено е движението по път ІІІ-701 в участъка Секулово – Тодор Икономово от км 9+454 до км 16+353 за МПС над 3,5 т поради компрометирано състояние на мостово съоръжение.  \r\nОбходен маршрут: за МПС над 3,5 тона: през общински път 70009 Секулово – Прохлада – Браничево, път І-7 Браничево – Пристое – Каолиново, път ІІІ-7005 Каолиново – Тодор Икономово и обратно. Срок до 31.12.2018 г. \r\nПът ІІІ-731: Движението по път III-731 Радко Димитриево – Друмево e ограничено за МПС над 10 т поради свлачищни процеси.  \r\nОбходен маршрут: Шумен – Овчарово – Друмево. Срок до 31.12.2018 г. \r\nРемонтни дейности: няма. \r\nОПУ-Ямбол: \r\nВременно са въведени следните ограничения за движение на МПС: \r\nПът ІІІ-7008: Движението по път III-7008 Елхово – Изгрев от км 2+440 до км 2+560 е ограничено поради компрометирано експлоатационно състояние на дървен мост над р. Тунджа. \r\nОбходен маршрут: по изграден обходен път до моста с ограничение на скоростта до 30 км/ч. Срок до 31.12.2018 г. \r\nРемонтни дейности: \r\nПът III-5305: Движението по път III-5305 в участъка Обходен път Изток на гр. Ямбол от км 1+760 до км 4+280 се осъществява двупосочно в една лента поради частични ремонтни дейности на асфалтовата настилка. Участъкът е сигнализиран с пътни знаци. Водачите да се движат с повишено внимание и съобразена скорост в свободната лента, съобразно създадената организация на движение. Срок до 20.07.2018 г. \r\nПът ІІІ-7008: Движението по път III-7008 Малък манастир – Голям манастир от км 18+059 до км 18+123 се осъществява в една лента поради пропаднала настилка и пропаднал насип. Движението се регулира чрез пътни знаци. Срок до 31.12.2018 г.; Опасност от падащи камъни:  Искърско дефиле; Кресненско дефиле; проход на Републиката; път І-1 /Е-79/ Мездра-Ботевград, Видин-Монтана и в участъците от км 321+400 до км 321+500 и от км 352+650 до км 352+750; път I-4 София-Варна при с. Пролаз и Коритна-Български Извор-Микре; път I-5 /Е 85/ В. Търново-Дряново-Габрово-Шипка; път І-6 Коняво-разклон Клапаровци и София-Карлово-Бургас, проходи „Козница” и „Стражата”; път I-8 при кръстовище за с. Габровица; път I-9 Крушевец-М.Търново; път ІІ-19 Симитли- Г. Делчев; път II-35 Троян-Кърнаре; път II-37 Пещера-Батак-Ш. Поляна; път II-53 Стара река-Сливен; път ІІ-62 Самоков-Дупница /местност Дервена/; път ІІ-82 Самоков-София /Г.Окол-Пасарел-Кокаляне/; път II-84 Варвара-гара Костандово /кръстовище за Св. Петка/; път ІІ-86 Асеновград-Смолян; път ІІІ-102 Превала-Монтана; път ІІІ-104 Бобошево-Четирци; път ІІІ-107 Рила-Рилски Манастир; път III-305 Дерманци-Торос-Гложене; път ІІІ-488 Градец-Ичера-Сливен; път ІІІ-601 Горановци-Олтоманци; път ІІІ-606 в района на Копривщица; път ІІІ-622 Друмохар-Ваксево; път III-842 Юндола-Голямо Белово; път ІІІ-861 Юговско ханче-Югово-Лъки-Здравец; път ІІІ-865; Стояново-Ардино; път ІІІ-866 Смолян-Кричим-Стамболийски-път І-8; път ІІІ-3011 стената на яз. „Ал. Стамболийски”; път ІІІ-8611 Белица-Загражден, всички пътища на област Смолян; път II-55 от км 34+900 до км 45+000 на Прохода на Републиката има опасност от свличане на скални и земни маси; път ІІ-73 Шумен-Карнобат има опасност от свличане на скални и земни маси. Шофьорите да се движат с повишено внимание по тези участъци.", "date": "2018.07.18", "title": "Актуална пътна обстановка"}
{"url": "http://www.focus-news.net/news/2018/07/18/2546574/gd-granichna-politsiya-intenziven-e-trafikat-za-tovarni-avtomobili-na-izhod-na-gkpp-kapitan-andreevo-gkpp-kulata-gkpp-dunav-most-i-gkpp-dunav-most-2.html", "text": "Интензивен е трафикът за товарни автомобили на изход на ГКПП „Капитан Андреево“, ГКПП „Кулата“, ГКПП „Дунав мост“ и ГКПП „Дунав мост 2“. Това съобщиха от пресцентъра на  ГД „Гранична полиция“ . Информацията за трафика на граничните пунктове е към 6.00 часа. На българо-сръбската и българо-македонската граници трафикът е нормален на всички гранични контролно-пропускателни пунктове.", "date": "2018.07.18", "title": "ГД „Гранична полиция“: Интензивен е трафикът за товарни автомобили на изход на ГКПП „Капитан Андреево“, ГКПП „Кулата“, ГКПП „Дунав мост“ и ГКПП „Дунав мост 2“"}
{"url": "http://www.focus-news.net/news/2018/07/18/2546577/predstoyashti-sabitiya-v-stranata-za-18-yuli-agentsiya-fokus.html", "text": "*** \r\nОт 10.45 часа в сградата на Общината президентът ще разговаря с кмета Исмаил Осман. От 11.00 часа Румен Радев ще вземе участие в церемонията по откриването на паметника на Апостола на свободата, където ще произнесе слово.  \r\n*** \r\nОколо 14.30 часа държавният глава Румен Радев ще проведе среща с кмета на Болярово Христо Христов и с ръководството на Общината по повод предприетите действия за ликвидиране на огнищата от чума по дребните преживни животни в Странджа. \r\n*** \r\nОт 14.00 часа министърът на регионалното развитие и благоустройството Николай Нанков ще направи инспекция на възстановителните работи след наводнението в Мизия. \r\n*** \r\nОт 17.00 часа в Националния военноисторически музей ще бъде открита изложбата „Спасените бойни знамена на Българската армия“. Изложбата ще бъде открита от министъра на отбраната Красимир Каракачанов. \r\n*** \r\nОт 09.00 часа ще се проведе заседание на Народното събрание. \r\n*** \r\nОт 10.00 часа ще се проведе заседание на Министерски съвет.  \r\n*** \r\nКоординационното звено по Механизма за съвместна работа на институциите по обхващане и задържане в образователната система на деца и ученици в задължителна предучилищна възраст ще проведе заседание в Министерски съвет.  \r\n*** \r\nОт 09.00 часа 15 състав на Специализирания наказателен съд ще гледа делото срещу Ангел Р., Красимир С., Пламен К. и др. за образуване и ръководене на организирана престъпна група.  \r\n*** \r\nОт 10.00 часа 12 състав на Специализирания наказателен съд ще гледа делото срещу Гриша Г., Данаил Г., Емилия С. и др. за образуване и ръководене на престъпна група.  \r\n*** \r\nОт 11.10 часа в Националния пресклуб на БТА пресконференция ще даде Цветелина Попова - Оланд – майката на двете български деца, които съдът и социалните служби на Норвегия отнеха, разделиха и предадоха за отглеждане в различни приемни семейства на 200 км разстояние едно от друго. \r\n*** \r\nОт 12.00 часа пред Министерски съвет ще се проведе Национален протест в подкрепа на българските овцевъди и козевъди.  \r\n*** \r\nОт 12.00 часа в Националния пресклуб на БТА ще се състои пресконференция, на която ще бъдат дадени повече подробности за VIII Световно отборно първенство по шахмат за незрящи и слабо виждащи. Първенството ще се състои в периода 20 - 31 юли 2018 г. в зала EFE на хотел „Маринела\". \r\n*** \r\nОт 12.00 часа в бизнес сграда Интерпред, италианският бизнесмен Едоардо Миролио ще даде пресконференция, на която ще разкаже за бизнес инвестициите си в България и ще обяви новина, свързана с придобиването на водещ български моден бранд. \r\n*** \r\nОт 13.00 часа на ул. „Дамян Груев“ 6, по инициатива на писателя Николай Иванов, автор на изследване за гроба на Левски, ще бъдат поднесени цветя и венци.  \r\n*** \r\nОт 13.00 часа 9 състав на Специализирания наказателен съд ще гледа делото срещу Гроздан Т., Иван П., Калоян Г. и др. за организиране и ръководене на организирана престъпна група.  \r\n*** \r\nОт 13.30 часа 11 състав на Специализирания наказателен съд ще гледа делото срещу Атанас С., Стефан Г., Стоян Р. за организиране и ръководене на организирана престъпна група. \r\n*** \r\nОт 18.00 часа пред Националната опера и балет ще се състои хепънинг, организиран за премиерата на мюзикъла „MAMMA MIA!\". \r\n*** \r\nОт 10.00 часа пред паметника на Васил Левски ще бъдат подложени цветя и венци. Слово ще произнесе доц. Владимир Янев, преподавател в катедрата по българска литература и теория на литературата във Филологическия факултет на Пловдивския университет „Паисий Хилендарски”. В церемонията по традиция ще участва и представителна част от Военно формирование 24490 - Асеновград. \r\n*** \r\nОт 10.00 часа пред бюст-паметника на Васил Левски на едноименният площад в града ще бъдат положени цветя и венци по повод 181-годишнина от рождението на Дякона.  \r\n*** \r\nОт 10.00 до 13.00 часа ще се проведе състезанието „Лъвски скок“.  \r\n*** \r\nОт 13.00 часа в конферентна зала в сградата на Областната управа президентът на КНСБ инж. Д-р Пламен Димитров. Визитата е в рамките на кампанията „Бъди инфо 3“.  \r\n*** \r\nОт 11.00 часа пред паметника на Васил Левски в Морската градина ще се състои ритуал за отдаване на военни почести и полагане на венци и цветя. \r\n*** \r\nОт 17.00 часа на възпоменателния паметник на летище „Сарафово“ ще се състои церемония в памет на жертвите на терористичния акт преди 6 години. \r\n*** \r\nОт 09.00 часа пред паметника на Васил Левски в Морската градина ще бъдат поднесени венци и цветя по повод 181 г. от рождението му. \r\n*** \r\nВ 11.00 часа в катедралния храм „Успение Богородично\" - Варна ще бъдат пренесени мощи на св. Матрона Московска и св. Лука Войно-Ясенецки, Архиепископ Кримски и Симферополски. \r\n*** \r\nОт 18.00 часа в залите на Градската художествена галерия ще бъде открита изложба с картини от ателието на Димитър Киров (1935-2008) под надслов „БАЛЕТ\". \r\n*** \r\nОт 19.00 часа в Народно читалище „Просвета“ вГалерия Аспарухово арт ще се състои откриване на изложба графика малък формат на художника Петър Чиновски. \r\n*** \r\nОт 10.00 часа в детски отдел на РБ „Христо Ботев“ ще се проведе лятна читалня – четене на приказки за деца от 0 до 10 години. \r\n*** \r\nОт 10.00 часа в Заседателна зала на Общината ще се проведе процедура чрез публично състезание за възлагане на обществена поръчка с предмет: „Ремонт и реновиране на прилежащи улици към централна пешеходна зона гр. Враца – пълен инженеринг“.  \r\n***  \r\nОт 10.00 часа в Читалище „Надежда – 1869“ ще се проведе Творческо ателие „Красотата на фолклора“ с ръководител Райчо Димитров.  \r\n***  \r\nОт 13.00 часа в Читалище „Надежда – 1869“ ще се проведе инициативата „В помощ на библиотекаря“ – кампания за ученици от 5 до 8 клас.  \r\n***  \r\nОт 17.30 часа пред паметника на Васил Левски ще се проведе отбелязване на 181 години от рождението на Васил Левски.  \r\n***  \r\nОт 20.00 часа на сцена „Арт лято“ край ХГ „Борис Денев“ ще се проведе среща с фотографите Анжела Медзикян и Димо Алексиев.  \r\n***  \r\nОт 21.30 часа на площад „Цар Асен I” ще може да се наблюдава Аудиовизуален спектакъл „Царевград Търнов – звук и светлина“.  \r\n***  \r\nОт 10.00 часа при паметника на Васил Левски в кв. „Пролет“ ще се проведе честване по повод 181 години от рождението на Васил Левски – ритуал по поднасяне на венци и цветя.   \r\n*** \r\nОт 10.00 часа пред паметника на Васил Левски ще се състои общоградско поклонение и полагане на цветя по повод 181 години от неговото рождение  \r\n*** \r\nОт 11.00 часа на пл. „Свобода“ ще се състои концерт на Духов оркестър – Добрич.  \r\n*** \r\nС поклонение пред паметника на Васил Левски в Градската градина и полагане на венци и цветя от 11.00 часа ще бъде почетена 181-та годишнина от рождението на Апостола на Свободата. \r\n*** \r\nОт 18.00 часа в Музея на фотографията ще бъде открита изложба „Върхове“.  \r\n*** \r\nОт 09.00 часа в храм „Св. Николай“ ще бъде отслужена тържествена света Литургия. От 10.00 часа в двора на храм „Св. Николай“ ще бъдат положени цветя и на гроба на майката на Левски Гина Кунчева. От 10.15 часа от храм „Св. Николай“ тръгва литийно шествие, което ще се установи на площад „20-ти юли“. В 10.30 часа там ще се състои тържествен ритуал по издигането на националния флаг и знамето на Карлово. Ще бъде изнесен и молебен за благоденствието на града и жителите му. Там традиционно ще бъдат посрещнати участниците в националния туристически поход „По стъпките на В. Левски”. В 11.15 часа в Национален музей „Васил Левски“ ще се състои литературно-музикална програма и ще бъде открита изложбата „Аргонавти на свободата – Гарибалти и българите“ на Регионален исторически музей – Варна. В 16.00 часа, в зала „Васил Караиванов“ на Община Карлово ще има литературен салон, а от 17.00 часа на пл. „20-ти юли“ – концерт на художествените състави на запасните офицери. В 20.20 часа от НМ „Васил Левски“ ще бъде изнесено знамето на Карловския революционен комитет, а от 21.00 часа на площад „Васил Левски“ е тържественият митинг-заря.  \r\n*** \r\nОт 17.00 часа пред сградата на Общината ще се проведе информационна кампания „Вашите права“.  \r\n*** \r\nОт 11.00 часа пред паметника на Васил Левски на площад „Велбъжд” ще бъдат поднесени цветя и венци, ще бъде изнесено и слово за живота и делото на Дякона. \r\n*** \r\nВ 11.30 часа на церемония пред паметника на Васил Левски и радетелите на духа и свободата ще бъдат поднесени венци и цветя в знак на признателност. \r\n*** \r\nОт 10.00 до 17.00 часа пред Регионалния исторически музей ще бъде представена изложба „Хората във времето и времето във хората“. В 10.30 часа в зала „Читалня“ на Регионалната библиотека „Светослав Минков“ ще отвори врати витрина с книги „Левски в литературата“. По същото време ще започне и литературно четене на стихове за Апостола „С Левски в сърцата“. В импровизираната лятна читалня „С Левски в сърцата\" ще участват децата от „Ваканция в ОДК“. В 11.00 часа на паметника Левски ще бъдат поднесени венци и цветя. \r\n*** \r\nОт 12.00 часа в Регионалния пресклуб на БТА пресконференция ще даде народният представител от коалиция „БСП за България\" Стефан Бурджев. \r\n*** \r\nОт 10.00 часа пред паметника на Васил Левски на централната алея на Бунарджика ще бъдат поднесени цветя и венци.    \r\n*** \r\nОт 10.30 часа в заседателната зала в сградата на Общинска администрация – Първомай областният управител на Пловдив Здравко Димитров ще проведе работна среща във връзка с извършените промени на Закона за водите  \r\n*** \r\nОт 11.00 часа в заседателната зала на Община Пловдив кметът на Пловдив Иван Тотев, изпълнителният директор на фондация Plovdiv 2019 Кирил Велчев и Иван Несторов ще дадат пресконференция по повод предстоящото издание на Hills of rock 2018, част от програмата на Пловдив - Европейска столица на културата. \r\n*** \r\nОт 12.00 часа, Голяма конферентна зала на ГДК \"Борис Христов\" арх. Валентин Маринов ще представи техническото задание и етапността по реконструкцията на стадион Пловдив в присъствието на кмета Иван Тотев и ресорния заместник-кмет Георги Титюков. \r\n*** \r\nОбщинските съветници от ГЕРБ-Пловдив ще проведат приемни с граждани по следния график: Георги Василев - от 16.00 до 18.00 часа в офиса на ГЕРБ в район „Южен” на ул. „Академик Петър Динеков“ №1А; Ани Лафчиева - от 17.00 до 18.30 часа в офиса на ГЕРБ в район „Източен” на ул. „Коста Паница“ №5; Емил Русинов - от 17.30 до 19.00 часа в офиса на ГЕРБ в район „Източен” на ул. „Коста Паница“ №5.  \r\n*** \r\nОт 18.30 часа в залата на АМТИИ ще се проведе 14-ти Международен фолклорен семинар \r\n*** \r\nОт 10.30 часа в заседателна зала в сградата на Общинската администрация – Първомай ще се проведе работна среща във връзка с извършените промени на Закона за водите, публикувани в Държавен вестник, бр. 55 от 2018 г. \r\n*** \r\nВ 11.00 часа в зала 712 в Областна администрация – Разград ще се проведе заседание на областната епизоотична комисия. \r\n*** \r\nВ Руен ще открият бюст-паметник на Васил Левски. По време на събитието ще бъдат дадени подробности от представители на Инициативния комитет, по чиято идея е направен бюст-паметникът. \r\n*** \r\nОт 11.00 часа пред паметника на Васил Левски ще се състои проява, под наслов „Безсмъртие“, посветена на 181 г. от рождението на Васил Левски. \r\n*** \r\nОт 10.00 часа пред бюст-паметника на Васил Левски ще бъдат положени цветя и венци. \r\n*** \r\nОт 10.00 часа на пл. „Васил Левски“ с възпоменателна церемония ще бъдат отбелязани 181 години от рождението на Апостола. Пред паметника на Васил Левски ще бъдат поднесени венци и цветя.  \r\n*** \r\nВ 11.00 часа пред паметника на Васил Левски ще се проведе общоградски ритуал по полагане на венци и цветя в знак на признателност към делото на Апостола.  \r\nМузейният обект „Хилендарски метох” ще бъде отворен безплатно за посетители с работно време от 09.30 до 17.30 часа. \r\n*** \r\nОт 09.30 часа в Малката зала на Областна администрация ще се проведе заседание на Областната епизоотична комисия за мерките за ограничаване на заразните болести по животните.  \r\n*** \r\nОт 10.30 часа на паметника на Апостола до едноименното училище ще се състои ритуал по поднасяне на венци и цветя по повод 181 години от рождението на Васил Левски. \r\n*** \r\nС молебен за здраве и полагане на венци и цветя пред паметника на Васил Левски Шумен ще отбележи 140 години от освобождението на града и 181 години от рождението на Апостола на свободата. Програмата ще започне в 09.00 часа в храм „Свето Вознесение Господне“, където ще бъде отслужена панихида за загиналите и молебен за здраве и благоденствие. В 11.30 часа пред паметника на Васил Левски ще бъдат поднесени венци и цветя от официални лица и граждани. В 18.30 часа на пл. „Освобождение” започва концерт-спектакъл с участието на Национално дружество „Традиция” и рок група „Епизод”.", "date": "2018.07.18", "title": "Предстоящи събития в страната за 18 юли (Агенция „Фокус“)"}
{"url": "http://www.focus-news.net/news/2018/07/18/2546578/cnn-sasht-i-velikobritaniya-se-opasyavat-ot-aktivizirane-na-ruskite-tayni-sluzhbi-sled-kraya-na-svetovnoto-parvenstvo-po-futbol.html", "text": "САЩ и Великобритания се опасяват от активизиране на руските тайни служби след края на Световното първенство по футбол, съобщава американският телевизионен канал  CNN . \r\nРуските разузнавателни агенции планират да засилят операциите, насочени към западните държави, след като Световната купа и срещата на високо равнище Доналд Тръмп - Владимир Путин в Хелзинки приключиха, според източници, запознати с разузнавателните данни, събрани от Обединеното кралство, САЩ и други съюзници. \r\nСлужители на разузнаването в САЩ и Великобритания съобщават на CNN, че руснаците са поръчали относително затишие по време на Световното първенство по футбол, на което бе домакин Русия. \r\nРуските представители не са искали никакви инциденти да попречат на престижа на домакинството на най-голямото спортно събитие в света, каза един от служителите на разузнаването в САЩ. Руснаците направиха същото по време на Зимните олимпийски игри в Сочи, Русия през 2014 г \r\nДо какво ще доведе подновяването на антизападните операции, не е известно. Но засилените руски разузнавателни операции са насочени към използване на политически вълнения и дестабилизиране на правителствата на запад, смятат те. Русия е обвинена във всичко, от влияние и пропагандни операции чрез социални медии, до тормоз, убийства и отравяния с Новичок в Обединеното кралство. \r\nТези неотдавнашни отравяния доведоха до засилено събиране на разузнавателни данни от британските, американските и съюзническите служби. Служители на тайните служби от Обединеното кралство предупредиха, че подобни атаки вероятно ще бъдат извършени и в други страни. Зад кулисите американски и британски служители на разузнаването координират усилията си за проследяване и реагиране на руската агресия. \r\nТази пролет администрацията на Тръмп е действала чрез изгонването на руски дипломати, включително и подозирани за шпионаж, за които американските правоприлагащи органи смятат, че са проследявали дисиденти и бегълци в САЩ, както вече съобщи CNN.  Юлиян Марков", "date": "2018.07.18", "title": "CNN: САЩ и Великобритания се опасяват от активизиране на руските тайни служби след края на Световното първенство по футбол"}
{"url": "http://www.focus-news.net/news/2018/07/18/2546581/nimh-shte-bade-vetrovito-s-maksimalni-temperaturi-mezhdu-24-i-29-sled-obyad-nad-mnogo-mesta-shte-prevali-i-pregarmi.html", "text": "Днес ще бъде ветровито. Ще духа умерен, временно и силен вятър от запад - северозапад. Ще има променлива облачност, по-значителна в сутрешните часове над Източна България, а след обяд над много места в страната ще се развива купеста и купесто-дъждовна и отново ще превали и прегърми. Максималните температури ще са предимно между 24° и 29°, за София – 24°.  Това съобщи за  Агенция „Фокус”  дежурният синоптик Евгения Егова от  Националния институт по метеорология и хидрология (НИМХ) при Българската академия на науките (БАН) . Атмосферното налягане ще остане без съществена промяна - по-ниско от средното за месеца. \r\nНад Черноморието облачността ще е променлива и на места, главно в следобедните часове, ще превали. Ще духа умерен до силен вятър от запад-северозапад. Максималните температури ще са 27-30°. Температурата на морската вода е около 26°. Вълнението на морето ще бъде 1-2 бала. \r\nНад планините облачността ще е променлива, след обяд ще е по-често значителна и на много места ще превали, в отделни райони и ще прегърми. Ще духа силен, по  високите и открити части и бурен вятър от запад-северозапад. Максималната температура на височина 1200 метра ще е около 18°, на 2000 метра – около 11°.", "date": "2018.07.18", "title": "НИМХ: Ще бъде ветровито с максимални температури между 24° и 29°, след обяд над много места ще превали и прегърми"}
{"url": "http://www.focus-news.net/news/2018/07/18/2546580/predstoyashti-mezhdunarodni-sabitiya-za-18-yuli-agentsiya-fokus.html", "text": "Възобновяване на диалога Белград-Прищина. \r\n***  Отмяна на извънредното положение в Турция. \r\n***  Среща между Зоран Заев и Християн Мицковски за Държавната избирателна комисия (ДИК). \r\n***  Антиправителствени демонстранти ще се съберат пред полския парламент, за да протестират срещу реформите в съдебната система. \r\n***  Унгарският министър-председател Виктор Орбан ще посети Израел. \r\n***  Китайският президент Си Дзинпин започва своята обиколка в Обединените арабски емирства (ОАЕ), Сенегал, Руанда и Южна Африка, където ще присъства на среща на върха на „БРИКС“. \r\n***  В Турция продължава делото срещу американски свещеник, задържан за повече от година по обвинения за тероризъм, което обтегна сериозно отношенията със САЩ. \r\n***", "date": "2018.07.18", "title": "Предстоящи международни събития за 18 юли (Агенция \"Фокус\")"}
{"url": "http://www.focus-news.net/news/2018/07/18/2546583/pravitelstvoto-shte-obsadi-proekt-za-otpuskane-na-sredstva-za-kupuvane-na-novi-vlakove-na-bdzh.html", "text": "Правителството ще обсъди проект за отпускане на средства за купуване на нови влакове на БДЖ. Това предвижда точка осем от  дневния ред  на днешното правителствено заседание. Toчката е внесена от министъра на транспорта, информационните технологии и съобщенията Ивайло Московски. \r\nКабинетът ще разгледа и проект за Национална стратегия за намаляване на риска от бедствия 2018 – 2030, внесен от министъра на вътрешните работи Валентин Радев. На вниманието на министрите ще бъде поставен и Доклад за равнопоставеността на мъжете и жените в България за 2017 г., внесен от министъра на труда и социалната политика Бисер Петков. \r\nМинистърът на земеделието, храните и горите Румен Порожанов е внесъл Проект за приемане на устройствен правилник на Селскостопанската академия и Проект на постановление за приемане на методика за определяне цената на услугата „Доставяне на вода за напояване“. Ще бъде определен и спечелилият конкурса участник за концесионер на морски плаж „Св. Св. Константин и Елена – Юг“, Община Варна, област Варна. Точката е внесена от министъра на туризма Николина Ангелкова.", "date": "2018.07.18", "title": "Правителството ще обсъди проект за отпускане на средства за купуване на нови влакове на БДЖ"}
{"url": "http://www.focus-news.net/news/2018/07/18/2546587/koordinatsionnoto-zveno-po-mehanizma-za-savmestna-rabota-na-institutsiite-po-obhvashtane-i-zadarzhane-na-uchenitsi-v-obrazovatelnata-sistema-shte-provede-zasedanie-v-ms.html", "text": "Координационното звено по Механизма за съвместна работа на институциите по обхващане и задържане в образователната система на деца и ученици в задължителна предучилищна и училищна възраст ще проведе заседание в Министерския съвет днес. Това съобщиха от  правителствената информационна служба . В него ще участват заместник-министър председателя Томислав Дончев, министърът на образованието и науката Красимир Вълчев, министърът на труда и социалната политика Бисер Петков, министърът на вътрешните работи Валентин Радев, министърът на здравеопазването Кирил Ананиев, както и представители на регионални структури на МОН, МТСП, МВР, областни управители, кметове и социални партньори. По време на срещата ще бъде представен напредъкът в работата на екипите по обхват в страната. \r\nПремиерът Бойко Борисов е поканен да участва в заседанието на Координационното звено.", "date": "2018.07.18", "title": "Координационното звено по Механизма за съвместна работа на институциите по обхващане и задържане на ученици в образователната система ще проведе заседание в МС"}
{"url": "http://www.focus-news.net/news/2018/07/18/2546588/ministarat-na-otbranata-krasimir-karakachanov-shte-otkrie-izlozhbata-spasenite-boyni-znamena-na-balgarskata-armiya.html", "text": "Министърът на отбраната Красимир Каракачанов ще открие изложбата „Спасените бойни знамена на Българската армия“ в Националния военноисторически музей (НВИМ) от 17.00 часа днес. Това съобщиха от пресцентъра на  Министерство на отбраната . Тя е посветена на 140 години от създаването на Българската армия и 100 години от края на Първата световна война.  \r\nВ изложбата за първи път са представени оригиналите на всички спасени бойни знамена на българските полкове, участвали в Първата световна война, които се съхраняват в НВИМ. Българските офицери и войници останали в заложничество, с риск за живота си укриват и пренасят в България знамената, за да не ги предадат във вражески ръце. Този акт на себеотрицание остава като един от емблематичните примери за опазване честта и славата на Българската армия. Изложбата припомня, че 140-годишната ни армия няма пленено знаме и въпреки тежките битки, които е водила, винаги е успявала да запази честта на Родината. Тя може да бъде разгледана до 19 август 2018 г.", "date": "2018.07.18", "title": "Министърът на отбраната Красимир Каракачанов ще открие изложбата „Спасените бойни знамена на Българската армия“"}
{"url": "http://www.focus-news.net/news/2018/07/18/2546584/voa-novo-zakonodatelstvo-shte-zameni-izvanrednoto-polozhenie-v-turtsiya.html", "text": "Ново законодателство ще замени извънредното положение в Турция, съобщава радио  The Voice of America . \r\nИзвънредното положение, обявено преди две години в Турция след неуспешния опит за преврат на 16 юли 2016 година, се очаква да бъде отменено тази седмица, но според данни на радиото извънредните мерки ще останат, но под друга форма, облечени в ново законодателство. \r\nЗа премахване на извънредното положение настояват широки кръгове в страната и чужбина, пише Мурат Йеткин от  Hurriyet Daily News . \r\nКритици настояват обаче, че с премахването на извънредното положение нещата няма да се променят. \r\nОсновната опозиционна партия критикува новото законодателство, като заявява, че така „парламента ще запази извънредното положение“. \r\nСпоред други премахването на извънредното положение ще доведе до един нов по-толерантен подход към спазването на правата на човека.  Юлиян Марков", "date": "2018.07.18", "title": "VOA: Ново законодателство ще замени извънредното положение в Турция"}
{"url": "http://www.focus-news.net/news/2018/07/18/2546579/otbelyazvame-181-godini-ot-rozhdenieto-na-apostola-na-svobodata-vasil-levski.html", "text": "На 18 юли се навършват 181 години от рождението на Апостола на свободата Васил Левски. Той е роден в град Карлово в много бедно семейство. От ранна възраст му се налага да стане глава на дома след смъртта на баща му. Много млад той прекрачва прага на манастира и става Дякон Игнатий, но след това го напуска. Стига в Белград, където Раковски подготвя млади мъже в Първата българска легия. Там Васил се откроява от всички с изключителните си физически и интелектуални умения. \r\nВасил Левски, Апостола на свободата, става един от идеолозите на българската национална революция. Велико негово дело е създаването на Вътрешната революционна организация. \r\nПредаден е през зимата на 1872 г. Заловен е в Къкринското ханче до Ловеч. Съден е в София. Обесен е на 19 февруари 1873 година. \r\nПо повод годишната в цялата страна се организират редица събития.", "date": "2018.07.18", "title": "Отбелязваме 181 години от рождението на Апостола на свободата Васил Левски"}
{"url": "http://www.focus-news.net/news/2018/07/18/2546585/deputatite-shte-reshat-na-parvo-chetene-dali-aktsizat-za-elektronnite-tsigari-da-se-izravni-s-tozi-na-ostanalite.html", "text": "Парламентът ще разгледа на първо четене промени в Закона за акцизите и данъчните складове. Това се посочва в  проектопрограмата за работа на Народното събрание . Предлага се „нагреваемите тютюневи изделия“ или т.нар. електронни цигари да се облагат с акциз, равен на този на цигарите. В момента акцизът за кутия електронни цигари е 0, 93 лв. А ако акцизът се изравни с този на цигарите, ще бъде 3, 54 лв. за кутия. Според вносителите с промяната ще се гарантират приходи в бюджета от акциз, предвид увеличаването на пазарния дял на нагреваемите тютюневи изделия. Предлага се промяната в акциза за електронните цигари да влезе в сила от 1 октомври 2018 година.", "date": "2018.07.18", "title": "Депутатите ще решат на първо четене дали акцизът за електронните цигари да се изравни с този на останалите"}
{"url": "http://www.focus-news.net/news/2018/07/18/2546592/partiyata-na-evropeyskite-sotsialisti-shte-napravi-prouchvatelna-misiya-v-sofiya.html", "text": "Мисия на Партията на европейските социалисти (ПЕС), ръководена от генералния секретар на ПЕС и депутат в Германския Бундестаг Ахим Пост и председателя на Женската организация на ПЕС Зита Гурмай е на посещение в София днес. Това съобщиха от пресцентъра на  НС на БСП . \r\nВизитата има за цел да провери на място ситуацията с домашното насилие в България, отношението към жените, станали жертва на дискриминация или насилие и да продължи започнатия диалог за Истанбулската конвенция с Българската Социалистическа партия. \r\nУчастниците в проучвателната мисия па ПЕС ще имат в София и официална среща с председателя на БСП, Изпълнителното бюро на партията и ръководството на парламентарната група на българските социалисти.  \r\nРешението ПЕС да изпрати проучвателна мисия в България бе взето на президиум на ПЕС през март, а съставът й бе определен по време на изнесено заседание на президиума, проведено в латвийската столица Рига преди месец.", "date": "2018.07.18", "title": "Партията на европейските социалисти ще направи проучвателна мисия в София"}
{"url": "http://www.focus-news.net/news/2018/07/18/2546589/komisiyata-po-zdraveopazvane-shte-izslusha-kandidata-za-upravitel-na-nzok-d-r-decho-dechev.html", "text": "На извънредно заседание Комисията по здравеопазване ще изслуша кандидата за управител на НЗОК д-р Дечо Дечев. Това се посочва в  дневния ред на заседанието на комисията . Д-р Дечев е предложен за поста от ГЕРБ и „Обединени патриоти“ и е единственият кандидат. Той има над 37 години професионален опит в системата на здравеопазването. До избор на нов управител на Касата се стигна след като на 20 юни парламентът освободи предсрочно проф. Камен Плочев от поста. В писмо той уведоми Надзорния съвет, че поради заболяване не е могъл да изпълнява задълженията си и призова да се вземе решение дали да продължи да заема длъжността управител. Проф. Плочев застана начело на Касата през юли 2017 година, като през февруари 2018 година заяви, че му е била отправена заплаха да подаде оставка.  \r\nЗаседанието ще се проведе в зала 3 от 15.30 часа.", "date": "2018.07.18", "title": "Комисията по здравеопазване ще изслуша кандидата за управител на НЗОК д-р Дечо Дечев"}
{"url": "http://www.focus-news.net/news/2018/07/18/2546590/tol-sistemata-i-elektronnite-vinetki-shte-badat-predstaveni-v-parlamentarnata-regionalna-komisiya.html", "text": "Електронната система за събиране на такси за ползване на републиканската пътна мрежа на база изминато разстояние за превозни средства с маса над 3,5 т. (Тол) и на база време за леки автомобили над 3,5 т. (електронна винетка) ще бъде представена е Комисията по регионална политика, благоустройство и местно самоуправление. Това се посочва в  дневния ред на заседанието на комисията . Депутатите ще обсъдят и предложението на ГЕРБ за въвеждане на уикенд винетка.  \r\nСоциалната комисия ще гласува на първо четене промените в Кодекса за социално осигуряване, които засягат уволнените миньори от Бобов дол. Вътрешната комисия ще обсъди промените в Закона за опазване на обществения ред при провеждане на спортни мероприятия срещу футболното хулиганство. Министър Лиляна Павлова ще информира депутатите от Комисията по европейски въпроси за изпълнението на приоритетите на Българското председателство.", "date": "2018.07.18", "title": "Тол системата и електронните винетки ще бъдат представени в парламентарната регионална комисия"}
{"url": "http://www.focus-news.net/news/2018/07/18/2546582/prezidentat-rumen-radev-shte-otkrie-pametnik-na-vasil-levski-v-selo-ruen.html", "text": "Днес президентът Румен Радев ще посети село Руен, където ще открие паметник на Васил Левски. Това съобщиха от  прессекретариата на държавния глава . От 10.45 часа в сградата на общината президентът ще разговаря с Исмаил Осман, кмет на Община Руен. От 11.00 часа Румен Радев ще вземе участие в церемонията по откриването на паметника на Апостола на свободата, където ще произнесе слово.  \r\nПо-късно през деня държавният глава ще посети град Болярово. Около 14.30 часа Румен Радев ще проведе среща с кмета Христо Христов и с ръководството на Общината по повод предприетите действия за ликвидиране на огнищата от чума по дребните преживни животни в Странджа.", "date": "2018.07.18", "title": "Президентът Румен Радев ще открие паметник на Васил Левски в село Руен"}
{"url": "http://www.focus-news.net/news/2018/07/18/2546591/reuters-poveche-ot-polovinata-amerikantsi-ne-odobryavat-politikata-na-donald-tramp-po-otnoshenie-na-rusiya.html", "text": "Повече от половината американци не одобряват политиката на Доналд Тръмп по отношение на Русия, предава  Reuters . \r\nПовече от половината американци не одобряват политиката на президента на САЩ Доналд Тръмп към Русия. Това съобщи в сряда агенцията, позовавайки се на данни от проучване, проведено съвместно с изследователската служба \"Ипсос\" след първата истинска двустранна среща на руския президент Владимир Путин и Доналд Тръмп в Хелзинки. \r\nСпоред агенцията 55% от запитаните са отговорили отрицателно на въпроса дали одобряват политиката на Тръмп спрямо Русия и 37% са изразили подкрепата си за американския президент. Както отбелязва Ройтерс, сред онези, които са одобрили 71%, са републиканците , а 14% - демократи. \r\nИзказването на Тръмп на срещата в Хелзинки не е повлияло  на общия му рейтинг на популярност, отбелязва агенцията. Според проучването 42% от анкетираните като цяло подкрепят работата на президента. \r\nУчастниците в проучването също оценяват своето отношение към Русия. От тях 38% се съгласиха с твърдението, че Русия е враг на Съединените щати, още толкова  от анкетираните я отбелязват  като съперник, а само 8%  наричат Русия приятел.  Юлиян Марков", "date": "2018.07.18", "title": "Reuters: Повече от половината американци не одобряват политиката на Доналд Тръмп по отношение на Русия"}
{"url": "http://www.focus-news.net/news/2018/07/18/2546594/denyat-18-yuli-v-balgarskata-istoriya.html", "text": "На 18 юли 1837 е роден Апостолът на свободата Васил Левски. През 1331 г. българската войска, командвана от цар Иван Александър, побеждава ромеите в битката при Русокастро. През 1868 г. четата на Хаджи Димитър и Стефан Караджа, от 127 души, преминава в България при с. Вардим, Свищовско. Тя е подготвена от т.нар. Българско общество в Букурещ (продължител на идеите на Таен български централен комитет). През 1837 г. е роден Васил Иванов Кунчев (Левски), наричан още Дякона или Апостола През 1877 г. е проведен нов неуспешен опит на Предния отряд на генерал Гурко, да овладее Шипченския проход. Командващият Западния руски отряд ген. Криденер изпраща подразделение, което трябва да влезе в Плевен. Започва строителството на Втори мост над р. Дунав при Свищов. През 1899 г. - открита е ЖП линията Роман-Плевен (83 км). През 1908 г. - Яне Сандански издава манифест в подкрепа на младотурците. На 14 август е отпечатана негова Проектопрограма в духа на отоманизма. През 1956 г. - Несебър е обявен за архитектурно-исторически резерват.  \r\n2016 г. \r\nПрезидентът на Република България, присъжда орден „Стара планина“, първа степен на проф. д-р Огнян Бранков, „за изключително големите му заслуги в областта на здравеопазването, медицинската наука и практика в Република България и по повод 70 години от рождението му“ \r\n2016 г. \r\nПрезидентът на Република България, присъжда орден „Стара планина“, с лента, г-н Борут Пахор, президент на Република Словения, „за изключителните му заслуги за развитието и задълбочаването на двустранните отношения между Република България и Република Словения“. \r\n2016 г. \r\nПрезидентът на Република България, присъжда орден „Стара планина“, първа степен на г-н Хосе Луис Тапиа Висенте, извънреден и пълномощен посланик на Кралство Испания в Република България, „за изключително големите му заслуги за развитието и укрепването на българо-испанските отношения“. \r\n2013 г. \r\nОфициално е открит мемориал на летище „Бургас“ в памет на загиналите при бомбения атентат година по-рано. \r\n2012 г. \r\nПри атентат в автобус с израелски туристи на летище \"Бургас\" загиват 8 човека, а десетки получават тежки наранявания. \r\n2008 г. \r\nПрезидентът на Република България присъжда Орден „Стара планина“ първа степен на Анатолий Потапов „за изключително големите му заслуги за развитието на отношенията между Република България и Руската федерация и по повод окончателното му отпътуване от страната“. \r\n2006 г. \r\nПостигнато е споразумение между Управителния съвет на “Пирогов” и протестиращите лекари за решаване на проблемите на болницата. До споразумвение се стига след среща, на която присъстват Съветът на директорите на болницата, зам.-министрите на здравеопазването д-р Атанас Додов и д-р Матей Матеев, както и представители на медицинските специалисти в “Пирогов” и на КНСБ. Решението на проблема представлява пакет от минимални лабораторни изследвания, минимални инструментални изследвания и консултация с двама специалисти, за да се установи състоянието на пациента. Ако случаят е спешен, то пациентът ще се лекува веднага в “Пирогов”, но ако не е, ще бъде поет от личния лекар. \r\n2006 г. \r\nПарламентарната комисия по правата на човека и вероизповеданията приема на първо четене промените в Закона за трансплантациите на органите, тъканите и клетките, предложени от правителството и от народните представители от НДСВ Борислав Китов и Лъчезар Иванов. Според предложенията донор става всеки, който не е посочил в здравната си книжка, че не желае да дарява органите си след смъртта си. Против тази промяна гласуват единствено депутатът от ДСБ Николай Михайлов и депутатът от СДС Иван Сотиров. \r\n2006 г. \r\nПрезидентът Георги Първанов прави внезапна проверка на полигона Змеево и се запознава с изпълнението на мерките за предотвратяване на замърсяването на Старозагорския регион. Началникът на поделението полк. Колев докладва, че в изпълнение на решенията, набелязани на заседанието при президента на 6 юни 2006 г., и разпорежданията на Министерството на отбраната и Генералния щаб е създаден регламент за взаимодействие с “Гражданското обединение Стара Загора”. До тогава на полигона са осъществени седем посещения от представители на сдружението и са извършени съвместни контролни замервания и не са регистрирани отклонения от нормите и замърсявания. Представителите на гражданското сдружение изразяват удовлетворение от доброто взаимодействие с ръководството на полигона. Представителите на сдружението запознават президента с констатирани от тях конкретни проблеми и препоръчват да се потърси възможност за мобилен контрол в района на полигона. \r\n2005 г. \r\nПрезидентът на Република България присъжда Орден „Стара планина“ първа степен на баронеса Хенриет ван Линден, извънреден и пълномощен посланик на Кралство Нидерландия в Република България „за изключително големите ѝ заслуги за развитието на отношенията на Република България с Кралство Нидерландия и по повод окончателното ѝ отпътуване от страната“. \r\n1997 г. \r\nВ деня на рождението на Васил Левски за първи път се чества празника на град Карлово. На този ден се провежда народен събор – “Ден на Васил Левски”, организиран от Община Карлово, Фондация “Васил Левски”, Националния музей “Васил Левски”, с традиционно литературно утро в родния дом на Левски, богата художествена програма, научни конференции, спортни и туристически състезания, изложби. Денят завършва с тържествен митинг и празнични илюминации на площада пред паметника на Апостола. \r\n1996 г. \r\nТридесет и седмото Народно Събрание приема Закон за радиото и телевизията. Законът урежда радио- и телевизионната дейност на територията на Република България и гарантира независимост на радио- и телевизионните оператори и на тяхната дейност от политическа и икономическа намеса. \r\n1992 г. \r\nС решение на Общинския съвет рождената дата на Васил Левски е обявена за празник на град Левски. Левски е град в Северна България. Намира се в област Плевен и е административен център на община Левски. Старото име на Левски (до 1897 г.) е Караач (от турски — Черен бряст). През 1945 г. е обявен за град. \r\n1990 г. \r\nРъководството на БСП взема решение тялото на Георги Димитров да се извади от мавзолея и да се кремира. Георги Димитров е роден в с. Ковачевци, Радомирско през 1882 г. Той e български политик и държавник, деец на международното комунистическо движение. Член е на БРСДП от 1902 г. През 1913 г. е избран за народен представител, а на следващата година – за съветник в столичната община. До 1923 г. е ръководител на Общия работнически синдикален съюз. В годините между 1919-1920 г. застава начело на транспортната и на общата политическа стачка. Заедно с В. Червенков ръководи Септемврийските бунтове 1923 г. През 1929-1933 г. е ръководител на Западноевропейското бюро на Коминтерна. На 9 март 1933 г. заедно с Б. Попов и В. Танев е арестуван и обвинен в подпалването на Райхстага в Берлин. Прочува се с държанието си на Лайпцигския процес, след който получава съветско гражданство и заминава за Москва. От 1935 г. до 1943 г. е генерален секретар на Коминтерна. Той е 32-ия министър-председател на България (23.11.1946-02.07.1949 г.). Умира на 2 юли 1949 г. Мумията му е поставена в мавзолей в гр. София, сринат до основи през септември 1999 г. \r\n1972 г. \r\nС Указ на Държавния съвет за изменение на Указа за професионалната работа и правата на медико-санитарните работници се забранява частната лекарска практика. \r\n1969 г. \r\nПодписан е план за културно сътрудничество с Югославия. \r\n1967 г. \r\nПолитбюро на ЦК на БКП приема решение \"За по-нататъшно подобряване организацията и ръководството на задграничната пропаганда и културния обмен с чужбина\". От Комитета за приятелство и културни връзки с чужбина се отделя Издателството за литература на чужди езици и се обособява в Агенция за книгоиздаване на чужди езици. Ръководството и координацията на цялостната пропагандна дейност и на културния обмен с чужбина са предоставени на Министерството на външните работи. \r\n1956 г. \r\nНесебър е обявен за архитектурно-исторически резерват. Градът е един от най-старите в Европа и най-богат на архитектурни паметници от средновековието в България. Наследник е на древното тракийско селище Месабрия, основано през второто хилядолетие пр.н.е. \r\n1947 г. \r\nВъвежда се държавен спиртен монопол (изключително право на държавата да произвежда спирт и спитни напитки и да търгува с тях) с приетия от VI Велико Народно събрание закон за спирта и подсладените спиртни напитки и търговията с ракии и вино. \r\n1926 г. \r\nВ София е проведена конференция на изключените от БРСДП (Българската работническа социалдемократическа партия) дейци начело с Димо Казасов, Асен Цанков, д-р Петър Джидров и Георги Чернооков, подкрепили управлението на проф. Александър Цанков. Проф. Александър Цанков е политически и държавен деец, икономист. Роден е на 29 юни 1879 г. в Оряхово. Завършва право в СУ \"Св. Климент Охридски\", след което специализира държавни науки и политическа икономия в Мюнхен, Берлин и Бреслау (днес Вроцлав, Полша). След завръщането си в България редактира сп. \"Банков преглед\", а от 1907 г. постъпва в СУ \"Св. Климент Охридски\" като преподавател по политическа икономия. Титлата професор получава през 1919 г. Взема дейно участие и в политическия живот на страната. В края на XIX в. влиза в Българската работническа социалдемократическа партия, а след разцеплението й през 1903 г. минава към течението на широките социалисти. След постъпването си в университета напуска техните редове. Симпатизира на външнополитическия курс на радослависткото правителство за въвличането на България в Първата световна война 1914 г.-1918 г. на страната на Централните сили. По време на войната е заместник-директор на Дирекцията за стопански грижи и обществена справедливост. След края на Първата световната война влиза в новообразуваната организация Народен сговор и след убийството на Ал. Греков през май 1922 г. е издигнат за неин председател. Участва дейно в подготовката на държавния преврат на 9 юни 1923 г. и след неговия успех става министър-председател, като поема и Министерството на народното просвещение. Той е един от главните инициатори за образуването на новата политическа формация Демократически сговор през август 1923 г., но не успява да се наложи като неин лидер. През януари 1926 г. е принуден да подаде оставката на възглавявания от него кабинет, след което е избран за председател на ХXI Обикновено народно събрание. На същия пост е издигнат и след провеждането на изборите за ХXII Обикновено народно събрание. От 15 май 1930 г. до 29 юни 1931 г. е министър в кабинета на А. Ляпчев, като отново оглавява Министерството на народното просвещение. При извършеното през 1932 г. разцепление на Демократическия сговор застава начело на едно от двете му течения, което скоро след това преобразува в самостоятелна политическа партия под името Народно социално движение и по хитлеристки образец се обявил за неин водач. След забраната на политическите партии от режима на деветнадесетомайците преминава към полулегална политическа дейност. Обявява се в опозиция на монархическия режим отдясно и ратува за по-тясно икономическо и политическо сближение на България с хитлеристка Германия. В началото на септември 1944 г. емигрира от България. Живее известно време в Германия и Австрия, а от 1949 г. - в Аржентина, където остава до края на живота си. Бидейки в емиграция, застава начело на ново правителство, което се опитва да концентрира усилията на всички емигранти от България против отечественофронтовската власт, но без успех. Поради напреднала възраст от началото на 50-те години се оттегля от активна политическа дейност. Като икономист научните му интереси са насочени към стопанската история на България и Европа. \r\n1908 г. \r\nЯне Сандански издава манифест в подкрепа на младотурците. На 14 август е отпечатана негова Проектопрограма в духа на отоманизма. Яне Сандански e роден в с. Влахи, Благоевградско през 1872 г. След поражението на Кресненско-Разложкото въстание 1878-1879 г. родителите му се преселват в Дупница и той получава началното си образование там. След това работи като просбописец, държавен чиновник и пр., като в същото време не престава да се самообразова. В националноосвободителната борба на българите от Македония Сандански се включва в края на 90-те години на XIX век. Неколкократно той преминава с чети в Македония с цел да съдейства за ускоряването на процеса за изграждането на революционни комитети в различните селища. Заедно с това полага усилия и за набавяне на оръжие и средства за организацията. Една от най-дръзките му акции в тази насока е известната афера \"Мис Стоун\". На 21 август 1901 г. по шосето между Банско и Горна Джумая Елена Стоун и нейната придружителка Катерина Цилка, са отвлечени. Похитителите искат откуп от Турция, който, заради натиска от страна на Великите сили, получават. С получените на 18 януари 1902 г. 14 500 златни турски лири е предвидено закупуването на оръжие. Яне Сандански не одобрява взетото от Солунския конгрес решение за въстание в Македония и Одринско през пролетта на 1903 г. Въпреки това не се противопоставя и се включва дейно в подготовката на Илинденско-Преображенското въстание 1903 г. След гибелта на Гоце Делчев Сандански се утвърждава като един от лидерите на левицата във Вътрешната македоно-одринска революционна организация. Благодарение на неговите усилия, въпреки погрома на въстанието, в следващите няколко години това течение взема надмощие в организацията. В отсъствието на Христо Матов и д-р Татарчев по време на Рилския конгрес на организацията през 1905 г. левицата се опитва да наложи своите възгледи във взетите от конгреса решения и приетия нов устав. Марксистите Д. Хаджидимов и Н. Харлаков се включват към групата на Серския революционен окръг и оказват влияние върху поведението на Сандански. Левичарите настояват за над националност и децентрализация в Организацията. През декември 1906 г. е свикан конгрес на ВМРО, на който Сандански и привържениците му поставят начало на разцеплението в Организацията. В борбата си срещу десницата Сандански стига до крайност и през ноември 1907 г. нарежда убийството на двама от неините водители - Иван Гарванов и Борис Сарафов. С това поставя началото на братоубийствената война между двете течения, която не стихва и след края на Първата световна война 1914-1918 г. На Кюстендилския конгрес от март 1908 г. Яне Сандански е изключен от организацията и е осъден на смърт. След Младотурската революция през юни 1908 г. и Сандански излиза от нелегалност и на много места повереното му оръжието е предадено на властите. Само след две години младотурците започват мащабна кампания за унищожаване на ВМРО. По това време Сандански продължава да получава всеки месец пари от турците. Той става един от основателите и водителите на Народната федеративна партия, която застава зад идеята за независима Македония в рамките на южнославянска федерация. \r\nСандански се изявява като открит противник на личния режим на цар Фердинанд I. Убит е близо до Роженския манастир, край Мелник на 22 април 1915 г. \r\n1899 г. \r\nОткрита е жп линията Роман-Плевен (83 км). \r\n1893 г. \r\nПроизвеждат се избори за Седмо ОНС. Те са спечелени от управляващите народнолиберали. \r\n1882 г. \r\nТодор Икономов подава оставка като председател на Държавния съвет. Тодор Икономов е политически, държавен и обществен деец, публицист, редовен член е на Българското книжовно дружество (днес БАН). Роден в с. Жеравна, Сливенско през 1838 г. Първоначално учи в Сливен при С. Доброплодни и в София при С. Филаретов. През 1861 г. заминава за Русия и следва в Духовната академия в Киев. След завръщането си, работи като учител в Шумен и в Тулча. Изявява се като един от най-видните възрожденски педагози – пише множество статии по въпросите на образованието, издава учебници, съдейства за налагането на новобългарския език. Взема участие в църковната борба и в изграждането на новата българска църква след издаването на султанския ферман от 1870 г. Икономов е избран е да представлява Тулчанската община на Църковно-народния събор в Цариград (1871 г.). Там участва в издаването на сп. \"Читалище\" и редактира в. \"Турция\". Изразява интересите на умерените и заможни представители на българската буржоазия и подкрепя идеята за създаване на дуалистична турско-българска държава. През 1872 г. се завръща в Тулча и работи като секретар в Епархийския съвет. След Освобождението участва в изработването на Търновската конституция (1879 г.), като застава на консервативни позиции. Заема редица важни държавни постове: префект на Сливен и Бургас, министър на вътрешните работи (19 януари–24 март 1880 г.), кмет на София, окръжен управител на Шумен, председател на Държавния съвет, министър на обществените сгради, пътищата и съобщенията (20 септември 1883 г.– 29 юни 1884 г.). Русофил по убеждения, Икономов е подложен на преследване по време на управлението на Стефан Стамболов (1897 г.–1894 г.). Установява се да живее в Шумен и се отдава на книжовна дейност. Умира на 28 октомври 1892 г. \r\n1877 г. \r\nПроведен е нов неуспешен опит на Предния отряд на генерал Гурко, да овладее Шипченския проход. Командващият Западния руски отряд ген. Н. Криденер изпраща подразделение, което трябва да влезе в Плевен. Започва строителството на Втори мост над р. Дунав при Свищов. \r\n1868 г. \r\nЧетата на Хаджи Димитър и Стефан Караджа, състояща се от около 127 души преминава в България при с. Вардим, Свищовско. Тя е подготвена от т.нар. Българско общество в Букурещ (продължител на идеите на Таен български централен комитет). Съществуват документални сведения, показващи, че членовете на Българското общество са предвиждали едновременно с четата на Хаджи Димитър и Стефан Караджа в българските земи да се прехвърлят и други по-малки чети, сформирани в различни крайдунавски селища. Румънските власти обаче вземат мерки, за да предотвратят подобни четнически акции, които могат да ги злепоставят пред европейската дипломация. \r\n1850 г. \r\nОт името на населението във Видинския санджак българските старейшини подават до Високата порта прошение, с което настояват за валия да бъде назначен Али Риза паша. \r\n1331 г. \r\nБългарската войска, командвана от цар Иван Александър, побеждава ромеите в битката при Русокастро. В началото на лятото българите навлизат изненадващо в Североизточна Тракия и възвръщат властта си над черноморските градове и областта около Диампол (Ямбол), завладени от Андроник ІІІ Палеолог след битката при Велбъжд (Кюстендил). Императорът се отправя срещу тях и установява армията си в близост до Русокастро. Започналите преговори завършват със споразумение, но българският владетел го нарушава. Срещу ромеите са изпратени татарските му съюзници, току-що пристигнали на бойното поле. Ромеите са разбити. Победа позволява на цар Иван Александър да диктува условията на последвалите преговори. На тази дата са родени: \r\n1961 г. \r\nРоден е актьорът Кръстьо Лафазанов. Завършва НАТФИЗ в класа на Елка Владова, специалност \"Актьорско майсторство\". Работи във Варненския куклен театър, в младежки театър, \"Ла Страда\", а от 1993 г. е в Народен театър \"Иван Вазов\". По-известни роли: Подселников в \"Театрален дует\", Дойката в \"Ромео и Жулиета\", Дон Кихот в \"Дон Кихот\" и др. Лафазанов (заедно с Мая Новоселска) е голямата звезда в нашумелия спектакъл на Теди Москов “Улицата\". Носител е на наградата на Съюза на артистите в България за млад актьор през 1986 г., носител на втора награда от прегледа на бълг. драма и театър – 1989 г. и на наградата Аскеер за изгряваща звезда през 1991 г. и др. Филми: \"Граница\" (1994), \"Приятелите на Емилия\" (1996), \"14 целувки\" (1997), \"Дунав мост\" (1999), \"Пратеникът на кралицата\" (2000), \"Кралят елен\" (2002), \"Рапсодия в бяло\" (2002). Автор на книгата \"Пълнолудие, или Две кофи смях\" (1999 г., съавтор) и др. \r\n1877 г. \r\nРоден е Елин Пелин (псевдоним на Димитър Иванов Стоянов) - български писател класик. Родом е от с. Байлово, Софийско. През 1895 г. напуска гимназията и става учител в родното си място. Следващата година кандидатства в Рисувалното училище, но не е приет. За пръв път печата през 1895 г. От 1899 г. е в София, където работи като журналист, издава сп. \"Селска разговорка\". От 1903 г. с помощта на проф. Ив. Шишманов е назначен на служба в Университетската библиотека, а през 1906-1907 г. командирован във Франция. От 1926 г. до 1944 г. е уредник на музея \"Иван Вазов\" в столицата. Участва в редактирането на в. \"Българан\", сп. \"Слънчоглед\", в. \"Развигор\", детски издания. Член е на БАН от 1940 г. Негови съчинения: \"Разкази\" (т. I, II, 1904 г., 1911 г.), \"Гераците\" (1911 г.), \"Пижо и Пендо\" (1917 г.), \"Сборник от разкази\" (1923 г.), \"Земя\" (1928 г.), \"Ян Бибиян. Невероятни приключения на едно хлапе\" (1933 г.), \"Ян Бибиян на луната\" (1934 г.), \"Под манастирската лоза\" (1936 г.) и др. Елин Пелин е един от най-популярните български автори за деца. Умира на 3 декември 1949 г. \r\n1837 г. \r\nРоден е Васил Иванов Кунчев (Левски), наричан още Дякона или Апостола. Той учи в родния си град – Карлово, а след това в Стара Загора. През 1858 г., с помощта на вуйчо си Василий, Левски приема монашество под името Игнатий, а година по-късно става дякон. На 3 март 1862 г., под влияние на идеите на Г. С. Раковски, Васил Кунчев заминава за Сърбия и постъпва в Първа българска легия в Белград, като участва в сраженията за Белградската крепост. В този период получава прозвището Левски, заради проявената храброст и ловкост. След разпускането на легията Левски се присъединява към четата на дядо Ильо войвода. През 1863 г. се прехвърля в Румъния, но след кратък престой се завръща в България. От 1864 до 1866 г. учителства в с. Войнягово и организира \"патриотични дружини\" за бъдещото въстание. През 1867 г. Левски е знаменосец на четата на Панайот Хитов, следващата година заедно с него се връща в Сърбия и постъпва във Втора легия. След разпускането й прави опит да премине в България с чета, но е заловен от сърбите и затворен в Зайчар. Така неуспехът на четническата тактика го довежда до идеята, че изходът на национално -освободителната борба е в пренасяне на нейния център в България. Идеята му се състой в изграждане на революционни комитети вътре в самите български земи, които да се превърнат в центрове българската революция. Тази идея той изразява най-напред в едно писмо до Панайот Хитов, а след това я прави достояние и на други дейци от българската революционна емиграция в Румъния. В резултат на 11 декември 1868 г.и на 1 май 1869 г. Левски предприема две обиколки из страната. За първата си обиколка той получил известна материална подкрепа от Българското общество в Букурещ, а за втората бил подпомогнат от либералната група \"Млада България\", която го снабдила и със специална прокламация на български и турски език, издадена от името на \"Привременно правителство в Балкана\". На 26 август се завръща в Букурещ, за да участва в създаването на БРЦК, но тъй като идеите му не са приети от революционерите в Румъния на 26 май 1870 г. Левски напуска Букурещ и се завръща в България с цел да организира и изгради мрежа от революционни комитети. Успява да привлече за свои помощници редица революционни дейци като Хр. Иванов-Големия, Т. Пеев, С. Младенов, отец Матей Преображенски (Миткалото), Ив. Драсов, Ив. Атанасов-Арабаджията и др. Функциите на централен комитет или т. нар. Привременно правителство възлага на Ловешкия комитет. За връзка с емиграцията в Турну Магуреле е създадено задгранично представителство на ВРО. Успехите на Левски в изграждането на революционната организация променят отношението на Българския революционен централен комитет в Букурещ към него. През 1871 г. от Румъния са му изпратени като помощници Ангел Кънчев и Димитър Общи. С изградената вътре в страната революционна организация Левски застанал изцяло в подкрепа на Любен Каравелов и неговата борба против привържениците на либералното течение в БРЦК. През втората половина на 1871 г. той изработил проектопрограма и проектоустав на БРЦК и ги изпратил до революционните комитети за обсъждане и мнение. По негова инициатива в края на април и началото на май 1872 г. в Букурещ било свикано първото Общо събрание на БРЦК, на което Левски получава и специално пълномощие за действие в българските земи. Възгледите на Апостола за изграждане на ВРО и нейните задачи са изложени в изработената от него \"Нареда на работниците за освобождението на българския народ\" (1871 г.). В уводната и част е формулирана целта на организацията: \"С една обща революция да се направи коренно преобразование на сегашната държавна деспотско-тиранска система и да се замени с демократска република (народно управление). На същото това място, което нашите прадеди със силата на оръжието и със своята кръв (са) откупили, в което днес безчовечно беснеят турските кесаджии и еничари и в което владее правото на силата, да се издигне храм на истината и прaвата свобода, а турският чорбаджилък да даде място на съгласието, братството и съвършеното равенство между всички народности. Българи, турци, евреи и др. ще бъдат равноправни във всяко отношение: било във вяра, било в народност, било в гражданско отношение, било в каквото и да било. Всички ще спадат под един общ закон, който по вишегласие на всички народности ще се изработи.\" За всяко отклонение от тази цел \"Наредата\" предвиждала смъртно наказание. Останалите и параграфи се отнасят до организационната структура на ВРО, правата и задълженията на революционните дейци и наказанията за извършените от тях провинения.След като получава пълномощието от БРЦК. Васил Левски се завръща в България и продължава по-нататъшното изграждане на ВРО. Основава нови комитети не само в Северна, но и в Южна България, включително и в Македония. Точно когато дейността му достига своя най-голям размах на 22 септември 1872 г. в Арабаконашкия проход (дн. Ботевградски проход), Средна Стара планина, въпреки забраната от негова страна, е ограбена турска пощенска кола. Акцията е организирана от Общи, взети са 125 000 гроша, които трябвало да бъдат използвани за нуждите на Вътрешната революционна организация. В отговор турските власти предприемат масови арести на населението в този край, задържани са и голям брой членове на революционните комитети в Тетевен, Орхание (дн. Ботевград), Етрополе, Ловеч и близките край тях села. Действията на турските власти са улеснени до голяма степен от признанията, които прави Димитър Общи след залавяне му. Благодарение на тях властта попада и по следите на В. Левски. За да бъде предпазена от пълно унищожение ВРО, БРЦК иска от Апостола да вдигне въстание в България. Той обаче отказва, тъй като въпреки постигнатите успехи смята, че подготовката за въстание не е достатъчна. С риск на живота си от Пазарджик Левски се отправил към Ловеч, за да може да прибере и запази архивите на организацията. След това има намерение да се прехвърли в Румъния. На 26 декември 1872 г. пристига в Къкринското ханче, откъдето възнамерява да тръгне за Търново и Букурещ. При пътуването от Ловеч до Къкрина е придружаван от Никола Цветков. \r\nНа 27 декември 1872 г. Левски е заловен от турските власти. Първоначално е отведен за разследване в Търново, а след това е изправен пред специален съд в София. Първият разпит е проведен на 4 януари 1873 г. от комисия начело с Али Саиб паша. Пред съдиите Апостолът прехвърля цялата вина за дейността на ВРО върху себе си и предотвратява задържането на други нейни дейци. На 7 януари е организирана очна ставка с Димитър Общи и Атанас Попхинов. На следващия ден за одобрение специалната комисия изпраща до великия везир в Цариград присъдата на членовете на Революционния комитет в с. Голям извор, Тетевенско, участвали в обира при Арабаконак. В края на януари и началото на февруари група комитетски дейци от Чирпанско и Старозагорско замислят план за освобождаването на Васил Левски. Под ръководството на Атанас Узунов се подготвя чета, която трябва да спре влака за Одрин и да освободи Левски. Замисълът не довежда до съществен резултат. \r\nЛевски е осъден на смърт чрез обесване. Със специална султанска заповед на Абдул Азис смъртната присъда на Апостола е потвърдена. Васил Левски е обесен на 19 февруари 1873 г. в покрайнините на София. Васил Левски се налага като лидер на ВРО, идеолог, организатор и ръководител на българското национално- освободително движение. Далновиден и талантлив организатор, той обобщава опита на революционното движение до този момент и пръв достига до съзнанието за необходимостта от предварителна подготовка чрез създаването на революционни комитети и пренасяне на центъра на организирането на националната революция в българските земи. Убеден демократ, Левски вярвал в силите на българите сами да извоюват своята свобода, защото \"който ни освободи, той ще ни зароби\". Проповядва идеята за \"свята и чиста република\", за общество и държава, в която всички \"да бъдат напълно свободни там, гдето живее българинът - в България, Тракия, Македония\". На тази дата умират: \r\n1977 г. \r\nУмира математикът проф. Георги Брадистилов (1904 - 1977). Роден е на 12 октомври 1904 г. в Панагюрище. Завършва Софийския университет през 1927 г., специализира в Сорбоната и в Мюнхенския университет (1937 - 1938); защитава докторат (1938). Професор е от 1943 г. В годините 1945 - 1953 г. е ръководител на катедра по математика в Държавната политехника. Ръководител е на катедра по висша математика и ректор на МЕИ (дн. Технически университет) в София в периода 1962 - 1966 г. Автор е на повече от 70 научни труда и на учебници по висша математика за инженери. \r\n1895 г. \r\nУмира Стефан Стамболов, български революционер, политик, поет и журналист. Той е роден на 12 февруари 1854 г. във Велико Търново. Образованието си започва в родния си град, по-късно учи в Одеската семинария (1870-1872 г.). Израства в обкръжението на революционери като Христо Иванов-Книговезеца, Отец Матей Преображенски, Христо Караминков – Бунето и участвува в почти всички прояви на борбата за политическа независимост през 70-те години на ХІХ в. – член е на Българския революционен централен комитет (БРЦК) в Букурещ и в Гюргево, изпълнява важна роля в подготовката на Старозагорското (1875 г.) и на Априлското въстание (1876 г.). След 1880 г. става подпредседател, а и председател на Народното събрание. В периода 1888-1894 г. е министър-председател. Допринася за Съединението на Княжество България и Южна Румелия. Участва е контрапреврата през 1886 г. Стефан Стамболов провежда ярко изразена националистична политика, способства за укрепване на дипломацията, на икономиката и на държавническата мощ на България. Влиза в конфликт с царска Русия и княз Фердинанд. \r\n1868 г. \r\nУмира Хаджи Димитър. Димитър Николов Асенов е син на преуспяващ занаятчия, който през 1842 г. заедно със съпругата си и синовете си пътуват до Ерусалим на хаджилък – от тогава Димитър става \"Хаджи\". Двама от братята му се сражават в Критското въстание 1866-1869 г., а най-малкият участва в четата му и загива. Чичовците му Стоян и Добри са известни народни хайдути, по-късно и войводи. \r\nХаджи Димитър учи в родния си град. След убийството на Али ефенди от Панайот Хитов и Ст. Люцканов през декември 1860 г. е принуден да се укрива и през пролетта на 1861 г. излиза хайдутин в четата на П. Хитов. С нея обикаля Балкана до есента на 1863 г. и известно време е знаменосец. Заедно с П. Хитов прекарва зимата на 1863-1864 г. в Сърбия, а през пролетта отива в Букурещ, където се среща с Г. С. Раковски. През лятото заедно със Ст. Люцканов Хаджи Димитър минава р. Дунав начело на чета от 12 души, но бързо се разделят. През 1866 г. заедно с Жельо Войвода, Стефан Караджа и чета от 20 души преминава в България, но и този път войводите се разделят. Заедно с няколко души Хаджи Димитър действа из Балкана до есента. През 1867 г. влиза като войвода в Тайния централен български комитет. На 6 юли начело на въоръжена чета от 129 души преминава р. Дунав при с. Вардим, Великотърновско, край устието на р. Янтра, заедно със Ст. Караджа. Тежко ранен, Ст. Караджа попада в ръцете на османските потери. С останалите около 40 четника Хаджи Димитър пробива обсадата и след няколко дни се установява на връх Бузлуджа. Тук четата е обградена от потери и редовна турска войска. На 18 юли следобед, след неколкочасово сражение, загиват почти всички. В боя е убит и Хаджи Димитър, главата му е занесена в Търново, а оръжието и книжата на четата са предадени на Мидхад паша. \r\n1868 г. \r\nУмира Спиро Джеров (С. Дж. Македонски) - деец на българското национално-освободително движение. Роден е около 1834/1836 г. в Битоля. Учи в гръцко училище; по-късно посещава Цариград, Смирна, Египет. От 1862 г. до 1866 г. е в затвора по обвинение в заговор. След освобождаването му, заедно с Ст. Везенков се опитва да организира антитурско движение в Крушевско. Участва в Критското въстание (1866-1869 г.). През 1867 г. се включва във Втора българска легия в Белград. След разпускането й се записва в четата на Х. Димитър и Ст. Караджа (1868 г.), в която е назначен за чл. на военния съвет. Загива в сражение с турската войска вероятно на връх Хаджи Димитър (Бузлуджа). За изготвянето на историческата справка на Агенция “Фокус” са използвани следните източници: \r\nЕнциклопедия “България” - Издателство на БАН, 1982 г.; \r\nЕнциклопедия “Британика” (2004 г.); \r\nБолшая Советская Энциклопедия (1970 г.); \r\nФамилна енциклопедия “Larousse”; \r\nИстория на Българите - Късно средновековие и Възраждане - Издателство “Знание” ЕООД, Книгоиздателска къща “Труд”, 2004 г.; \r\nИстория на Българите - От древността до края на XVI век - Издателство “Знание” ЕООД, Книгоиздателска къща “Труд”, 2003 г.; \r\nИстория на Българите - Българската дипломация от древността до наши дни - Издателство “Знание” ЕООД, Книгоиздателска къща “Труд”, 2003 г.; \r\nИстория на България по дати - Книгоиздателска къща “Труд”, 2003 г.; \r\nБългарски традиционен календар - БАН, Издателство Вион, 2002 г.; \r\nИстория на Балканите XIV - XX век - Издателска къща “Хермес”, 2002 г.; \r\nБългарска военна история - БАН, 1989 г.; \r\nИстория на войните в дати - Издателска къща “Емас”, 2001 г.; \r\nИстория на Русия - Книгоиздателска къща “Труд”, 2002 г.; \r\nИстория на Османската империя - Издателство “Рива”, 1999 г.; \r\nБългарска енциклопедия, БАН, Книгоиздателска къща “Труд”, 2003 г.; \r\nИсторически бюлетин – на “The New York Times”; \r\nИсторически бюлетин – на “The History Channel”; \r\nИсторически бюлетин – на “World of Quotes”; \r\nИсторически архив на Агенция “Фокус” - отдел “Архив и бази данни” и други.", "date": "2018.07.18", "title": "Денят 18 юли в българската история"}
{"url": "http://www.focus-news.net/news/2018/07/18/2546595/sofiya-vavezhda-se-vremenna-organizatsiya-na-dvizhenieto-vav-vrazka-s-remont-na-sportni-zali-na-sektor-v-na-natsionalniya-stadion.html", "text": "Въвежда се временна организация на движението във връзка с ремонт на спортни зали на сектор „В“ на Националния стадион. Това съобщиха от пресцентъра на  Столична община .  \r\nДо 18.00 часа днес се забранява влизането и престоят и паркирането на превозни средства на алеята пред сектор „Б“ и „В“ на Националния стадион, с изключение на специализираната товарна транспортна техника.", "date": "2018.07.18", "title": "София: Въвежда се временна организация на движението във връзка с ремонт на спортни зали на сектор „В“ на Националния стадион"}
{"url": "http://www.focus-news.net/news/2018/07/18/2546596/mvr-dvama-dushi-sa-zaginali-a-21-sa-postradali-pri-katastrofi-v-stranata-prez-izminaloto-denonoshtie.html", "text": "Двама души са загинали, а 21 са пострадали при катастрофи в страната през изминалото денонощие. Това съобщиха от пресцентъра на  МВР . Общо в страната са станали 18 тежки пътнотранспортни произшествия. В София са регистрирани 67 леки и три тежки катастрофи, при които са пострадали 4 души.", "date": "2018.07.18", "title": "МВР: Двама души са загинали, а 21 са пострадали при катастрофи в страната през изминалото денонощие"}
{"url": "http://www.focus-news.net/news/2018/07/18/2546597/mkd-makedoniya-georgi-ivanov-i-igor-dodon-se-dogovoriha-da-zasilyat-ikonomicheskoto-satrudnichestvo-mezhdu-makedoniya-i-moldova.html", "text": "Президентът на Македония Георги Иванов и президентът на Молдова Игор Додон се договориха да засилят икономическото сътрудничество между Македония и Молдова, пише македонското електронно издание  “МКД“ . \r\n„Македония и Молдова са две приятелски страни, между които има и възможности за сътрудничество, които, за съжаление, не са достатъчно използвани. Необходимо е да се засили политическият диалог и сътрудничеството между институциите на двете страни, за да се засили икономическото сътрудничество и търговия“, е посланието след срещата в Кишинев между президента на Република Македония Георги Иванов и президента на Република Молдова Игор Додон. \r\nНашият търговски обмен е наистина символичен, но при изготвянето на правната рамка и подписването на необходимите споразумения се надяваме, че ще намерим възможност да повишим търговията, защото имаме сходно  производство, особено в производството на вино и хранителни стоки, и можем заедно да действаме на трети пазари, т.е. да насърчаваме най-широкия обмен между нашите свързани икономики \", каза Иванов  Юлиян Марков", "date": "2018.07.18", "title": "„МКД“ (Македония):  Георги Иванов и Игор Додон се договориха да засилят икономическото сътрудничество между Македония и Молдова"}
{"url": "http://www.focus-news.net/news/2018/07/18/2546593/pred-ministerskiya-savet-v-sofiya-shte-se-provede-natsionalen-protest-v-podkrepa-na-balgarskite-ovtsevadi-i-kozevadi.html", "text": "Пред Министерския съвет в София ще се проведе Национален протест в подкрепа на българските овцевъди и козевъди. Протестът ще започне в 12.00 часа и в него се очаква да се включат над 5000 фермери от цялата страна. Протестните действия са организирани от Национална овцевъдна и козевъдна асоциация (НОКА) и са продължение на националните протести, които започнаха на 13 юли т.г. край с. Шереметя до Велико Търново със символична блокада на главен път София-Варна. Недоволството на животновъдите бе предизвикано от принудителната евтаназия на домашни животни в Странджанско, заради опасността от разпространение на заразата от чума по дребните преживни животни.  \r\nИсканията на протестиращите са за държавна помощ от най-малко 20 лева на животно, която да компенсира загубите в бранша по време на действието на отменената от съда Наредба 3 за директните плащания. Те настояват компенсацията по тази наредба за колегите им от районите под карантина, заради чумата по дребните преживни животни в Ямболско и Бургаско, да е в размер на 40 лева на животно.  НОКА настоява и за обезщетения по пазарни цени за принудително умъртвените животни поради чумата, които се изразяват в: 300 лв. за овце-майки, кози-майки под селекционен контрол и 200 лв. за овце-майки, кози-майки извън селекционен контрол; 1000 лв/брой за кочове и пръчове под селекц.  контрол и 700 лв/брой за кочове и пръчове извън селекционен контрол; 6 лв/кг живо тегло за агнета и ярета. \r\nНационалният протест на българските овцевъди и козевъди е подкрепен от единадесет неправителствени и граждански организации, които също ще се включат в протестните действия пред Министерски съвет.", "date": "2018.07.18", "title": "Пред Министерския съвет в София ще се проведе Национален протест в подкрепа на българските овцевъди и козевъди"}
{"url": "http://www.focus-news.net/news/2018/07/18/2546586/ministar-nikolay-nankov-shte-inspektira-vazstanovitelnite-raboti-sled-navodnenieto-v-miziya.html", "text": "От 14.00 часа днес министърът на регионалното развитие и благоустройството Николай Нанков ще направи инспекция на възстановителните работи след наводнението в Мизия. Това съобщиха от пресцентъра на  Министерство на регионалното развитие и благоустройството . \r\nЗа оказаната навременна помощ при бедствието и отстраняване на щетите, нанесени от поройните дъждове министър Нанков и председателят на Управителния съвет на Агенция „Пътна инфраструктура“ инж. Светослав Глосов получиха благодарствени писма от кмета на Мизия Виолин Крушовенски.", "date": "2018.07.18", "title": "Министър Николай Нанков ще инспектира възстановителните работи след наводнението в Мизия"}
{"url": "http://www.focus-news.net/news/2018/07/18/2546599/denyat-18-yuli-v-svetovnata-istoriya.html", "text": "През 64 г. голям пожар унищожава две трети от Рим. Император Нерон набеждава за подпалвачи християните и ги подлага на гонения. През 1770 г. - руската армия, командвана от генерал Пьотр Румянцев, нанася тежко поражение на турците край река Прут. През 1789 г. - Робеспиер се присъединява към идеите на Френската буржоазна революция. Ватиканският съвет обявява догмата за непогрешимостта на папата по въпросите на морала и вярата - 1870 г. През 1921 г. - Албер Калмет и Камий Герен откриват първата противотуберколозна ваксина. През 1925 г. - Адолф Хитлер издава първия том на “Моята борба”. През 1936 г. - с преврат в Испанско Мароко започва Гражданската война в Испания. През 1942 г. - извършени са успешни изпитания на първия реактивен изтребител – немския “Месермшит”. През 1971 г. - държавиците на Абу Даби, Дубай, Шарджа, Ум ал-Кувийн, Айман и Фуджейран създават Обединени арабски емирства (OAE). На 18 юли са родени: Джачинто Факети - италиански футболист, защитник, американският астронавт Джон Глен, Нелсън Мандела - водач на борбата на южноафриканския народ против апартейда, Андрей Андреевич Громико, руски общественик, дипломат и държавник, Уилям Мейкпийс Тъкъри - английски писател реалист. На тази дата умират: Бенито Пабло Хуарес - мексикански държавник и политик, национален герой на Мексико, Николай Иванович Новиков - руски писател, просветител, журналист, книгоиздател, Джейн Остин – английска писателка, Жан Антоан Вато - френски художник и гравьор, Микеланджело да Караваджо - италиански художник, основоположник на реализма в европейския живопис от ХVII в.  \r\n2015 г. \r\nСаудитска Арабия арестува 431 потенциални членове на „Ислямска държава“, като осуетява шест атентата срещу джамии в провинция Аш Шаркия. \r\n2014 г. \r\nЗагиват 30 човека, а над 50 са ранени при военни стълкновения в района на международното летище в Триполи, Либия. \r\n2013 г. \r\nБомба избухнала в препълнена джамия на север от Багдад отнема живота на 20 души. \r\n2012 г. \r\nКим Чен Ун става маршал на Народната армия на Северна Корея. \r\n2012 г. \r\nЕвропейският съд по правата на човека поиска от Полша да разсекрети информацията за съществуване затвори на ЦРУ на територията на страната. \r\n2012 г. \r\nНа Каймановите острови се провежда референдум за промяна на избирателната система. \r\n2011 г. \r\nБившият журналист от „News of the World“ Шон Хор, който първи призна пред в. Ню Йорк Таймс, че е било обичайна практика незаконното подслушване в изданието по времето на Анди Коулсън, е открит мъртъв в къщата му в град Уотфорд, област Хартфордшър, Англия. Според признанията му журналистите са разполагали с полицейска технология за намирането на хора чрез засичане на мобилните им телефони. То е било предоставяно от служители на реда срещу заплащане. \r\n2011 г. \r\nФедералната космическа агенция на Русия извежда в орбита космическия радиотелескоп РадиоАстрон. \r\n2011 г. \r\nЗа главнокомандващ войските на САЩ и НАТО в Афганистан е назначен армейски генерал Джон Ален. Миротворческите сили на НАТО в Афганистан се състоят от 100 хиляди американци и още 50 хиляди военнослужещи от другите държави членки на НАТО. \r\n1998 г. \r\nОколо 3 000 души загиват в Папуа Нова Гвинея в резултат на удар от цунами. \r\n1994 г. \r\nВ Буенос Айрес, Аржентина, е извършен атентат срещу Еврейския център. Експлозия унищожава сградите на няколко еврейски организации. Убити са 85 души, а над 200 са ранени. \r\n1972 г. \r\nЕгипет иска от СССР да отзове своите 20 хил. военни съветници от страната, обвинявайки Москва, че не е доставила обещаните оръжия. \r\n1971 г. \r\nДържавиците на Абу Даби, Дубай, Шарджа, Ум ал-Кувийн, Айман и Фуджейран създават Обединени арабски емирства (OAE). Преди откриването на петрола по тези земи през 1950 г., ОАЕ била група от силно изостанали и неразвити държави под протекцията на британското правителство. Петролната индустрия довежда до бърз икономически разтеж и модернизация, което помага на емирствата да се освободят от контрола на Британия през първата половина на 70-те години на XX век. По– голямата част от петрола на страната е открит в Абу Даби, което го прави най-богатото и силно между седемте емирства. Със стабилна икономика, поддържана от нефтената индустрия, ОАЕ се славят с един от най-високите стандарти на живот в света. Конституцията на ОАЕ, приета с независимостта през 1971 г. временно, а през 1996 г. окончателно, постановява федерално правителство, като оставя много власт на емирствата. Правителството има изпълнителна, законодателна и съдебна власт, като изпълнителната има най-големи правомощия. В страната няма политически партии и избори. \r\n1968 г. \r\nСъздадена е компанията “Интел” – най-големият производител на микропроцесори за персонални компютри. \"Интел\" е основана през 1968 г. от Гордън Мур и Робърт Нойс. Четвъртият служител в компанията е Андрю Гроув, който е начело на компанията през по-голямата част на `80-те и `90-те години на ХХ век. Той е останал в историята като ключовата фигура в \"Интел\". Към края на `90-те години \"Интел\" е вече една от най-големите и най-успешни корпорации в света. \r\n1942 г. \r\nИзвършени са успешни изпитания на първия реактивен изтребител германския “Месермшит”. Германският авиоконструктор и индустриалец Вили Месершмит (1898 - 1978 г.) конструира множество военни самолети, хеликоптери и планери, между които изтребителите “Ме-109” (в германските ВВС в периода 1935 - 1945 г.), “Ме-110”, “Ме-115”, “Ме-262” (реактивен) и др. Основател на фирмата “Месершмит” (1923). \r\n1936 г. \r\nС преврат в Испанско Мароко започва Гражданската война в Испания. Генерал Франко застава начело на бунта на военните срещу републиканското правителство. Под ръководството на Франко по време на Гражданската война (1936 - 1939) републиката е свалена. Франко установява фашистка диктатура (1939) и въпреки симпатиите му към силите на Оста запазва неутралитета на Испания по време на Втората световна война. Собствеността и привилегиите на Църквата са възстановени и Испания е обявена за монархия (1947); Франко е провъзгласен за доживотен регент. През 1969 г. съдът одобрява предложението му след неговата смърт за крал на Испания да бъде издигнат принц Хуан Карлос I Бурбон (което става на 22 ноември 1975 г.). Кралство Испания е държава в Югозападна Европа, заема по-голямата част от Пиренейския п-в. Площ - 504 780 кв. км. Население - 39 600 000 ж. (1996 г.), испанци, каталонци, баски и др.; 97% католици. Официален език – испански. Столица - Мадрид. Парична единица - евро (до 2002 песета). Административно разделена Испания е разделена на 50 провинции, влизащи в състава на автономните области: Андалусия, Арагон, Астурия, Балеарски о-ви, Канарски о-ви, Кантабрия, Кастилия-Леон, Кастилия-Ла Манча, Каталуния, Естремадура, Галиция, Мадрид, Мурсия, Навара, Валенсия, страната на баските-Ла Риоха. Конституционна монархия. Законодателният орган е двукамарен парламент (Генерални кортеси). Най-старите жители на Испания са келтиберийците - резултат от смесването на келти и ибери. Финикийците и гърците основават селища по неините брегове, развива се търговията. През III в. пр. Хр. Картаген завладява страната. Римляните изместват картагенците и Испания остава римска провинция до нахлуването на аланите, свевите и вандалите. Вандалите се установяват в областта, наречена на тяхно име - Андалусия (409 г.). По същото време вестготите основават държава, която е унищожена в 711 г. от нахлулите от Африка араби (битката при Херес). Оттогава до ХV в. историята на Испания се свежда до борбата на Кордовския халифат срещу установилите се в Астурия християни. Християните успяват постепенно да създадат няколко кралства (Арагон, Кастилия, Леон, Навара) и да се изравнят по сила с мюсюлманите. През 1492 г. Фердинанд и Изабела Католици, чийто брак обединява (1469 г.) под един жезъл Арагон и Кастилия, завладяват Гренада и изгонват маврите от п-ва. Победата над маврите съвпада с откриването на Америка. Създадената испанска монархия достига апогея си и най-голямото си колониално разширение при Карл V и Филип II, които владеят Австрия, Холандия и почти цяла Южна Америка (Карл V казвал, че в неговата империя слънцето никога не залязва). Двамата владетели създават силна монархия. След падането на австрийския владетелски дом (1700 г.), чиито последни представители са свидетели на икономически упадък на кралството, на испанския престол се възкачват Бурбоните. В лицето на Филип V, те възстановяват благосъстоянието на страната, но са прогонени от Наполеон I, който назначава за испански крал брат си Жозеф Бонапарт (1804 г.). След Реставрацията през 1814 г. Фердинанд VII дава клетва да спазва конституцията, но абсолютната монархия е възстановена (1823 г.). По същото време испанските колонии в Южна Америка се обявяват за независими републики. През 1833 г. кралица Изабела сменя на трона Фердинанд VII и остава владетелка цели 35 години. Избухналата през 1868 г. революция дава изпълнителната власт на маршал Серано до възкачването на Амедей I (1870 г.), който абдикира през 1873 г. Обявена е републиката; карлистите вдигат въстание, което е потушено в полза на Алфонс ХII. Роденият след смъртта му син е провъзгласен за крал от деня на рождението си под името Алфонс ХIII (1886 г.); царува под регентството на майка си Кристина. През 1898 г. Испания влиза във война със САЩ и губи колониите си Куба, Пуерто Рико и Филипинските острови. Алфонс ХIII е принуден да освободи престола и да напусне страната през 1931 г. Установената република е силно антиклерикална и враждебно настроена към собствениците на земя. Фалангистите под ръководството на Франко по време на Гражданската война (1936-1939 г.) свалят републиката. Франко установява фашистка диктатура (1939 г.) и въпреки симпатиите му към силите на Оста запазва неутралитета на Испания по време на Втората световна война. Собствеността и привилегиите на Църквата са възстановени и Испания е обявена за монархия (1947 г.); Франко е провъзгласен за доживотен регент. През 1969 г. съдът одобрява предложението му след неговата смърт за крал на Испания да бъде издигнат принц Хуан Карлос I Бурбон (което става на 22 ноември 1975 г.). Съгласно конституцията от 1978 г., Испания е обявена за наследствена конституционна монархия. През 1983 г. се преобразува в държава, състояща се от 17 автономни области, които имат свое правителство и парламент. На проведените през 1996 г. парламентални избори спечелва Консервативната партия; на 6 май е съставено правителство начело с Хосе Мария Аснар Лопес. През 1955 г. Испания влиза в ООН, а през 1959 г. - в ЕИО. \r\n1925 г. \r\nАдолф Хитлер издава първия том на “Моята борба”. \r\n1921 г. \r\nАлбер Калмет и Камий Герен откриват първата противотуберколозна ваксина. \r\n1870 г. \r\nВатиканският съвет обявява догмата за непогрешимостта на папата по въпросите на морала и вярата. \r\n1789 г. \r\nРобеспиер се присъединява към идеите на Френската буржоазна революция. Максимилиан Мари Изидор де Робеспиер е роден през 1758 г. Той е един от ръководителите на Великата Френска революция. Учи в колежа \"Луи Велики\" в Париж, след което завършва Юридическия факултет на Сорбоната. Робеспиер се смята за ученик и последовател на Жан-Жак Русо. След 1781 г. е адвокат в Арас и защитава подсъдими на политически процеси. От 1783 г. е член на Араската академия за наука и изкуство. Избран е за депутат в Генералните щати от третото съсловие на Арас. Привърженик е на радикалните идеи и действия по аграрния въпрос. Робеспиер се налага като лидер на якобинците. Теоретически обосновава революционно-демократичната диктатура и терора като главно оръжие на революцията. Робеспиер става жертва на заговор на своите политически противници, които организират преврат на 27 срещу 28 юли 1794 г. Осъден е на смърт и на 28 юли 1794 г. е гилотиниран. \r\n1770 г. \r\nРуската армия, командвана от генерал Пьотр Румянцев, нанася тежко поражение на турците край река Прут. \r\n64 г. \r\nГолям пожар унищожава две трети от Рим. Изгарят 10 от 14-те квартала на града. Император Нерон набеждава за подпалвачи християните и ги подлага на гонения. \r\nНерон е римски император (от 54 г.) от Юлиево-Клавдиевата династия. Той е син на Гней Домиций Агенобарб и на Агрипина. Осиновен от Клавдий, който го прави свой наследник и поверява възпитанието му на философа Сенека и вожда на преторианците Бур. Става император след смъртта на Клавдий, за чиято дъщеря се оженва през 53 г. До 62 г. управлява с помощта на сената. За да се освободи от твърдото влияние на майка си и съперничеството на законния син на Клавдий - Британик, убива и двамата. Започва терор, репресии и конфискуване на имуществото на противниците си. Срещу него се надигат сенатът (заговорът на Пизон, 64 г. сл. Хр.) и гражданите на Рим. Нерон обвинява християните в подпалването на Рим (64 г.) и ги подлага на гонения. Избухват въстания в Галия и Испания; част от римските провинции признават за император управителя на Испания Галба (68 г.). Изоставен от Сената и преторианците, Нерон избягва от Рим и се самоубива. На тази дата са родени: \r\n1942 г. \r\nРоден е Джачинто Факети - италиански футболист, защитник. Играч на “Тревильо” (1956-1959 г.) и “Интер” - Милано (1960-1978 г.). Шампион на страната (1963 г., 1965 г., 1966 г., 1971 г.) и носител на купата (1978 г.). В шампионата е изиграл 475 мача, в които е вкарал 59 гола. Носител на КЕШ (1964 г., 1965 г.) и на Междуконтиненталната купа (1964 г, 1965 г.). В националния отбор има 94 мача с 3 гола. Участник на 3 СП (1966 г., 1970 г., 1974 г.) и на ЕП (1968 г.). Обявен за футболист на Италия през 1968 г. Включен е в отбора на ФИФА за прощалния мач на Яшин (1971 г.). Сред най-добрите италиански защитници, капитан на “Скуадра адзура” в 70 мача. От януари 2004 г. е президент на “Интер”. Умира на 4 септември 2006 г. в Милано, Италия. \r\n1921 г. \r\nРоден е американският астронавт Джон Глен. Завършва Летателното училище при Авиационно-тренировъчния център на ВМФ в Тексас (1943), след което служи в различни части на ВМФ. През 1954 г. завършва Училището за летци изпитатели на ВМФ в щата Мериленд. През 1957 г. извършва непрекъснат трансконтинентален полет със свръхзвуков самолет. От 1959 г. е в групата на астронавтите към НАСА. На 20 февруари 1962 г. за първи път в САЩ извършва полет около Земята (5 часа) с космическия кораб \"Меркурий\". \r\n1918 г. \r\nРоден е Нелсън Мандела - водач на борбата на южноафриканския народ против апартейда. Президент на ЮАР (1994 - юни 1999). С активна политическа дейност се занимава от 1944 г., когато става член на Младежката лига на АНК; оглавява кампанията за неподчинение на расистките закони (1952 г.). През 1956 г. попада в списъка на 156-те човека, обвинени в държавна измяна и арестувани от властите в ЮАР. От 1960 г. е в нелегалност, а от 1961 г. ръководи военната организация на АНК. През 1962 г. отново е арестуван и е осъден на 7 години затвор; през 1964 г. получава доживотна присъда. Нелсън Мандела прекарва 18 години в затвора на о. Робън (1964-1982 г.), през 1982 г. е преместен в затвора в Кейптаун, където остава 6 г., след което е хоспитализиран заради туберкулоза. Мандела става най-известният политически затворник в света, води се кампания за неговото освобождаване. През 1985 г. той отхвърля предложението на президента П. Бота да бъде освободен, но да се откаже от каузата си. Освободен е на 1 февруари 1990 г., след като в системата на апартейд започва криза. През 1993 г. с Де Клерк получава Нобелова награда за мир. През 1994 г. е избран за президент на ЮАР в първите общонационални избори с участието и на чернокожото население. През 1996 г. под негово ръководство е разработена и приета новата конституция на ЮАР. Автор е на книгите: “Няма лек път към свободата” (1965), “Готов съм да умра” (1979) и др. \r\n1909 г. \r\nРоден е Андрей Андреевич Громико, руски общественик, дипломат и държавник. Той заема постовете министър на външните работи (1957-1985 г.), председател на Президиума на Върховния съвет на СССР (1985-1988 г.); посланик в САЩ и в Куба (1943-1946 г.), постоянен представител на СССР в Съвета за сигурност на ООН (1946-1952 г.), посланик във Великобритания (1952-1953 г.). Известен и авторитетен дипломат е от времето на \"студената война\". Участва в много сесии на ООН. Той е един от създателите на Варшавския договор. Автор е на много статии и научни изследвания в областта на международните икономически и политически отношения. Умира през 1989 г. в Москва. \r\n1811 г. \r\nРоден е Уилям Мейкпийс Тъкъри - английски писател реалист. По-важни негови романи и социологични трудове: “Книга за снобите” (1846-1847 г.); романът “Панаир на суетата” (1847-1848 г.); “Нашата улица” (1848 г.); “Д-р Бърч и младите му приятели” (1849 г.); “Пенденис” (2 т., 1848-1850 г.); “Хенри Езмънд” (3 т., 1852 г.). Умира на 24 декември 1863 г. На тази дата умират: \r\n1872 г. \r\nУмира Бенито Пабло Хуарес - мексикански държавник и политик, национален герой на Мексико. Роден е 21 март 1806 г. в Сан Пабло Гелатао, Оахака. Завършва духовна семинария през 1827 г. и юридически науки през 1833 г. в гр. Оахака, където по-късно работи като адвокат. Като губернатор (1847-1852 г.) на щата Оахака изиграва важна роля в организацията на съпротивата срещу интервенцията на американска войски по време на Американо-мексиканската война (1846-1848 г.). Бори се срещу диктатурата на А. Сантана, заради което е изгонен от страната. През 1854 г. се завръща в Мексико. Заема поста министър на правосъдието и култовете (1855 г.) в революционното правителствово на Х. Алварес. Той е един от авторите на конституцията (1857 г.) и на редица антиклерикални закони. През 1858-1861 г. е начело на правителството, ръководи разгрома на реакционерите в периода на Гражданската война (1858-1860 г.). Участва активно в разработването на законите за реформата от 1859 г. През 1861-1872 г. е президент на страната. Ръководи борбата срещу англо-френско-испанската интервенция и вътрешната реакция, завършила с пълна победа на мексиканския народ. Рожденият му ден – 21 март е национален празник в Мексико. \r\n1818 г. \r\nУмира Николай Иванович Новиков - руски писател, просветител, журналист, книгоиздател. Роден е на 27 април 1744 г. През 1769 г. основава в Москва сп. \"Живописец\", което след 5 години е забранено от цензурата по подозрение, че поддържа връзки с франкмасонството. Редактира също \"Московски ведомости\". Създава училища, печатници и книжарници. Основава Дружеството на приятелите на науката. Затворен е през 1792 г. по заповед на Екатерина II и е пуснат на свобода в началото на царуването на Павел I. По-важни съчинения: \"Руска историческа библиотека\" и \"Речник на руските писатели\". \r\n1817 г. \r\nУмира Джейн Остин – английска писателка. Родена е на 16 декември 1775 г. в малко село в Хемпшир. Творчеството й се състои от шест книги - “Убеждение”, “Мансфийлд Парк”, “Разум и чувства” и “Гордост и предрасъдъци”. След смъртта й сестра й Касандра публикува двата ръкописа на “Нортхангърското абатство”и “Убеждение”. \r\n1721 г. \r\nУмира Жан Антоан Вато - френски художник и гравьор. През ранните си години работи като художник-копист. Приятелството му с художниците К. Жило и К. Одран развиват интереса му към театъра и декоративното изкуство. Вато получава звание академик за голямата картина \"Поклонение на остров Кифера\" (1717 г., Лувър). По-късно сюжетите му стават свързани с общо съдържание - театрални сцени и \"галантни празници\". Вато създава картините \"Венециански празник\", \"Празникът на любовта\" и \"Обществото в парка\" (Дрезденска картинна галерия), \"Радостите на живота\" (\"Колекция Уолас\", Лондон), \"Жил\" (Лувър, Париж) и др. \r\n1610 г. \r\nУмира Микеланджело да Караваджо - италиански художник, основоположник на реализма в европейския живопис от ХVII в. Учи в Милано (1584-1588 г.). Пристига в Рим (между 1589 г. и 1593 г.), където работи до 1606 г. След това живее и работи в Неапол (1607-1610 г.), на о. Малта и в Сицилия (1608-1809 г.). Творчеството на Карваджо възниква като опозиция на господстващите направления в италианското изкуство от края на ХVI и началото на ХVII в. Ранните му произведения (1592-1598 г.) се характеризират с ярък колорит и прозрачна светлосянка, точно предаване на всички подробности на моделите. Микеланджело Карваджо създава картините - “Малкият болен Вак”(галерия Боргезе, Рим);”Юноша с кошница плодове”(галерия Боргезе, Рим); “Кошница с плодове” (1596 г., пинакотека Амброзиана, Милано), “Врачка”(Лувър, Париж). Карваджо създава картини на религиозна тематика: “Почивка по пътя към Египет”(галерия Дория Памфили, Рим). В края на ХVI в. се оформя оригиналната живописна система на Карваджо. Други произведения: “Призоваването на апостол Матей” и “Мъчението на апостол Матей” (1599-1600 г.); “Разпъването на апостол Петър” и “Превръщането на Савел” (1600-1601 г.); “Полагане в ковчега” (1602-1604 г., пинакотека Ватикана); “Погребението на св. Лучия” (1608 г.). За изготвянето на историческата справка на Агенция “Фокус” са използвани следните източници: \r\n Енциклопедия “България” - Издателство на БАН, 1982 г.; \r\nЕнциклопедия “Британика” (2004 г.); \r\nБолшая Советская Энциклопедия (1970 г.); \r\nФамилна енциклопедия “Larousse”; \r\nИстория на Българите - Късно средновековие и Възраждане - Издателство “Знание” ЕООД, Книгоиздателска къща “Труд”, 2004 г.; \r\nИстория на Българите - От древността до края на XVI век - Издателство “Знание” ЕООД, Книгоиздателска къща “Труд”, 2003 г.; \r\nИстория на Българите - Българската дипломация от древността до наши дни - Издателство “Знание” ЕООД, Книгоиздателска къща “Труд”, 2003 г.; \r\nИстория на България по дати - Книгоиздателска къща “Труд”, 2003 г.; \r\nБългарски традиционен календар - БАН, Издателство Вион, 2002 г.; \r\nИстория на Балканите XIV - XX век - Издателска къща “Хермес”, 2002 г.; \r\nБългарска военна история - БАН, 1989 г.; \r\nИстория на войните в дати - Издателска къща “Емас”, 2001 г.; \r\nИстория на Русия - Книгоиздателска къща “Труд”, 2002 г.; \r\nИстория на Османската империя - Издателство “Рива”, 1999 г.; \r\nБългарска енциклопедия, БАН, Книгоиздателска къща “Труд”, 2003 г.; \r\nИсторически бюлетин – на “The New York Times”; \r\nИсторически бюлетин – на “The History Channel”; \r\nИсторически бюлетин – на “World of Quotes”; \r\nИсторически архив на Агенция “Фокус” - отдел “Архив и бази данни” и други", "date": "2018.07.18", "title": "Денят 18 юли в световната история"}
{"url": "http://www.focus-news.net/news/2018/07/18/2546600/pregled-na-osnovnite-temi-v-starozagorskiya-pechat.html", "text": "„Работодателите да влязат в учебния процес предвиждат промени в Закона за висшето образование“ е водещо заглавие от страниците на вестник  „Старозагорски новини“ . Ръководители на университети в страната в края на миналата седмица са провели съвместна среща в Бургас с министъра на образованието и науката Красимир Вълчев. Съветът на ректорите на висшите учебни заведения у нас е разгледал няколко предложения за промени в Закона за висшето образование. Министърът на образованието е представил възможност за засилване на ролята на работодателите в учебния процес. Според МОН това би било възможно с участие на представители на работодателите в изпитните комисии за степените \"Бакалавър\" и \"Магистър\". Наред с това е разгледана възможност и за предоставяне на между 10% и 20% от хорариума на дадена степен на бизнеса, с което на практика се дава възможност на частния сектор да обучава и подготвя кадри в академична среда. Това нововъведение разкри за медията ни представителят на Тракийския университет проф. Гюрга Михайлова на проведения в Бургас Съвет на ректорите. \"По същество трябва да отбележа, че все още разговорите за евентуални промени в Закона за висшето образование са в начален етап\", обясни зам.-ректорът по учебната дейност в старозагорската \"алма-матер\". Министър Вълчев е посочил, че по всяка вероятност допълненията в нормативната уредба, касаеща ВУЗ-овете в страната, ще бъде приета до края на годината. Сред предложенията в разгледания законопроект е било и това ректорът да подписва договор с министъра на образованието при избирането за ръководител на даден университет. По думите на проф. Михайлова идеята по същество не включва промяна в регламента при избиране на ректор на университет. \"Това предложение не бе детайлно разгледано, но то намери място на масата на преговорите и вероятно предстои да бъде уточнено от страна на вносителите, за да е ясна ролята на договора между министър и ръководител на ВУЗ\", уточни проф. Михайлова.  \r\n„Румен Христов: \"БАБХ не осъществи елементарна превенция за ограничаване на чумата“, пише ежедневникът. \"Това, което Българската агенция по безопасност на храните (БАБХ) трябваше да свърши като работа на терен и да ограничи с действията си заразата в Странджа, не бе направено. Затова от СДС смятаме, че отговорността пада изцяло върху изпълнителния директор на Агенцията д-р Дамян Илиев\". Това заяви за \"Старозагорски новини\" лидерът на СДС Румен Христов. Преди 2 дни от партията излязоха с призив за незабавната оставка на директора на БАБХ. \"Сините\" мотивираха искането си с липсата на ефективни и бързи действия от страна на здравните специалисти към Агенцията. Христов отчете като груба грешка липсата на информационна кампания, с което по думите му потърпевшите стопани на дребни преживни животни на първо място е трябвало да бъдат информирани, че умъртвяването на овцете и козите е единствената възможна стъпка за ограничаване на разпространението на чумата. \"На второ място тези хора е трябвало да бъдат уверени, че ще получат съответните адекватни обезщетения. Вместо това ние станахме свидетели на насилственото изтребване на животни, без дори на техните собственици да бъде давана каквато и да е информация. Едва след насочване на общественото внимание отговорните институции и техните ръководители започнаха да обясняват какво предстои. Твърде закъсняло действие\", категоричен бе в позицията си бившият служебен министър на земеделието в кабинетите на Ренета Инджова и Стефан Софиянски. Лидерът на СДС подчерта, че загубите за местните жители не се измерват само в броя на убитите животни. Той прогнозира, че повече от 6 месеца стопаните в Странджа няма да могат да се занимават със своя поминък. \"Повечето от тези хора нямат други източници на приходи. Да не забравяме, че говорим за Странджа, където освен отглеждането на животни, друг поминък не съществува\". Румен Христов изрази недоумение защо до този момент нито един от отговорните фигури не е дал обяснение откъде е влязла в България заразата. По думите му вариантите са два: през граничните пунктове или при преминаване на заразено диво животно. \"Първата възможност означава, че здравните служби са допуснали това да се случи. Вторият говори за това, че оградата по границата с Турция е компрометирана,\" подчерта Христов, напомняйки, че пътят на болестите по животните у нас е от Мала Азия през Турция и от Африка през Гърция. Той обясни, че до този момент БАБХ дава да се разбере, че се движи след събитията, отбелязвайки, че умъртвяването на близо 4000 животни е можело да бъде предотвратено с адекватна намеса на специалистите. За целта Христов посочи, че е трябвало процедурата да стартира далеч по-рано и трикилометровият участък да бъде отцепен. \"Парадоксално е, че дезинфекционните пунктове бяха изградени едва на третия ден след евтаназацията на животните. Друг е въпросът за естеството на самите пунктове, които в момента чисто и просто представляват напоена с препарати слама, през която преминават автомобилите. А в тези 72 часа, в които влизаха и излизаха коли, колко от болестта е била разнесена? Липсваше всякаква превенция. БАБХ избра най-лесния вариант, унищожавайки тези животни. Забележете, че на няколко места това стана, преди да бъдат оповестени пробите, взети на място\", коментира Румен Христов. По повод исканата от БСП оставка на земеделския министър лидерът на СДС напомни, че Румен Порожанов не е в състояние винаги да отговаря за действията на своите подчинени. Той определи действията на левицата като политически. \"Да, оставката, която ние искаме на директора на БАБХ, по същество също е политически акт, но СДС отправя своето искане към висша експертна фигура, която отговаря за всичко, което се случва в страната. Има един човек, който стои на върха на тази пирамида, и това е д-р Илиев\", обясни Румен Христов. На въпрос за действията на председателя на БСП Корнелия Нинова, която преди дни посети лично с. Шарково, председателят на най-старата демократична партия у нас посочи, че това не е правилното поведение. \"Нека подобни неща да не бъдат правени сега, когато фокусът е насочен към тези села. Нека след 2 месеца да видим кой ще уважи потърпевшите. Не бива ние, политиците, да яхваме подобна трагедия\", заключи Румен Христов.  \r\n„Без учени в кризисните щабове за чумата!?“ е друго заглавие от вестника. Нямат навика да се допитват до нас, сподели деканът на Ветеринарно-медицинския факултет проф. Михни Люцканов. Вирусолози, епидемиолози, инфекционисти - с цяла плеада авторитетни учени разполага Тракийски университет - Стара Загора, но за съжаление близо месец след като беше открито първото огнище на чума по дребните преживни животни у нас, нито една отговорна институция не ги е потърсила за консултация или професионално мнение. Нито преди масовото избиване на близо 4000 овце и кози, нито след това. Националният оперативен щаб, създаден преди няколко дни, за да координира ситуацията и мерките за ограничаване на заболяването, се състои от представители на МВР, ДАНС, БАБХ, ГД \"Гранична полиция\" и ГД \"Национална полиция\". Областните кризисни щабове пък са съставени от представители на ОДБХ, ОДМВР, РЗИ, РИОСВ, ОДМВР, Пожарната и т.н. Но в нито един от тези щабове няма учени специалисти по заразни болести, чието разпространение администраторите се опитват да ограничат. Въпреки че в конкретния случай става дума за високопатогенна инфекциозна болест, непозната у нас. Тоест няма как представителите на институциите в съответните щабове да са наясно със спецификите на болестта, с изключение на ветеринарните лекари, работещи в БАБХ, но пък и те досега не са се \"сблъскали\" на терен със смъртоносната чума.  \r\nВчера \"Старозагорски новини\" се обърна към декана на Ветеринарно-медицинския факултет проф. Михни Люцканов с въпроса дали до момента някоя от държавните институции се е обърнала за съдействие към техните специалисти. \"Не, те нямат такава практика. Веднъж само за \"синия език\" ни бяха поканили на един колегиум в МЗХГ и за нодуларния дерматит, но чак когато се приключваше епидемията\", заяви проф. Люцканов. Той съобщи още, че единственият, който е търсил специалисти от старозагорския факултет, притежаващ европейска акредитация, е бил някогашният директор на Националната ветеринарно-медицинска служба Жеко Байчев, чийто приемник е настоящата БАБХ. \"Сега не сме им необходими. Чиновниците явно знаят всичко, имат разписани документи, чиито разпоредби стриктно спазват. И те имат последната дума, а не учените\", заключи проф. Михни Люцканов. Според медията ни ситуацията понастоящем много наподобява на т.нар. Ликвидационни съвети от зората на демократичните промени у нас. Тогава в община Стара Загора за ликвидиране на АПК-тата отговаряше машинен инженер, а ветеринарен лекар - за културата. За зла участ точно заради некомпетентност в Старозагорска област беше унищожено елитно стадо от уникалната българска полутънкорунна порода овце, за чието създаване държавата беше инвестирала милиони левове. Безспорно тогава евтаназията не беше на мода, но в крайна сметка резултатът беше същият. Животни пак бяха убити, но вместо да бъдат погребани в трапове, се превърнаха с консерви. Преждевременно вчера стана известно, че във връзка с огнищата на чумата по дребните преживни животни в Бургаско и Ямболско и опасността тя да бъде разпространена и в други региони на страната Областният кризисен щаб в Стара Загора е предприел спешни мерки за ограничаването й. Те се свеждат до това, че от 17 юли на двата прохода, които са на територията на областта - \"Шипка\" и \"Хаинбоаз\", са осигурени постоянни полицейски постове. \"Те ще извършват проверки с цел недопускане на превозването на потенциално опасни или заразени животни от Южна към Северна България. Всички животни, хванати в МПС без съответните ветеринарно-медицински документи, ще бъдат евтанизирани на място\", съобщи за медията ни директорът на Областната дирекция по безопасност на храните д-р Дамян Миков.  \r\nТой уточни, че до решението се е стигнало след получени сигнали, че нелегални търговци изкупуват на безценица животни от засегнатите от чумата райони с надеждата да ги продадат в Северна България. Затова е и предприета мярката с живата охрана. И евтанизация на място!  \r\nНа питането ни защо поне в Областния кризисен щаб в Стара Загора не са били поканени учени от Тракийския университет, директорът на ОДБХ заяви, че в Дирекцията имат точно разписани правила, които тя е длъжна да спазва.", "date": "2018.07.18", "title": "Преглед на основните теми в старозагорския печат"}
{"url": "http://www.focus-news.net/news/2018/07/18/2546598/burgas-v-grada-shte-badat-izvarsheni-vazdushni-obrabotki-sreshtu-larvi-na-komari.html", "text": "В града ще бъдат извършени въздушни обработки срещу ларви на комари. Това съобщиха от пресцентъра на  Община Бургас . Обработките с моторен делтапланер ще се проведат днес и на 19 юли и 20 юли 2018 г. Целта са водните площи и крайбрежните тръстикови масиви по обходния канал на Атанасовско езеро и крайбрежния район на езерото Вая, в посока кв. \"Лозово\", кв. \"Долно Езерово\", \"Горно Езерово\" и Комлушка низина. Времева продължителност ще бъде от 5.30 до 10.00 часа. \r\nПрепаратите, с които ще се провежда третирането срещу ларви на комари по крайбрежната водна повърхност, са биологични ларвициди, безвредни за бозайници, пчели, птици и риби.", "date": "2018.07.18", "title": "Бургас: В града ще бъдат извършени въздушни обработки срещу ларви на комари"}
{"url": "http://www.focus-news.net/news/2018/07/18/2546604/b92-sarbiya-vashington-otpuska-10-miliona-dolara-za-razvitie-na-kss.html", "text": "САЩ отпускат 10 милиона долара за развитието на Косовските сили за сигурност, предава белградското радио  B92 .  \r\nСъгласно разпространените данни, отпускането на средствата е договорено между американския държавен секретар Майк Помпео и Министерството на отбраната на САЩ. Парите са преназначени за обучение на членове на КСС за операции, насочени срещу международния тероризъм и организираната престъпност.  \r\nЕлектронното издание Gazeta Express твърди, че на разположение на редакцията е документ, потвърждаващ, че двете американски институции са утвърдили програма за Прищина, която предвижда оказването на помощ за КСС с цел предприемане на „мерки срещу международния тероризъм и организираната престъпност\". \r\nТези средства следва да се предоставят за закупуването на превозни средства, оборудване за комуникация и обучение на членове на КСС. \r\nПредвижда се специален екип на Министерството на отбраната на САЩ да пристигне в Косово, за да помогне за изграждането на капацитета на КСС, за да се постигнат „ефективни действия срещу международния тероризъм и организираната престъпност\". \r\nПо-рано заместник-министърът за КСС Бурим Рамадани разкри, че правителството в Прищина завършва подготовката за трансформацията им в армия чрез законодателни промени. Съгласно думите му, процесът ще бъде доведен докрай още тази есен, но промяна на името на КСС няма да има.  \r\nРамадани поясни, че след приключването на процеса ще бъде предприет опит за промяна на Конституцията на Косово, за да може трансформацията на КСС в армия да бъде отразена и с промяна на името им. Преобразуването им във войска обаче ще се осъществи с или без промяна на името.  \r\nСпоред Рамадани, този процес не е свързан с преговорите между Косово и Сърбия за нормализиране на двустранните отношения, тъй като „приятелите от международната общност\" не са поставили въпроса за обсъждане. „Диалогът и процесите около КСС са напълно отделни, защото за КСС има военни процедури, които не могат да бъдат определени на политическо ниво\", обясни Рамадани, като увери, че не се оказва международен натиск за свързването на двата процеса. . Тереза Герова", "date": "2018.07.18", "title": "B92 (Сърбия): Вашингтон отпуска 10 милиона долара за развитие на КСС"}
{"url": "http://www.focus-news.net/news/2018/07/18/2546602/navarshvat-se-shest-godini-ot-atentata-na-letishte-sarafovo.html", "text": "Навършват се шест години от атентата на летище „Сарафово”. При инцидента през 2012 г. загинаха петима израелски и един български гражданин. \r\nНа 18 юли 2012 г. атентатор-самоубиец се взриви до автобус с израелски туристи на паркинга на летище \"Сарафово\". При атаката загинаха петима туристи и шофьорът на автобуса - българският гражданин Мустафа Кьосов, а други 38 бяха ранени. Двама са обвинени за терористичното нападение - Мелиад Фарах - с австралийско и ливанско гражданство и Хасан ел-Хадж Хасан - с канадско и ливанско гражданство. Те са обвинени, че са помогнали на атентатора самоубиец Мохамед Хасан Ел Хюсейни да извърши нападението. Двамата все още се издирват.  \r\nНа 19 декември 2017 г., след няколко поредни отлагания, заради нередовно призоваване и неявяване на всички пострадали израелски граждани, Специализираният съд даде ход на делото за атентата, а на 17 януари 2018г. то започна по същество.", "date": "2018.07.18", "title": "Навършват се шест години от атентата на летище „Сарафово”"}
{"url": "http://www.focus-news.net/news/2018/07/18/2546605/pregled-na-osnovnite-temi-v-dobrudzhanskiya-pechat.html", "text": "Издигнат е православният храм в село Росица, съобщава на първа страница  вестник „Нова добруджанска трибуна“ . Това е второто село след Калина в Община Генерал Тошево, където е построен параклис. Изработен е в Гърция. Символичната първа копка е направена през 2016 година. Той ще носи името „Успение на преподобния Иван Рилски Чудотворец“. От региона – „Около 3000 декара с пшеница в област Добрич са засегнати от градушка“, съобщава изданието. Данните са на Областната дирекция „Земеделие“ за последните седмици. Най-потърпевши са земеделските стопани в Каварна. „Община Балчик отчита значителен ръст на приходите от такса битови отпадъци“, съобщава всекидневникът. Вчера в морския град се е провело обществено обсъждане на бюджета за 2017 година. Изпълнението му е 25,5 млн. лв. Годишният план не е достигнат, който е трябвало да бъде в началото на миналата година – над 26 700 лв., в края – над 27 900 лв. „527 проекта са подадени за общинска инфраструктура“, съобщава на първа страница другият  регионален вестник „Добруджанска трибуна“ . Общините кандидатстват за над 371 милиона лева. Приключил е и последният прием на заявления за подпомагане за „Реконструкция, ремонт, оборудване и/или обзавеждане на общински сгради, в които се предоставят обществени услуги. Спортните проекти възлизат на 10 281 324 лв. За проекти, свързани с енергийна ефективност на сгради, където се предоставят общински услуги, са подадени 51 проекта. Лавандулата е с по-ниски добиви, а цената на маслото скачат, съобщава изданието. 23 740 дка с лавандула са пожънати в областта до момента от общо засети 39 640 дка. Добивът е 539 кг/дка. Най-добра е реколтата в Община Генерал Тошево, където средният добив е 620 кг/дка. Още двама лекари ще получат подкрепа от Общински фонд „Здраве“, съобщава всекидневникът. Четирима са общо младите специалисти, одобрени за подпомагане от фонда. Според заложените в Правилника за работа на фонда разпоредби, всеки заявител може да кандидатства едновременно за няколко от формите на финансово и социално-битово подпомагане.  Припомняме Ви, че заявленията за кандидатстване вече могат да бъдат подавани и по електронен път.", "date": "2018.07.18", "title": "Преглед на основните теми в добруджанския печат"}
{"url": "http://www.focus-news.net/news/2018/07/18/2546606/burgas-ogranicheno-e-dvizhenieto-za-avtomobili-nad-10-t-po-pat--908-ot-razklona-za-s-varovnik-do-krastovishteto-s-pat--79-zaradi-namalen-gabarit-na-platnoto.html", "text": "Пътищата в областта са сухи и нормално проходими, няма ограничения на видимостта. Това каза за  Радио „Фокус“ – Бургас  дежурният в Областно пътно управление. Продължават да са в сила ограниченията за движение на моторни превозни средства по някои от пътищата в областта. Едното е по пътя Варовник – Вълчаново ханче от км 20+000 до 39+200 за МПС над 10 т поради стесняване на пътното платно. Другото ограничение в областната пътна мрежа е по път III-908 от разклона за с. Варовник до кръстовището с път II-79 от км 22+400 до км 39+300, където е ограничено движението за тежкотоварни автомобили над 10 т поради намален габарит на пътното тяло. Същото ограничение важи и за пътя Черница – Сунгурларе – Чубра. Срокът за всички изброени ограничения е до 31 декември 2018 г. \r\nИнтензивно е движението в сутрешните часове по основните улици и булеварди на града. На входно-изходните пътни артерии движението се осъществява нормално, задръствания няма. \r\nВеселина НИКОЛОВА", "date": "2018.07.18", "title": "Бургас: Ограничено е движението за автомобили над 10 т по път III-908 от разклона за с. Варовник до кръстовището с път II-79 заради намален габарит на платното"}
{"url": "http://www.focus-news.net/news/2018/07/18/2546601/haskovo-oblastniyat-upravitel-stanislav-dechev-svikva-zasedanie-na-oblastnata-epizootichna-komisiya-za-merkite-za-ogranichavane-na-zaraznite-bolesti-po-zhivotnite.html", "text": "Областният управител на Хасково Станислав Дечев свиква заседание на Областната епизоотична комисия. Това съобщиха от пресцентъра на  Областна администрация - Хасково . То е насрочено за 9.30 часа днес в Малката зала на Областна администрация. Заседанието на Епизоотичната комисия е поредното, на което ще бъдат обсъдени сега действащите превантивни мерки за недопускане разпространението на заразни болести по животните в Хасковска област. След заседание на 21 юни, със своя заповед областният управител на Хасково нареди:  \r\nВ граничните общини на област Хасково - община Тополовград и община Свиленград да се забранят: \r\n- Търговията, придвижването и транспорта на дребни преживни животни, с изключение на тези предназначини за незабавно клане, и след разрешение от официален ветеринарен лекар или такива преминаващи транзит. \r\n- Търговията, придвижването и транспорта на едри преживни животни, отглеждани в обекти заедно с дребни преживни животни с изключение на: тези предназначени за незабавно клане и след разрешение от официален ветеринарен лекар или такива преминаващи транзит; животни от държави членки на ЕС, преминаващи транзит; транспортирането на ЕПЖ след получаване на разрешение от ЦУ на БАБХ. \r\n- Организиране на пазари и изложби на дребни преживни животни на територията на Област Хасково. \r\n- Директорът на ОДБХ - Хасково да информира кметовете на населените места както и лицата отглеждащи едри преживни животни за клиниката на Чума по дребните преживни животни  и спазването на мерките за биосигурност в обектите и задължението им при съмнение за  заболяване и/или смъртност незабавно да информират съответният официален ветеринарен лекар. \r\n- Директора на ОДБХ - Хасково да приведе в готовност наличната дезинфекционна техника. \r\n- Кметовете на населените места да оказват съдействие на ветеринарните органи при провеждане на мероприятията. \r\nЗаповедта е сведена до кметовете на общини, ОДБХ - Хасково и всички членове на Областна епизоотична комисия. Контролът за изпълнението й е възложен на д-р Стефка Здравкова – Зам. областен управител на Област Хасково. \r\nТези мерки са въведени от 21 юни 2018 година и не са отменяни.", "date": "2018.07.18", "title": "Хасково: Областният управител Станислав Дечев свиква заседание на Областната епизоотична комисия за мерките за ограничаване на заразните болести по животните"}
{"url": "http://www.focus-news.net/news/2018/07/18/2546608/razgrad-oblastnata-epizootichna-komisiya-shte-provede-zasedanie-vav-vrazka-s-afrikanskata-chuma-po-svinete.html", "text": "Областният управител на Разград Гюнай Хюсмен е насрочил заседание на Постоянната областна епизоотична комисия за 11.00 часа. Това съобщиха от пресцентъра на  Областната администрация . Заседанието е във връзка с влошената епизоотична обстановка по отношение на болестта африканска чума по свинете в Румъния и опасността от навлизането на територията на Република България. Директорът на Областната дирекция по безопасност на храните - Разград д-р Илиян Драмалиев ще представи пред участниците в заседанието Заповеди 11-1225/06.07.2018 г. и 11-1226/06.07.2018 г. на Изпълнителния директор на БАБХ д-р Дамян Илиев, във връзка с влошената епизоотична обстановка по отношение на болестта Африканска чума по свинете (АЧС) в Република Румъния и опасността от навлизане на болестта на територията на Република България. Началникът на отдел „Здравеопазване на животните“ от ОДБХ д-р Юлиян Йорданов ще запознае членовете на епизоотичната комисия със ситуацията и с планирането на действия за ограничаване разпространението на болестта Африканска чума по свинете. Заседанието започва в 11.00 часа в зала 712 в Областна администрация - Разград.", "date": "2018.07.18", "title": "Разград: Областната епизоотична комисия ще проведе заседание във връзка с африканската чума по свинете"}
{"url": "http://www.focus-news.net/news/2018/07/18/2546609/sport-mariya-sharapova-se-otkaza-ot-uchastie-v-turnira-v-san-hose.html", "text": "Мария Шарапова се отказа от участие в турнира в Сан Хосе, Калифорния. Същото решение взе и Анастасия Павлюченкова. \r\nОрганизаторите вече обявиха, че на мястото на двете състезателки в основната схема ще влязат Виктория Азаренка и Хедър Уотсън. Винъс Уилямс също потвърди участие в надпреварата, а в списъка с участнички фигурират имената на сестра й Серина, на Мадисън Кийс, Коко Вандеуей, Елиз Мертенс и Джоана Конта. \r\nТурнирът ще се проведе в периода между 30 юли и 5 август.", "date": "2018.07.18", "title": "Спорт: Мария Шарапова се отказа от участие в турнира в Сан Хосе"}
{"url": "http://www.focus-news.net/news/2018/07/18/2546611/veliko-tarnovo-dvizhenieto-se-osashtestvyava-v-edna-lenta-prez-prohoda-tvarditsa-elena-ot-km-47-do-km-48-poradi-propadane-na-patnoto-platno-i-nalichie-na-svlachishte.html", "text": "Интензивен е трафикът в града, предаде репортер на  Радио „Фокус” – Велико Търново . Времето е слънчево. Температурата на въздуха е 21 градуса. Натоварено е движението на пътен възел „Качица“ и ул. „Магистрална“, който е част от главен път София – Варна. Всички светофарни уредби в града работят нормално. Автобусите от градския транспорт се движат по график за делничен ден. Извършват се ремонти на водопроводна мрежа в старата градска част на Велико Търново. На места движението се осъществява в едната лента. \r\nДобри са условията за пътуване на територията на цялата област. Отворен за движение на всички превозни средства е Проходът на Републиката. Не се допуска преминаване на товарни автомобили над 10 тона през прохода Твърдица – Елена. Движението от км 47 до км 48 се осъществява в една лента поради пропадане на пътното платно и наличие на свлачище. Ограничено е движението по път Горна Оряховица – Арбанаси поради ремонтни дейности. Обходният маршрут  е от Горна Оряховица до пътен възел с път I-4 до село Шереметя, по път VTR 1014 до с. Арбанаси и обратно. Срокът за извършване на ремонтните дейности е до 30 юни. \r\nНадежда КРЪСТЕВА", "date": "2018.07.18", "title": "Велико Търново: Движението се осъществява в една лента през прохода Твърдица – Елена от км 47 до км 48 поради пропадане на пътното платно и наличие на свлачище"}
{"url": "http://www.focus-news.net/news/2018/07/18/2546612/varna-gradat-posreshta-moshtite-na-sv-luka-voyno-yasenetski-arhiepiskop-simferopolski-i-na-sv-matrona-moskovska.html", "text": "В 11.00 ч. в катедралния храм \"Успение Богородично\" - Варна пристигнат за поклонение св. мощи на св. Матрона Московска и св. Лука Войно-Ясенецки, Архиепископ Кримски и Симферополски. Светите мощи на св. Матрона, една от най-почитаните светици в Русия, и лекарят-светец Лука, пристигат от Елистинската и Калмикска епархия на Руската православна църква, предаде репортер на  Агенция \"Фокус\" . Те идват  по молба и ще бъдат посрещнати от Негово Високопреосвещенство Варненския и Великопреславски митрополит Йоан. Ще останат за поклонение в катедралния храм до 10 август.  \r\nСв. Лука Войно-Ясенецки, Архиепископ Кримски и Симферополски е познат и като светителят - хирург, извършил чудеса като лекар.  Когато св. Лука вече не можел да помага като лекар се молил за хората и заради молитвите му Господ ги изцелявал. Хиляди са получили изцеление и благодатната помощ. Частицата от неговите св. мощи идва във Варна от Русенска епархия.  \r\nНикола ПЕТКОВ", "date": "2018.07.18", "title": "Варна: Градът посреща мощите на св. Лука Войно-Ясенецки, Архиепископ Симферополски и на св. Матрона Московска"}
{"url": "http://www.focus-news.net/news/2018/07/18/2546613/sofiyska-voda-vremenno-shte-prekasne-vodosnabdyavaneto-v-nyakoi-chasti-na-stolitsata.html", "text": "„Софийска вода” временно ще прекъсне водоснабдяването в някои части на столицата днес. Това съобщиха от пресцентъра на  дружеството . \r\nВъв връзка с подмяна на спирателен кран на ул. „Тодор Каблешков“, кв. „Манастирски ливади – запад“ , се налага спиране на водоподаването от 10:00 до 22:00 часа на клиентите на „Софийска вода”, живеещи в района на: Община Красно село: ж.к. „Красно село“, ж.к. „Борово“, ж.к. „Белите брези“ и района между ул. „Тодор Каблешков“, бул. „Братя Бъкстон“, бул. „Цар Борис III“; Община Витоша, кв. „Манастирски ливади –запад“: района между бул. „България“, ул. „Борис  Димовски“, ул. „Синанишко езеро“, ул.  „Мур“, ул. „Родопски извор“, ул. „Казбек“, ул. „Ген. Стефан Тошев“ и ул. „Тодор Каблешков“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноски на адрес: ж.к. „Красно село“, ул. „Ладога“ на кръстовището с ул. „Леринска чука“; ж.к. „Борово“, ул. „Невестина  скала“ на кръстовището с ул. „Подуево“; ж.к. „Белите  брези“, ул. „Нишава“ на кръстовището с ул. „Битоля“. \r\nВъв връзка с пресвързване на довеждащ водопровод над с. Мърчаево, се налага спиране на водоподаването от 10:00 до 22:00 часа на клиентите на „Софийска вода”, живеещи в района на: с. Мърчаево. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: на площада до кметството. \r\nВъв връзка с прекъсване на сградно водопроводно отклонение на ул. „Сашо Николов - Сладура“, кв. „Кръстова вада“ , се налага спиране на водоподаването от 10:00 до 18:00 часа на клиентите на „Софийска вода”, живеещи в района на: ул. „Сашо Николов - Сладура“ от ул. „Борис Руменов“ до ул. „Асен Йорданов“, ул. „Аспарух Лешников“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Сашо Николов - Сладура“ ъгъла с ул. „„Аспарух Лешников“. \r\nВъв връзка с изграждане на уличен водопровод на ул. „Стадион“, жк. „Експериментален“ кв. „Горубляне“ , се налага спиране на водоподаването от 10:00 до 18:00 часа на клиентите на „Софийска вода”: от бл. 1 до бл. 35 и автосервиз зад бл. 22. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: зад бл. 27“. \r\nВъв връзка с монтаж на спирателни кранове на ул. „Хвойна“, с. Мировяне , се налага спиране на водоподаването от 09:30 до 21:30 часа на клиентите на „Софийска вода”, живеещи в района на: ул. „Парашутист“, ул. „Канала“, ул. „Еделвайс“, ул. „Чавдар войвода“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Спортист“ ъгъла с ул. „Чавдар войвода“. \r\nРемонтните дейности ще осигурят по-добро управление на водопроводната мрежа като максимално се ограничат зоните на евентуални бъдещи нарушения на водоснабдяването. \r\nЗасегнатите от прекъсването на водата, могат да получат повече информация от Телефонния център на “Софийска вода” АД на телефон 0800 12121 или да следят за развитието на всички текущи теренни дейности в реално време чрез Виртуалния информационен център на дружеството - http://www.sofiyskavoda.bg/water_stops.aspx.", "date": "2018.07.18", "title": "„Софийска вода” временно ще прекъсне водоснабдяването в някои части на столицата"}
{"url": "http://www.focus-news.net/news/2018/07/18/2546603/veliko-tarnovo-s-ritual-za-polagane-na-ventsi-i-tsvetya-i-bogata-praznichna-programa-v-grada-shte-badat-otbelyazani-181-godini-ot-rozhdenieto-na-vasil-levski.html", "text": "С ритуал за полагане на венци и цветя  и богата празнична програма в града ще бъдат отбелязани 181 години от рождението на Васил Левски. Това съобщиха от пресцентъра на  Община Велико Търново . Събитията започват в 17.30 часа пред паметника на Апостола, където ще се състои представяне на „Плача за Левски!”- есе от Националния литературен конкурс „Паметта за Левски днес“, в изпълнение на Ема Колева и Павел Люцов- членове на клуб  „Млад възрожденец“. В 17.40 часа ще се състои празнично слово на доц. д-р Марко Златев, преподавател по „Военна история“ в НВУ „Васил Левски”, както и военен ритуал за полагане на венци и цветя на признателност. В 18.00 часа ще се проведе преминаване в тържествен марш на Почетния караул от НВУ „Васил Левски”. В 21.30 часа на площад „Цар Асен І” ще бъде представен аудио-визуалният спектакъл „Царевград Търнов - звук и светлина”. \r\nВъв връзка с честванията в града се въвежда временна организация на движението. Затваря се за движение и се освобождава от паркирали автомобили участъка от ул. \"Васил Левски\" от Студентски стол №2 до сградата на Община Велико Търново за времето от 17.15 часа до 18.30 часа. За времето от 21.14 часа до 22.00 часа ще бъде затворен за движение на автомобили площад \"Цар Асен I\", както и на свързаните с него улици.", "date": "2018.07.18", "title": "Велико Търново: С ритуал за полагане на венци и цветя  и богата празнична програма в града ще бъдат отбелязани 181 години от рождението на Васил Левски"}
{"url": "http://www.focus-news.net/news/2018/07/18/2546617/prof-todor-kantardzhiev-epidemichnata-obstanovka-v-stranata-kam-momenta-e-spokoyna-ochakva-se-uslozhnenie-s-pokachvaneto-na-temperaturite.html", "text": "Епидемичната обстановка в страната към момента е спокойна, очаква се усложнение с покачването на температурите. Това каза в сутрешния блок „Добро утро, България“ на   Радио „Фокус“  директорът на Националния център по заразни и паразитни болести проф. Тодор Кантарджиев. По думите му нивата на стомашно-чревни инфекции са сходни с миналогодишните, отчита се обаче повишение на заболелите от дизентерия. По думите му сериозно внимание трябва да се обърне на легионерската болест, от която вече има регистриран случаи у нас. „Имаме сведения за редки случаи на чужденци с легионерска болест в някои хотели на нашето Черноморие. За това съветвам да се вземат необходимите мерки, които са предписани от директорите на РЗИ за контролна болестта, която е във водопроводната система. Ето защо, когато отидем на хотел и ползваме стаи, които отдавна не са ползвани, трябва първо да източим водата в банята и чак тогава да се къпем. Важно е да не присъстваме, когато водата се източва, да бъде включена вентилацията, защото легионерската болест е  пневмония, която се предава от аерозол при къпане в хотелска баня“, обясни той. Проф. Тодор Кантарджиев добави, че с покачването на температурите ще се увеличат и ентеровирусните заболявания, съпровождани с температура, гърлобол и обрив при децата. Националният център по заразни и паразитни болести внимателно следи внасяне на болестта западно нилска треска от съседни държави, регистрирани такива случаи към момента има в Сърбия, каза още проф. Кантарджиев.", "date": "2018.07.18", "title": "Проф. Тодор Кантарджиев: Епидемичната обстановка в страната към момента е спокойна, очаква се усложнение с покачването на температурите"}
{"url": "http://www.focus-news.net/news/2018/07/18/2546607/blagoevgrad-lavski-skok-po-povod-181-godini-ot-rozhdenieto-na-vasil-levski-shte-se-provede-v-grada.html", "text": "Спортно състезание „Лъвски скок“ ще се проведе за поредна година в Благоевград.  Проявата е предвидена от 10.00 до 13.00 часа. Поводът е 181 години от рождението на Апостола на свободата – Васил Левски. Това съобщиха от пресцентъра на  Община Благоевград . Целта на събитието, което ежегодно привлича десетки млади спортисти, е да увековечи делото на Апостола и да се помнят посланията, които той ни оставя. \r\nСпортното събитие се организира от Община Благоевград и ръководителя на лекоатлетически клуб \"Джордан\" Йордан Янев.  \r\nОт 10.00 часа ще бъдат положени и цветя пред бюст-паметника на Дякона. Ритуалът ще бъде на площад „Васил Левски“ в Благоевград.", "date": "2018.07.18", "title": "Благоевград: „Лъвски скок“ по повод 181 години от рождението на Васил Левски ще се проведе в града"}
{"url": "http://www.focus-news.net/news/2018/07/18/2546616/plovdiv-povishena-e-opasnostta-ot-padashti-kamani-po-patishtata-bachkovo-narechenski-bani-yugovo-laki-i-krichim-devin.html", "text": "Интензивен е трафикът по участъка на автомагистрала „Тракия“ в Пловдивска област. Това съобщиха за  Радио „Фокус“ – Пловдив  от Областното пътно управление. Натоварено е движението и по направленията Пловдив - Карлово, Пловдив - Пещера и Пловдив - Асеновград - Смолян. Водачите трябва да шофират с повишено внимание и съобразена скорост, за да не се създават предпоставки за възникването на сериозни пътнотранспортни произшествия. Пътните настилки на територията на областта са сухи и нормално проходими. От Областното пътно управление предупреждават за опасност от падащи камъни по пътищата в планинските райони, особено по пътните отсечки Бачково - Нареченски бани, Югово - Лъки и Кричим - Девин. Все още движението по пътя Югово - Лъки се осъществява в една лента, поради пропадане на част от пътното платно. Преминаването в проблемния участък се регулира с пътни знаци. До 15 септември движението по пътя Пловдив-Асеновград, от изхода на град Пловдив до град Асеновград, ще се извършва двупосочно в едното платно, поради ремонтни дейности. Остава ограничено и преминаването на камиони по-високи от 4 метра през тунелите по пътя Асеновград - Нареченски бани. Обходният маршрут за водачите е по пътя Кричим - Девин. Все още е забранено и преминаването на камиони с обща маса над 12 тона по пътя Поповица - Болярци, заради намален габарит на пътното платно на мост. \r\nТрафикът на територията на град Пловдив също е натоварен към този час на деня. Колони от автомобили се образуват по булевардите „Найчо Цанов“, „Христо Ботев“, „Цар Борис III Обединител“, „Руски“, „Шести септември“, „Васил Априлов“ и „Пещерско шосе“. Интензивен е трафикът и по булевардите „Дунав“ и „Източен“. Пътните настилки на територията на града са сухи и нормално проходими. \r\nТони МИХАЙЛОВ", "date": "2018.07.18", "title": "Пловдив: Повишена е опасността от падащи камъни по пътищата Бачково - Нареченски бани, Югово - Лъки и Кричим - Девин"}
{"url": "http://www.focus-news.net/news/2018/07/18/2546621/plovdiv-obshtinskite-savetnitsi-ot-gerb-shte-provedat-priemni-s-grazhdani.html", "text": "Общинските съветници от  ГЕРБ-Пловдив ще проведат приемни с граждани. Това съобщиха от пресцентъра на  партията .  \r\nВ сряда, 18 юли 2018 г., приемни с граждани ще проведат следните общински съветници: \r\n- Георги Василев, от 16:00 до 18:00 часа в офиса на  ГЕРБ в район „Южен” на ул. ”Академик Петър Динеков“ №1А; \r\n- Ани Лафчиева, от 17:00 до 18:30 часа в офиса на  ГЕРБ в район „Източен” на ул. ”Коста Паница“ №5; \r\n- Емил Русинов, от 17:30 до 19:00 часа в офиса на  ГЕРБ в район „Източен” на ул. ”Коста Паница“ №5.  \r\nВ четвъртък, 19 юли 2018 г., общинските съветници от ГЕРБ в Пловдив ще проведат приемни с гражданите, както следва: \r\n- Ясен Михайлов, от 17:30 до 19:00 часа в офиса на  ГЕРБ в район „Западен” на ул. ”Царевец” № 9; \r\n- Дамян Петров, от 17:30 до 19:00 часа в офиса на  ГЕРБ в район „Западен” на ул. ”Царевец” № 9;  \r\n- Петър Попов, от 17:30  до 19:00 часа в офиса на  ГЕРБ в район „Западен” на ул. ”Царевец” № 9; \r\n- Гошо Къчков, от 17:30  до 19:00 часа в офиса на  ГЕРБ в район „Северен” на бул. ”Марица” №91;  \r\n- Пенчо Малинов, от 17:00  до 18:30 часа в офиса на  ГЕРБ в район „Източен” на ул. ”Коста Паница” №5; \r\n- Веселин Маневски, от 16 до 18:00 часа в офиса на  ГЕРБ в район „Южен” на ул. ”Академик Петър Динеков” № 1А.", "date": "2018.07.18", "title": "Пловдив: Общинските съветници от ГЕРБ ще проведат приемни с граждани"}
{"url": "http://www.focus-news.net/news/2018/07/18/2546618/gabrovo-dvizhenieto-v-uchastak-ot-pat-sevlievo-draganovtsi-tryabva-da-se-osashtestvyava-s-povisheno-vnimanie-poradi-izvarshvane-na-stroitelno-montazhni-raboti.html", "text": "Добри са условията за пътуване на територията на област Габрово. Това казаха за  Радио „Фокус“ – Велико Търново  от Областно пътно управление - Габрово. Времето е слънчево. Температурата на въздуха е 21°. Пътните настилки са сухи. Проходът Шипка е отворен за движение. Там остава в сила ограничение за МПС за превоз на товари, с технически допустима максимална маса над 12 тона и ремаркета и полуремаркета, с технически допустима максимална маса над 10 тона. На пътя с. Кормянско - с. Малък Вършец при км 10+080 има стеснен участък при мост над р. Крапец. Сигнализиран е с пътен знак В15 „Забранено влизането на пътни превозни средства с ширина, включително на товара, по-голяма от 3,30 м”. Обходният маршрут за МПС над 3,30 м е по път Граница Ловеч – Кормянско - Малък Вършец при км 46+800 по общински път до III-403 в с. Малък Вършец. Ограничено е движението за автомобили над 10 тона по път Крамолин – Велико Търново. Забраната е въведена за отсечката от км 22 до км 28. Причината е намален габарит на пътното платно. Срокът за извършване на ремонтните дейности е до 31 август 2018 година. На път Велико Търново – Дряново – Габрово – Стара Загора, съвпадащ с ул. “Малина“ в град Габрово, движението е ограничено поради извършване на строителни дейности. Отбивен маршрут за квартал Чехлевци е по път III-5004 – път II-44 – път III-4404. Поставена е необходимата сигнализация. Срокът за приключване на дейностите е до 30 септември 2018 г. Движението в участък от път Драгановци – Габрово се осъществява в една лента поради извършване на ремонт на пътно съоръжение. Поставена е необходимата пътна сигнализация. Движението в участък от път Севлиево – Драгановци се осъществява с повишено внимание поради извършване на строително-монтажни работи. Движението по път Габрово – Стоманеците се осъществява с повишено внимание поради пропаднал участък на асфалтова настилка. Една от лентите за движение е стеснена, поставена е сигнализация. Срокът на въведената организация е до 30 юни. Движението в участък от път Севлиево – Габрово, в района на село Новаковци, е ограничено за всички МПС поради ремонт на пътно съоръжение. Обходният маршрут е през селата Горна Росица, Райновци, Враниловци и град Севлиево. Движението по направление Севлиево – Габрово е организирано през селата Горна Росица, Гъбене, Райновци, Враниловци и град Габрово. Поставена е необходимата пътна сигнализация. \r\nНадежда КРЪСТЕВА", "date": "2018.07.18", "title": "Габрово: Движението в участък от път Севлиево – Драгановци трябва да се осъществява с повишено внимание поради извършване на строително-монтажни работи"}
{"url": "http://www.focus-news.net/news/2018/07/18/2546620/rtv-sarbiya-aleksandar-vuchich-i-hashim-tachi-vazobnovyavat-dialoga-za-normalizirane-na-dvustrannite-otnosheniya.html", "text": "Държавният глава на Сърбия Александър Вучич ще се срещне с президента Косово Хашим Тачи в нов кръг от преговори в Брюксел за постигането на всеобхватно споразумение за нормализиране на отношенията между Белград и Прищина, припомня  Radio-televizija Vojvodine (RTV) . \r\nНа срещата, която трябва да започне около 9:00 часа местно време (10:00 часа българско време) ще присъства също и Върховният представител на ЕС по външните въпроси и политиката за сигурност Федерика Могерини. Очаква се консултациите да приключат в „ранния следобед“.  \r\nОсвен Тачи, в косовската делегация са включени още премиерът Хамуш Харадинай и председателят на парламента в Прищина Кадри Весели. Сърбия ще бъде представена от Вучич и от ръководителя на правителствената Служба за Косово и Метохия Марко Джурич.  \r\nВ навечерието на новия кръг от преговори на високо равнище Могерини поясни, че „ще разгледаме постигнатия напредък в преговорите за всеобхватно споразумение за нормализиране на отношенията и ще планираме следващите стъпки и срещи, за да се гарантира, че работата между двете страни продължава с интензивно темпо\". \r\nВ края на предишния кръг от преговорите, които се проведоха на 24 юни в Брюксел, президентът на Сърбия заяви, че Белград търси компромис и „ще се бори да се получи нещо, а не нищо\". \r\nВ същото време Вучич подчерта, че е постигнато съгласие всички проблеми да бъдат решени мирно, с взаимно уважение и с гарантиране на сигирността на гражданите. \r\nСлед предишния кръг на преговори Прищина заяви, че разговорите се насочват към постигане на споразумение. \r\nМиналата седмица обаче в Косово бяха арестувани петима сърби за предполагаемо оказване на натиск на сръбските членове да напуснат служба в Косовските сили за сигурност (КСС). След намесата на Белград и заплаха за прекъсване на диалога те бяха освободени. Тереза Герова", "date": "2018.07.18", "title": "RTV (Сърбия): Александър Вучич и Хашим Тачи възобновяват диалога за нормализиране на двустранните отношения"}
{"url": "http://www.focus-news.net/news/2018/07/18/2546619/haskovo-obshtinata-organizira-ritual-po-podnasyane-na-ventsi-i-tsvetya-po-povod-181-godini-ot-rozhdenieto-na-vasil-levski.html", "text": "Община Хасково организира ритуал по поднасяне на венци и цветя по повод 181 години от рождението на Васил Левски от 10.30 часа на паметника на Апостола до едноименното училище. Това съобщиха от пресцентъра на  Общината . В ритуала ще участват военослужещи от хасковския гарнизон, Духовия оркестър на Община Хасково.   \r\nОбщината обнови пространството около паметника на Левски. Оформени са нови цветни лехи, има монтирано осветление, подменени са плочките пред паметника и са ремонтирани стълбите до него. \r\nПо повод рождението на Левски общината закупи книгата на доцент Ивайло Христов „Публичният образ на Васил Левски“ и я предостави на библиотеката в читалище „В. Левски\" в село Орлово, библиотека в училище „В. Левски“ село Книжовник, библиотеката в училище „В. Левски“ в Хасково така също в Регионалната библиотека и в тази на читалище „Заря“.", "date": "2018.07.18", "title": "Хасково: Общината организира ритуал по поднасяне на венци и цветя по повод 181 години от рождението на Васил Левски"}
{"url": "http://www.focus-news.net/news/2018/07/18/2546623/pregled-na-osnovnite-temi-v-burgaskiya-pechat.html", "text": "„1000 не искат цици на плажа“ е водещото заглавие на регионалния ежедневник  „Черноморски фар . Малко над 1000 души са се подписали в подписката против голотата и нудистите на плажа. Дебатите около тази инициатива стартираха именно след като гражданска инициатива обяви подписката си миналата седмица. Забавен дебат сред общински съветници предизвика темата по време на редовното заседание на Комисията по туризъм към Общински съвет – Бургас. „Ще санират бившата Трета поликлиника“ е друго заглавие от страниците на изданието. Проектът на Община Бургас за въвеждане на мерки за енергийна ефективност в сградата на ДКЦ II  получи официално одобрение. По време на предстоящото заседание на месния парламент ще бъде разгледано предложението на кмета Димитър Николова за санирането на Дигностично-консултативен център I. „Иззеха над 5 тона нелегален алкохол по Черноморието“ и „11 заведения се разделиха с оборота си“ са други теми от днешния брой на всекидневника. Интервюто днес е председателят на КРИБ – Бургас Стоян Караненов, а темата e „Ретроспекция на 2-годишната работа и интервю с председателя относно бъдещите планове за развитие“.", "date": "2018.07.18", "title": "Преглед на основните теми в бургаския печат"}
{"url": "http://www.focus-news.net/news/2018/07/18/2546610/pernik-v-grada-shte-badat-otbelyazani-181-godini-ot-rozhdenieto-na-vasil-levski.html", "text": "Община Перник тържествено ще отбележи 181 години от рождението на Апостола.  \r\nПрограмата ще започне в 10.00 часа с изложба под мотото „Хората във времето и времето в хората“. Това съобщиха от пресцентъра на  Общината . Експозицията ще бъде наредена пред Регионалния исторически музей и ще продължи до 17.00 часа. В нея ще бъдат показани постери, посветени на Левски.  \r\nТочно в 10.30 часа в зала „Читалня“ на Регионалната библиотека „Светослав Минков“ ще отвори врати витрина с книги „Левски в литературата“. По същото време ще започне и литературно четене на стихове за Апостола „С Левски в сърцата“. В импровизираната лятна читалня \"С Левски в сърцата\" ще участват децата от „Ваканция в ОДК“. В 11.00 часа на паметника Левски ще бъдат поднесени венци и цветя.", "date": "2018.07.18", "title": "Перник: В града ще бъдат отбелязани 181 години от рождението на Васил Левски"}
{"url": "http://www.focus-news.net/news/2018/07/18/2546624/blagoevgrad-intenziven-e-trafikat-za-tovarni-avtomobili-na-izhod-na-gkpp-kulata.html", "text": "Интензивен е трафикът за товарни автомобили на изход на ГКПП „Кулата“. Това съобщиха за  Радио „Фокус“ – Пирин  от Гранична полиция. На останалите пунктове на българо-гръцката граница трафикът е нормален. \r\nЛора КАЛЕВА", "date": "2018.07.18", "title": "Благоевград: Интензивен е трафикът за товарни автомобили на изход на ГКПП „Кулата“"}
{"url": "http://www.focus-news.net/news/2018/07/18/2546625/dots-sonya-penkova-nvim-za-parvi-pat-shte-predstavim-izlozhba-s-vsichki-spaseni-boyni-znamena-na-balgarskata-armiya.html", "text": "За първи път ще представим изложба с всички спасени бойни знамена на Българската армия. Това каза директорът на Националния военноисторически музей доц. Соня Пенкова в интервю за  Агенция „Фокус“  във връзка с изложбата „Спасените бойни знамена на България“, която ще бъде представена в музея от 18 юли до 19 август. \r\nДоц. Пенкова посочи, че с тази изложба Националният военноисторически музей отбелязва както края на честванията по повод Първата световна война, така и 140-ата годишнина от създаването на Българската армия. „Това всъщност е първата проява и първата изложба, с която ние ще започнем отбелязването на тази годишнина, което ще продължим и през следващата година“, обясни тя. \r\nДиректорът на Националния военноисторически музей обясни, че част от експозицията ще бъдат всички спасени знамена. „Този път, за разлика от друг път, когато показваме по едно или две от тези знамена, сега за месец ще бъдат показани знамената на 1-ви, 3-ти, 6-и, 8-и, 9-и, 15-и, 19-и, 25-и, 27-и, 35-и, 36-и, 42-ри, 51-ви и 52-ри полк. Всички тези 14 знамена ще бъдат част от изложбата. Те са оригинали и заедно с тях ще бъдат показани и техните наградни ленти и част от приборите на знамето. Разбира се, знамената са без дръжка и по тази причина ще покажем само две от възпоменателните гривни за спасяване на знаме, защото другите гривни са прикачени трайно към дръжките. Но има две, които са пристигнали при нас във времето, и те ще бъдат показани, за да могат посетителите да се запознаят и с отличията, които през 20-те години са създадени с цел да отличат тази достойна постъпка на командирите на полковете и на командите, които те създават, за спасяване на българските бойни знамена от заложничество. Така че по тази причина ние ще покажем и знаци за спасяване на някои от спасителите, които музеят притежава, както и лични вещи на някои от тези офицери и подофицери, които съставляват командите, получили задачата да изнесат бойните знамена до българска територия, преминавайки в определени случаи и през вражеска територия“, каза още доц. Пенкова. \r\nТя изрази надежда, че всичко това ще предизвика сериозен интерес от страна на любителите на военната история, тъй като за първи път тези знамена се представят всички заедно. „Също така част от изложбата ще бъде и печатът на щаба на действащата армия, с който са подпечатвани всички документи, излизащи от щаба на армията по времето на Първата световна война“, каза още доц. Пенкова. \r\nЦветилена СИМЕОНОВА Пълния текст на интервюто четете по-късно в „Мнение”", "date": "2018.07.18", "title": "Доц. Соня Пенкова, НВИМ: За първи път ще представим изложба с всички спасени бойни знамена на Българската армия"}
{"url": "http://www.focus-news.net/news/2018/07/18/2546614/burgas-obshtinata-organizira-ritual-za-otdavane-na-voenni-pochesti-i-polagane-na-ventsi-i-tsvetya-pred-pametnika-na-vasil-levski-po-povod-181-godini-ot-rozhdenieto-mu.html", "text": "Общината организира ритуал за отдаване на военни почести и полагане на венци и цветя пред паметника на Васил Левски по повод 181 години от рождението му. Това съобщиха от пресцентъра на  Общината . На 18 юли се навършват 181 години от рождението на Апостола на българската свобода. По този повод от 11.00 часа Община Бургас организира ритуал за отдаване на военни почести и полагане на венци и цветя, който ще се проведе при паметника на Васил Левски в Морската градина.", "date": "2018.07.18", "title": "Бургас: Общината организира ритуал за отдаване на военни почести и полагане на венци и цветя пред паметника на Васил Левски по повод 181 години от рождението му"}
{"url": "http://www.focus-news.net/news/2018/07/18/2546626/sofiya-vavezhda-se-vremenna-organizatsiya-na-dvizhenieto-za-rekonstruktsiya-na-toploprovod-v-zhk-ilinden.html", "text": "Въвежда се временна организация на движението за реконструкция на топлопровод в ж.к. „Илинден“. Това съобщиха от пресцентъра на  Столична община . Забранява се влизането на пътни превозни средства както следва:  \r\n- от 00.00 часа днес до 24.00 часа на 27 юли 2018 по една средна пътна лента от северната половина на пътното платно на бул. „Тодор Александров“, в участък от 55 м при кръстовището му с  бул. „Константин Величков“ и по две пътни ленти от северната страна на пътното платно на бул. „Тодор Александров“, в участъка между ул. „Индже Войвода“ и бул. „Константин Величков“;  \r\n- от 00.00 часа на 28 юли 2018 г. до 24.00 часа на 7 август 2018 г. по една средна пътна лента от северната половина на пътното платно на бул. „Тодор Александров“, в участък от 55 м при кръстовището му с бул. „Константин Величков“ и по четири средни пътни ленти на пътното платно на бул. „Тодор Александров“, в участъка между ул. „Индже Войвода“ и бул. „Константин Величков“;  \r\n- от 00.00 часа на 8 август 2018 г. до 24.00 часа на 11 август 2018 г. по три пътни ленти от южната страна на пътното платно на бул. „Тодор Александров“, в участъка между ул. „Индже Войвода“ и бул. „Константин Величков“;  \r\n- от 00.00 часа на 12 август 2018 г. до 24.00 часа на 13 август 2018 г. по една средна пътна лента от северната половина на пътното платно на бул. „Тодор Александров“, в участък от 55 м при кръстовището му с  бул. „Константин Величков“ и по три средни пътни ленти от пътното платно на бул. „Тодор Александров“, в участък от 45 м след разделителния остров  в посока ул. „Индже Войвода“.", "date": "2018.07.18", "title": "София: Въвежда се временна организация на движението за реконструкция на топлопровод в ж.к. „Илинден“"}
{"url": "http://www.focus-news.net/news/2018/07/18/2546630/blagoevgrad-natovaren-e-trafikat-po-glaven-pat-e-79-i-po-vtoroklasen-pat-19-simitli-gotse-delchev-v-posoka-bansko.html", "text": "Благоевград. Натоварен е трафикът по автомагистрала „Струма“ и главен път Е-79 в посока Гърция, предаде репортер на Радио „Фокус“ – Пирин. Интензивен е и трафикът по второкласен път – 19 Симитли – Гоце Делчев в посока Банско. Няма данни за образуването на задръствания или колони от автомобили. От Областно пътно управление – Благоевград съобщиха, че в региона не са въведени ограничения за движението на леки и товарни автомобили, няма и ремонтни дейности. Пътните настилки са сухи и нормално проходими, времето е слънчево. Няма регистрирани инциденти на пътя през изминалата нощ. \r\nЛора КАЛЧЕВА", "date": "2018.07.18", "title": "Благоевград: Натоварен е трафикът по главен път Е-79 и по второкласен път – 19 Симитли – Гоце Делчев в посока Банско"}
{"url": "http://www.focus-news.net/news/2018/07/18/2546628/pazardzhik-zabraneno-e-dvizhenieto-na-tovarni-avtomobili-s-teglo-nad-10-tona-po-mosta-v-selo-boshulya.html", "text": "Натоварено е движението по главните пътища на област Пазарджик. Ограничение има на моста в село Бошуля, който е част от републиканската пътна мрежа. Това съобщи за  Радио „Фокус - Пазарджик  дежурният в Областно пътно управление. Там е забранено движението на товарни автомобили с тегло над 10 тона. Определеният обходен маршрут е през село Звъничево – Септемврийски ханчета – град Септември – село Бошуля. В Родопската част на областта остава опасността от падащи камъни. Тя е най-голяма по направленията Пещера – Батак – Широка поляна, Варвара – Гара Костандово и Белово – Юндола. \r\nРадослава МУРДЖЕВА", "date": "2018.07.18", "title": "Пазарджик: Забранено е движението на товарни автомобили с тегло над 10 тона по моста в село Бошуля"}
{"url": "http://www.focus-news.net/news/2018/07/18/2546615/dobrich-ritual-po-podnasyane-na-ventsi-i-tsvetya-shte-se-provede-pred-pametnika-na-vasil-levski-po-povod-181-godini-ot-rozhdenieto-mu.html", "text": "Гражданите на Добрич ще почетат Апостола на българската свобода – Васил Левски, по повод 181 години от неговото рождение и кап. Димитър Списаревски по повод 102 години от неговото рождение с поднасяне на цветя на паметниците на героите. Това съобщиха от пресцентъра на  Общината . Ритуалите по поднасяне на цветя и венци ще се състоят от 10.00 часа днес пред паметника на Васил Левски и на 19 юли през целия ден на паметната плоча на кап. Димитър Списаревски.", "date": "2018.07.18", "title": "Добрич: Ритуал по поднасяне на венци и цветя ще се проведе пред паметника на Васил Левски по повод 181 години от рождението му"}
{"url": "http://www.focus-news.net/news/2018/07/18/2546631/smolyan-dvizhenieto-po-patya-rudozem-smilyan-se-osashtestvyava-v-edna-lenta-poradi-propadane-na-patnoto-platno.html", "text": "Нормално проходими са пътищата в областта. Това съобщиха за  Радио „Фокус“ – Смолян  дежурният в Областно пътно управление – Смолян. Времето е слънчево и ясно, а пътните настилки са сухи. Заради валежите от последните седмици и преовлажняването на почвите е повишена опасността от свличане на земни маси и падащи камъни по всички пътища в област Смолян и водачите трябва да шофират с повишено внимание и съобразена скорост. През нощта не са получавани сигнали за инциденти по пътищата в областта. Пропаднали пътни банкети и пътни платна затрудняват движението по направленията Хвойна – Чепеларе – местност Рожен, Широка лъка – Девин, Рудозем – Бяла река, Рудозем – Смилян. Движението по път ІІІ-866 Девин – Михалково, в отсечката от новопостроения път при строителството на язовир „Цанков камък“ собственост на НЕК, която не се поддържа от ОПУ - Смолян се осъществява с повишено внимание, съобразно създадената организация на движение, поради опасност от паднали камъни и свлечени земни маси върху платното за движение. Движението по пътя Рудозем – Смилян се осъществява в една лента поради пропадане на пътното платно. Участъкът е сигнализиран с пътни знаци. Остава затворен пътят Смолян – Мадан, край село Тикале заради голямото срутище. Обходният маршрут за автомобили до 12 тона е Влахово – Орешец. Другите алтернативни маршрути на затворения път са Смолян – Смилян – Рудозем за тежкотоварни автомобили и Смолян – Фатово – Рудозем за леките автомобили. \r\nВ Смолян автомобилният трафик в сутрешните часове е по-интензивен по бул. „България“, прилежащите към него улици и кръстовища. \r\nНели ГЕРГЬОВСКА", "date": "2018.07.18", "title": "Смолян: Движението по пътя Рудозем – Смилян се осъществява в една лента поради пропадане на пътното платно"}
{"url": "http://www.focus-news.net/news/2018/07/18/2546632/plovdiv-s-poklonenie-pred-pametnika-na-vasil-levski-na-tsentralnata-aleya-na-bunardzhika-shte-badat-otbelyazani-181-godini-ot-rozhdenieto-na-apostola.html", "text": "Градът ще отбележи 181-та годишнина от рождението на Васил Левски, съобщиха за  Радио „Фокус” - Пловдив  от Общината. Представители на общинската и областната администрация, народни представители и граждани ще положат венци и цветя пред паметника на героя на централната алея на Бунарджика от 10.00 часа. В церемонията по традиция участват представителни формирования от Пловдивския гарнизон, военен духов оркестър и венценосци. \r\nСлово за живота и делото на Апостола на свободата ще произнесе  литераторът Таня Караиванова, член на УС на Общински комитет „Васил Левски“ в Пловдив.", "date": "2018.07.18", "title": "Пловдив: С поклонение пред паметника на Васил Левски на централната алея на Бунарджика ще бъдат отбелязани 181 години от рождението на Апостола"}
{"url": "http://www.focus-news.net/news/2018/07/18/2546627/plovdiv-prodalzhavat-proyavite-po-povod-181-godini-ot-rozhdenieto-na-vasil-levski-v-karlovo.html", "text": "В родния град на Левски – Карлово, и днес продължават проявите по повод 181 години от рождението на Апостола на свободата, съобщиха за  Радио „Фокус” - Пловдив  организаторите от общината. В 9.00 ч. в църквата „Св. Николай“ започва Света литургия. След службата традиционно ще бъдат поднесени венци и цветя на гроба на майката на Левски Гина Кунчева. С литийно шествие ще се стигне до площад „20 юли“, където ще бъдат издигнати националното ни знаме и това на Карлово. Там кметът на града ще посрещне участниците в националния туристически поход „По стъпките на Апостола“. \r\nПроявите продължават с литературно-музикална програма и откриване на изложба, посветена на делото на Гарибалди и българите; литературен салон и концерт на военния духов оркестър. \r\nВечерта от 20.20 ч. ще бъде изнесено знамето на Карловския революционен комитет от Националния музей „В. Левски”, а от 21.00 ч. на площад „Васил Левски“ започва празничният митинг – заря. Председателят на Народното събрание Цвета Караянчева ще приеме почетния строй на представителни части от 61-ва Стрямска механизирана бригада и ще произнесе слово.", "date": "2018.07.18", "title": "Пловдив: Продължават проявите по повод 181 години от рождението на Васил Левски в Карлово"}
{"url": "http://www.focus-news.net/news/2018/07/18/2546633/sofiya-vavezhda-se-organizatsiya-na-dvizhenieto-za-provezhdane-na-trenirovka-na-natsionalen-stadion-vasil-levski.html", "text": "Въвежда се организация на движението за провеждане на тренировка на Национален стадион „Васил Левски” в София. Това съобщиха от пресцентъра на  Столична община . \r\nЗабраняват се престоят и паркирането на пътни превозни средства, с изключение на автомобилите на участниците в мероприятието, както следва:  \r\n- От 08.00 до 24.00 часа на 18 юли 2018 г. при сектор „Г” на  Националния стадион „Васил Левски” от вход 20 до вход 26;  \r\n- От 13.00 до 20.00 часа на 18 юли 2018 г. на моста пред Национален стадион „Васил Левски”.", "date": "2018.07.18", "title": "София: Въвежда се организация на движението за провеждане на тренировка на Национален стадион „Васил Левски”"}
{"url": "http://www.focus-news.net/news/2018/07/18/2546635/stara-zagora-ogranicheno-e-dvizhenieto-v-izprevarvashtata-lenta-po-avtomagistrala-trakiya-pri-km-196-na-v-posoka-sofiya-poradi-patnotransportno-proizshestvie.html", "text": "Ограничено е движението в изпреварващата лента по автомагистрала „Тракия“, при км 196 на в посока София, поради пътнотранспортно произшествие. Това съобщиха от пресцентъра на  Агенция „Пътна инфраструктура“ . Трафикът се осъществява в активната и аварийната лента и се регулира от Пътна полиция. Шофьорите да се движат с повишено внимание и съобразена скорост.", "date": "2018.07.18", "title": "Стара Загора: Ограничено е движението в изпреварващата лента по автомагистрала „Тракия“, при км 196 на в посока София, поради пътнотранспортно произшествие"}
{"url": "http://www.focus-news.net/news/2018/07/18/2546622/stara-zagora-s-obshtogradski-ritual-po-polagane-na-ventsi-i-tsvetya-shte-badat-otbelyazani-181-godini-ot-rozhdenieto-na-vasil-levski.html", "text": "Навършват се 181 години от рождението на Апостола на свободата Васил Левски. В града годишнината ще бъде отбелязана тържествено с общоградски ритуал по полагане на венци и цветя в знак на признателност към делото му. Ритуалът ще започне в 11.00 часа пред паметника на Левски. Това съобщиха от пресцентъра на  Община Стара Загора . Заупокойна панихида в памет на Дякон Игнатий ще отслужи храмовото свещеничество на катедрален храм „Свети Димитър“. В ритуала ще участват Военен духов оркестър и почетен караул от Втора механизирана бригада. \r\nМузеен обект „Хилендарски метох” ще бъде отворен безплатно за посетители с работно време от 09.30 до 17.30 часа.  \r\nЗа учениците ще бъде организирана музейно-образователна програма „Заветите на Апостола“, включваща беседа, занимателни игри и кръстословици. Участието в програмата е безплатно. \r\nОрганизатори на проявата са Община Стара Загора и Старозагорския военен гарнизон.", "date": "2018.07.18", "title": "Стара Загора: С общоградски ритуал по полагане на венци и цветя ще бъдат отбелязани 181 години от рождението на Васил Левски"}
{"url": "http://www.focus-news.net/news/2018/07/18/2546636/kyustendil-ostava-v-sila-ogranichenieto-na-skorostta-na-dvizhenie-v-rayona-na-svlachishteto-po-patya-rila-rilski-manastir.html", "text": "Остава в сила ограничението на скоростта на движение в района на свлачището по пътя Рила – Рилски манастир. Това съобщи за  Радио „Фокус” – Кюстендил  дежурният в Областно пътно управление – Кюстендил. В района на свлачището са предприети аварийни и укрепителни дейности. Необходимо е шофьорите да карат внимателно, да спазват пътната сигнализация и въведеното ограничение на скоростта – до 40 км/час, тъй като в участък с дължина 250 метра движението се извършва в една лента. Срокът е до 31 юли. В участък от пътя Бобов дол – Жедна се изгражда нов път заради свлачище. Водачите на моторни превозни средства трябва да се движат с повишено внимание, мястото е сигнализирано съгласно проект за временна организация и безопасност на движението със срок до 8 септември. С нормална интензивност е трафикът по автомагистрала „Струма”, по път Е-79, както и по направлението София – Кюстендил. Слабо натоварен е трафикът по посока ГКПП „Гюешево”. \r\nВенцеслав ИЛЧЕВ", "date": "2018.07.18", "title": "Кюстендил: Остава в сила ограничението на скоростта на движение в района на свлачището по пътя Рила – Рилски манастир"}
{"url": "http://www.focus-news.net/news/2018/07/18/2546629/dobrich-obshtina-kavarna-organizira-poklonenie-pred-pametnika-na-vasil-levski-po-sluchay-181-godini-ot-rozhdenieto-mu.html", "text": "С поклонение пред паметника на Васил Левски в Градската градина и полагане на венци и цветя от 11.00 часа ще бъде почетена 181-та годишнина от рождението на Апостола на Свободата. Това съобщиха от пресцентъра на  Община Каварна . Общината кани всички жители и гости на града на общоградското честване.", "date": "2018.07.18", "title": "Добрич: Община Каварна организира поклонение пред паметника на Васил Левски по случай 181 години от рождението му"}
{"url": "http://www.focus-news.net/news/2018/07/18/2546639/lokalno-makedoniya-zoran-zaev-nasrochi-liderska-sreshta-za-referenduma-na-imeto.html", "text": "Министър-председателят на Македония Зоран Заев покани лидерите на политическите партии с повече от един депутат в парламента на срещa, отбелязва скопското електронно издание  „Локално“ . Съгласно разпространената информация, тя трябва да започне в 18:00 часа местно време (19:00 часа българско време). \r\nОчаква се чрез разговорите да бъде направен опит за преодоляване на различията с опозицията около подготовката на референдума за договора за името, който трябва да се проведе в края на септември или началото на октомври.  \r\n„Поради изключителния политически момент, който налага разширяване на институционалната рамка на лидерските срещи, на тази среща във формат 1+1 (лидера на партията плюс още един неин представител), са поканени партиите с повече от един депутат в Събранието на Република Македония“, каза в изявление на правителството в Скопие. \r\nСпоред обявеното, на срещата са поканени председателите на ВМРО-ДПМНЕ Християн Мицкоски, на „Демократичен съюз за интеграция“ (ДСИ) Али Ахмети, на  двете крила на Беса - Билал Касами и Африм Гаши, на ДОМ Лиляна Поповска, на \"Демократическа партия на албанците\" Мендух Тачи, на „Алианс за албанците“ Зиядин Села, на Либерално-демократическата партия (ЛДП) Горан Милевски, на Новата социалдемократическа партия (НСДП) Тито Петковски и на Социалистическата партия на Македония (СПМ) Любисав Иванов-Дзинго \r\nНа лидерската среща очаква да присъства и лидерът на опозицията Християн Мицковски, въпреки че все още няма официално потвърждение от партията.  Тереза Герова", "date": "2018.07.18", "title": "„Локално“ (Македония): Зоран Заев насрочи лидерска среща за референдума на името"}
{"url": "http://www.focus-news.net/news/2018/07/18/2546640/dobrich-okolo-60-zhiteli-na-kv-balik-se-vklyuchiha-v-parvata-iznesena-priemna-na-kmeta-na-dobrich-yordan-yordanov-v-kvartala.html", "text": "Около 60 жители на жилищен квартал „Балик“ се включиха в първата изнесена приемна на кмета на Добрич Йордан Йорданов в квартала. Това съобщиха от  пресцентъра на Община град Добрич.  Гражданите участваха активно и поставиха проблеми, свързани с лошата инфраструктура, нередовното водоподаване, замърсяването на района. Получиха се и конструктивни предложения, свързани с подготовката на менюто в Детска млечна кухня и детските заведения. Постъпиха писмено 26 сигнала, които са заведени в Деловодството на Община Добрич и на тях ще бъде отговорено в едномесечен срок.  \r\nСледващата изнесена приемна на кмета и неговия екип е на 20 юли от 18.00 часа в Жилищен комплекс „Добротица“.", "date": "2018.07.18", "title": "Добрич: Около 60 жители на кв. „Балик“ се включиха в първата изнесена приемна на кмета на Добрич Йордан Йорданов в квартала"}
{"url": "http://www.focus-news.net/news/2018/07/18/2546642/targovishte-ritual-po-podnasyane-na-ventsi-i-tsvetya-shte-se-sastoi-pred-barelefa-na-vasil-levski-na-pl-nezavisimost-v-grada.html", "text": "Търговище ще отбележи навършването на 181 години от рождението на Васил Левски. Това съобщиха от  Общината . От 9.00 часа пред барелефа на Апостола на площад „Независимост” ще се състои ритуал за поднасяне на венци и цветя в знак на признателност. Актьорът Любомир Фърков ще изнесе музикално-поетична композиция, посветена на живота и делото на Левски. В програмата ще вземе участие и Духовият оркестър към Община Търговище.", "date": "2018.07.18", "title": "Търговище: Ритуал по поднасяне на венци и цветя ще се състои пред барелефа на Васил Левски на пл. \"Независимост\" в града"}
{"url": "http://www.focus-news.net/news/2018/07/18/2546645/sofiya-vavezhda-se-vremenna-organizatsiya-na-dvizhenieto-vav-vrazka-s-evropeyskoto-parvenstvo-po-basketbol.html", "text": "Въвежда се временна организация на движението във връзка с Европейското първенство по баскетбол, съобщиха от пресцентъра на  Столична община . От 8.00 часа днес до 8.00 часа на 21 юли се забраняват престоят и паркирането на ул. „Метличина поляна“ от ул. „Рикардо Вакарини“, покрай спортната зала „Триадица“ до следващата пряка. Промяната в организацията на движение са налага във връзка с провеждането на Европейско първенство по баскетбол в зала „Триадица“.", "date": "2018.07.18", "title": "София: Въвежда се временна организация на движението във връзка с Европейското първенство по баскетбол"}
{"url": "http://www.focus-news.net/news/2018/07/18/2546646/pregled-na-osnovnite-temi-vav-velikotarnovskiya-pechat.html", "text": "„Търновската община иска от държавата 4,6 млн. лв. за пътища, мостове и свлачища “ е заглавие от областния всекидневник  „Янтра Днес” . Специализираната областна комисия одобри няколко искания от общини за предоставяне на средства от републиканския бюджет чрез Междуведомствената комисия за възстановяване и подпомагане към Министерския съвет. Всички обекти се нуждаят от спешни ремонти. Подкрепено беше исканeто на Община В. Търново за възстановяване на каменния мост над р. Белица в Дебелец. „Басейните в областта са безопасни за къпане“ е друго заглавие от ежедневника. Всичките 53 открити басейна във Великотърновска област са безопасни за къпане и отговарят на изискванията за хигиена на спортните обекти и екипировка. Това сочат проверките и резултатите от лабораторния контрол на РЗИ. В региона са регистрирани 72 плувни басейна, от които два не работят от доста време, а 17 са в закрити помещения. През юли 2017 г. е регистриран нов открит детски басейн в местността „Ловен парк“ на Полски Тръмбеш, а поради ремонти не работи градският басейн в Елена. „Излъчват филми за Левски в музей „Възраждане и Учредително събрание“ е заглавие от страница три на ежедневника. „С 90 000 лв. Осигуряват по-достъпна среда за хора с увреждания в Церова кория“ четем на страници четири и пет в изданието. „Лия Любенова ще пее пред петхилядна публика и президента Путин в Москва“, пише на страница пет. На спортната страница на вестник „Янтра Днес“ четем: „Етър“ направи трансферен удар, взе нападателя Флорент Боджадж“. \r\n„Дете без крака и ръце вече ходи и пише благодарение на проф. Евгени Дюкенджиев“ е заглавие от първа страница на другия областен ежедневник  „Борба“ . За първи път в България бе протезирано дете, родено без горни и долни крайници. 10-годишната Еля от Разград от пълен инвалид се превърна в момиче, което ходи напълно самостоятелно, пише, рисува, държи предмети и прави неща, абсолютно непосилни допреди няколко месеца за нея. Автор на това медицинско чудо е професорът по бионика и протезиране Евгени Дюкенджиев в Горна Оряховица. Той и съпругата му вложили неимоверен труд и целия си професионализъм в изработването на сложните протези, които никой друг лекар у нас и в чужбина не се наемал да направи. Това е най-тежкият случай в кариерата на професора, а в света има само още два такива – в САЩ и Япония. „Направиха граждански комитет за спасяването на най-кокетния търновски квартал“ е друга тема от ежедневника. Старинният великотърновски квартал „Асенов“ е на решето, а върху къщите му падат скали. Районът, който попада в снимките на всеки турист, е занемарен и вече е сформиран граждански комитет за спасението му. На живущите им е писнало от обещания и неглижирани жалби, които пращат на общината от 5 години насам, разказаха самите те. Хората негодуват, че до тях не стигат таксита, автомобили за сметта и линейки, а в същото време общината не пропуска да им прибере данъците. До момента обаче няма нито отговор, нито адекватна реакция. „Адвокат съди прокуратурата за 100 000 лв., разследвали го за измама…8 години“, „Полско семейство предпочита лятото в Хаджидимитрово пред Франция“, „Ползотворни срещи на кмета на Стражица с жители на селата от общината“ са други заглавия от страниците на всекидневника. „Нападателят Флорент Боджадж подписа двегодишен договор с „виолетовите“, „За осми път в Джулюница провеждат летен футболен турнир“ и „Рекорден брой участници на турнира по тенис на корт в Елена“ са заглавията от спортната страница на изданието.", "date": "2018.07.18", "title": "Преглед на основните теми във великотърновския печат"}
{"url": "http://www.focus-news.net/news/2018/07/18/2546638/kyustendil-na-pl-velbazhd-shte-se-provede-tarzhestven-ritual-po-podnasyane-na-ventsi-i-tsvetya-po-povod-181-godishnina-ot-rozhdenieto-na-vasil-levski.html", "text": "Община Кюстендил организира отбелязване на 181-годишнина от рождението на Васил Левски. Това съобщи за  Радио „Фокус” – Кюстендил  Дима Укалска, началник на отдел „Култура и духовно развитие” към Община Кюстендил. По думите ѝ от 11.00 часа ще се състои тържественото отбелязване, посветено на рождението на Апостола на свободата. „По традиция пред паметника на Левски на площад „Велбъжд” ще се съберат представители на Областната управа и на Общината, на читалища, училища, детски градини и сдружения”, каза Дима Укалска. Пред присъстващите ще бъде изнесено слово за живота и делото на Дякона. След това ще бъдат поднесени венци и цветя. \r\nВенцеслав ИЛЧЕВ", "date": "2018.07.18", "title": "Кюстендил: На пл. „Велбъжд” ще се проведе тържествен ритуал по поднасяне на венци и цветя по повод 181-годишнина от рождението на Васил Левски"}
{"url": "http://www.focus-news.net/news/2018/07/18/2546637/plovdiv-s-poklonenie-i-podnasyane-na-ventsi-i-tsvetya-pred-pametnika-na-vasil-levski-v-asenovgrad-shte-badat-otbelyazani-181-godini-ot-rozhdenieto-mu.html", "text": "Асеновград ще отбележи тържествено 181 години от рождението на Васил Левски. Това съобщиха за  Радио „Фокус“ – Пловдив  от отдел „Връзки с обществеността“ на Общината. Честването ще се проведе от 10.00 часа, като програмата включва поклонение и поднасяне на венци и цветя пред паметника на Апостола.  \r\nСлово ще произнесе доц. Владимир Янев, преподавател в катедрата по българска литература и теория на литературата във Филологическия факултет на Пловдивския университет „Паисий Хилендарски”. В церемонията по традиция ще участва и представителна част от Военно формирование 24490 - Асеновград.", "date": "2018.07.18", "title": "Пловдив: С поклонение и поднасяне на венци и цветя пред паметника на Васил Левски в Асеновград ще бъдат отбелязани 181 години от рождението му"}
{"url": "http://www.focus-news.net/news/2018/07/18/2546648/varna-dvizhenieto-po-avtomagistrala-cherno-more-v-uchastaka-varna-burgas-do-8-km-se-osashtestvyava-s-povisheno-vnimanie-poradi-rachno-kosene-na-trevni-ploshti.html", "text": "Движението по автомагистрала „Черно море“ в участъка Варна – Бургас до осми километър се осъществява с повишено внимание поради ръчно косене на тревни площи, предаде репортер на  Радио „Фокус“ – Варна . Преминаването се осъществява съобразно създадената въведената организация. Срокът за изпълнение на дейностите приключва до 21 юли. Движението в участъка Варна – Бургас от втори до трети километър се осъществява при пълно затваряне на платното в посока Бургас и двупосочно движение в платното посока Варна поради ремонт на виадукт „Звездица”. В областта, движението в участъка Кранево – Варна при км 83 е ограничено за движение на моторни превозни средства над 10 тона. Обходният маршрут е през Кичево и Оброчище. На територията на Областното пътно управление ремонтни дейности се извършват пътя Старо Оряхово – Гроздьово. До 17 километър трафикът е в една лента поради частични ремонтни дейности на асфалтовата настилка. Организацията за движение е сигнализирана с пътни знаци. \r\nДиана СТОЕВА", "date": "2018.07.18", "title": "Варна: Движението по автомагистрала „Черно море“ в участъка Варна – Бургас до 8 км се осъществява с повишено внимание поради ръчно косене на тревни площи"}
{"url": "http://www.focus-news.net/news/2018/07/18/2546649/kyustendil-detsa-ot-grada-uchastvat-v-denya-na-priklyucheniyata-kray-mestnostta-orlovo-gnezdo-v-osogovska-planina.html", "text": "Деца от Кюстендил участват в Деня на приключенията край Орлово гнездо в Осоговска планина. Това съобщи за  Радио „Фокус” – Кюстендил  Бойко Малинов, директор на Обединен детски комплекс – Кюстендил. Десетки деца се включиха в похода, който започва в 9.00 часа от стадион „Осогово” в Кюстендил. Туристическият поход е включен в лятната програма за работа на Обединен детски комплекс. Крайната точка на похода е местността Орлово гнездо, преди село Богослов. Децата са на различни възрасти, а за тяхната сигурност се грижат преподаватели от Обединен детски комплекс. В Осоговска планина те ще направят почивка, в рамките на която ще бъдат запознати с интересни факти за флората и фауната в района. \r\nВенцеслав ИЛЧЕВ", "date": "2018.07.18", "title": "Кюстендил: Деца от града участват в Деня на приключенията край местността Орлово гнездо в Осоговска планина"}
{"url": "http://www.focus-news.net/news/2018/07/18/2546650/pss-loshi-sa-usloviyata-za-turizam-po-visokite-chasti-na-planinite.html", "text": "Лоши са условията за туризъм по високите части на планините. Това съобщиха за  Агенция „Фокус“  от Планинска спасителна служба (ПСС) при БЧК. В по-голямата част, с изключение на Пирин и Родопите има мъгла. Духа силен до бурен вятър на места. Прогнозата на метеоролозите е, че времето ще е по-подходящо за туризъм от обяд нататък. Работят лифтовите съоръжения в Банско, Боровец и Пампорово по летния график. Няма регистрирани инциденти с туристи за последното денонощие.  \r\nИнформация за обстановката в планините може да намерите на  . \r\nТелефоните на ПСС са: 02/ 9632000 и 088 1470", "date": "2018.07.18", "title": "ПСС: Лоши са условията за туризъм по високите части на планините"}
{"url": "http://www.focus-news.net/news/2018/07/18/2546641/kyustendil-ventsi-i-tsvetya-shte-badat-podneseni-pred-byust-pametnika-na-vasil-levski-v-dupnitsa-po-povod-181-godini-ot-rozhdenieto-na-apostola.html", "text": "Венци и цветя ще бъдат поднесени пред бюст-паметника на Васил Левски в Дупница. Това съобщи за  Радио „Фокус” – Кюстендил  Христо Апостолов, пресаташе на Община Дупница. Тържествената програма, посветена на 181-годишнината от рождението на Апостола, ще започне от 10.30 часа пред паметника на Дякона. „Община Дупница организира програмата, но нека всички жители и гости на града да присъстват пред паметника, с което да отдадем заслужената почит пред Васил Левски”, каза Христо Апостолов. \r\nВенцеслав ИЛЧЕВ", "date": "2018.07.18", "title": "Кюстендил: Венци и цветя ще бъдат поднесени пред бюст-паметника на Васил Левски в Дупница по повод 181 години от рождението на Апостола"}
{"url": "http://www.focus-news.net/news/2018/07/18/2546651/plovdiv-90-godishniyat-hudozhnik-petar-nikolov-stana-nositel-na-nagradata-na-karlovo.html", "text": "90-годишният художник Петър Николов стана носител на наградата на Карлово тази година. Това съобщи за  Радио „Фокус” - Пловдив  директорът на Общинската библиотека Мирослав Колев. Наградата бе връчена на официална церемония снощи от кмета на Карлово д-р Емил Кабаиванов. Престижното отличие се връчва традиционно на заслужили деятели на културата в навечерието на празника на града и рождението на Васил Левски. \r\nПетър Николов е от село Климент. Известен е с творбите си, посветени на града на Апостола и карловските дворове. Има редица самостоятелни изложби и спечелени престижни награди и отличия. \r\nОстаналите двама номинирани бяха склупторът Николай Бакърджиеви фотографът Мария Сюпюрдекова. \r\nЦветана ТОНЧЕВА", "date": "2018.07.18", "title": "Пловдив: 90-годишният художник Петър Николов стана носител на наградата на Карлово"}
{"url": "http://www.focus-news.net/news/2018/07/18/2546634/oblastniyat-upravitel-na-plovdiv-zdravko-dimitrov-shte-provede-rabotna-sreshta-vav-vrazka-s-izvarshenite-promeni-na-zakona-za-vodite.html", "text": "Областният управител Здравко Димитров ще проведе работна среща във връзка с извършените промени на Закона за водите, публикувани в Държавен вестник, бр. 55 от 2018 г. Това съобщиха за  Радио „Фокус“- Пловдив  от областната администрация. Работната среща ще се проведе от 10.30 часа в заседателната зала в сградата на Общинска администрация – Първомай. В работната среща ще участват представители на Държавната агенция за метеорологичен и технически надзор – София – ГД „Контрол на язовирни стени и съоръжения“, Напоителни системи ЕАД – Клон „Марица“ – гр. Пловдив, Областна дирекция „Земеделие“ – гр. Пловдив и експерти от Областна администрация – Пловдив, кметове на общини и общински съветници. На срещата ще бъдат обсъдени извършените промени в Закона за водите, свързани с експлоатацията на язовирите, задълженията на областните управители, ДАМТН и собствениците на язовири. Ще бъде коментирана новата категоризация на язовирите по отношение на техните технически параметри, степента на потенциална опасност, контрола и безопасната им експлоатация и поддръжка, а също така и възможността, условията и реда, по които общините ще могат да предоставят язовири, които не могат да управляват. \r\nПредмет на обсъждане ще бъде и дейността на Държавно предприятие „Управление и стопанисване на язовири“, което предстои да започне да функционира.", "date": "2018.07.18", "title": "Областният управител на Пловдив Здравко Димитров ще проведе работна среща във връзка с извършените промени на Закона за водите"}
{"url": "http://www.focus-news.net/news/2018/07/18/2546652/veliko-tarnovo-selata-samovodene-ledenik-i-shemshevo-sa-s-narusheno-vodopodavane-zaradi-avarii.html", "text": "Селата Самоводене, Леденик и Шемшево са с нарушено водоподаване заради аварии. Това съобщиха за  Радио „Фокус“ – Велико Търново  от водоснабдителното дружество. Абонатите ще са без вода от 9.00 до 14.00 часа. Причина за преустановяване на водоподаването е извършването на авариен ремонт на водопроводната мрежа. При възможност подаването на вода ще бъде възстановено по-рано. \r\nЛуиза ТРАНЧЕВА", "date": "2018.07.18", "title": "Велико Търново: Селата Самоводене, Леденик и Шемшево са с нарушено водоподаване заради аварии"}
{"url": "http://www.focus-news.net/news/2018/07/18/2546643/shumen-s-moleben-za-zdrave-i-podnasyane-na-ventsi-pred-pametnika-na-vasil-levski-shte-badat-otbelyazani-181-godini-ot-rozhdenieto-na-apostola-i-140-godini-ot-osvobozhdenieto-na-grada.html", "text": "С молебен за здраве и благоденствие и полагане на венци и цветя пред паметника на Васил Левски Шумен ще отбележи днес 140 години от освобождението на града и 181 години от рождението на Апостола на свободата. Това съобщиха от пресцентъра на  Общината . Програмата ще започне в 09.00 часа в храм „Свето Вознесение Господне“, където ще бъде отслужена панихида за загиналите и молебен за здраве и благоденствие. В 11.30 часа пред паметника на Васил Левски ще бъдат поднесени венци и цветя от официални лица и граждани. В 18.30 часа на пл. „Освобождение” започва концерт-спектакъл с участието на Национално дружество „Традиция” и рок група „Епизод”. От 16 до 20 юли в Регионалната библиотека „Стилиян Чилингиров” шуменци и гостите на града ще могат да видят фотодокументална изложба „18 юли 1878 г.:140 години от освобождението на Шумен”. От 10.00 часа и от 14.30 часа от 16 до 20 юли посетителите в отдел „Изкуство” на библиотеката ще могат да гледат български игрални филми, посветени на Освобождението на България. Организатори на честванията са Община Шумен и културни институти.", "date": "2018.07.18", "title": "Шумен: С молебен за здраве и поднасяне на венци пред паметника на Васил Левски ще бъдат отбелязани 181 години от рождението на Апостола и 140 години от освобождението на града"}
{"url": "http://www.focus-news.net/news/2018/07/18/2546647/sliven-s-vazpomenatelna-tseremoniya-na-pl-vasil-levski-shte-badat-otbelyazani-181-godini-ot-rozhdenieto-na-apostola-na-svobodata.html", "text": "С възпоменателна церемония на пл. „Васил Левски“ ще бъдат отбелязани 181 години от рождението на Апостола на свободата. Годишнината ще бъде отбелязана с възпоменателна церемония на пл. „Васил Левски“ от 10.00 часа. Това съобщиха от пресцентъра на  Община Сливен . Пред паметника на Апостола на свободата ще бъдат поднесени венци и цветя. Община Сливен кани гражданите на церемонията.", "date": "2018.07.18", "title": "Сливен: С възпоменателна церемония на пл. „Васил Левски“ ще бъдат отбелязани 181 години от рождението на Апостола на свободата"}
{"url": "http://www.focus-news.net/news/2018/07/18/2546656/sliven-povishena-e-opasnostta-ot-padashti-kamani-po-patya-sliven-ichera-gradets.html", "text": "Затворени за автомобили над 10 т са проходите Твърдишки и Вратник, съобщиха от  Областно пътно управление . Котленският проход е отворен за всички превозни средства. Опасност от падащи камъни има по пътя Сливен – Ичера – Градец. Движението в участъка от с. Мокрен до кръстовище \"Петолъчката\" от км 232+550 до км 233+550 се осъществява в едната лента поради извършване ремонтни дейности на асфалтовата настилка. Движението се регулира с пътни знаци. Ремонтът ще приключи в края на август. Движението по път ІІ-57 в участъка от село Пет могили до село Новоселец от км 31+900 до км 40+650 се осъществява с повишено внимание поради частични ремонтни дейности на асфалтовата настилка. Движението се регулира с пътни знаци. Ремонтът ще приключи в края на  февруари 2019 г.", "date": "2018.07.18", "title": "Сливен: Повишена е опасността от падащи камъни по пътя Сливен – Ичера – Градец"}
{"url": "http://www.focus-news.net/news/2018/07/18/2546654/blagoevgrad-sazdavaneto-na-novo-obshtinsko-druzhestvo-toplosnabdyavane-bansko-be-odobreno-na-izvanredna-sesiya-v-bansko.html", "text": "На извънредна сесия на Общински съвет Банско, свикана по искане на кмета Георги Икономов, бе взето решение за учредяването на ново общинско дружество с наименованието „Топлоснабдяване Банско” ЕООД. Това съобщиха от пресцентъра на  Община Банско . Причината за спешното свикване на местния парламент бе писмо от управляващото локалната топлоцентрала на биомаса дружество „Тевно”, с което известява прекратяването на работата на инсталацията за производство на топлинна енергия. \r\nКаква е предисторията: През 2006 г. Банско става един от малкото градове в България с екологична централа за производство на топлинна енергия от биомаса. Инвестицията, направена от фирма “Булекоенергия”, се оказва губеща, въпреки подкрепата на община Банско чрез включването на обществените сгради като абонати на топлоцентралата. Инсталацията преминава в ръцете на банковите институции. \r\n„Дружество “Тевно” направи опит  да я оздрави и управлява за период от няколко години, но окончателно се отказа преди дни. Това постави общината ни пред трудната задача да намерим бързо най-правилното решение, за да не останат училищата, детските градини и присъединените частни абонати без отопление през идващата зима. А алтернативата  на този етап е една – да преминем в управление на централата за срок от една година, за да обезпечим отоплителния сезон”, поясни ситуацията Икономов. \r\nВ рамките на този едногодишен период общината планира да си даде време, през което да бъдат изготвени необходимите финансови и икономически анализи, на базата на които да се вземе дългосрочно решение за бъдещето на топлоцентралата в Банско и нейните абонати.", "date": "2018.07.18", "title": "Благоевград: Създаването на ново общинско дружество „Топлоснабдяване Банско” бе одобрено на извънредна сесия в Банско"}
{"url": "http://www.focus-news.net/news/2018/07/18/2546655/georgi-svilenski-bsp-ministerski-savet-e-abdikiral-ot-tol-sistemata-i-e-ostavil-promenite-v-zakona-za-patishtata-v-ratsete-na-deputati.html", "text": "Министерски съвет е абдикирал тол системата и е оставил промените в Закона за пътищата в ръцете на Александър Ненков и Станислав Иванов. Това каза заместник-председателят на ПГ на „БСП за България“ Георги Свиленски в началото на днешното пленарно заседание, предаде репортер на  Агенция „Фокус“.  \"Това е много важен законопроект. Не искам да коментирам защо го внасят колеги народни представители, а не МС. Това е законът на законите в сферата на регионалното развитие и на транспорта. Министърът  на регионалното развитие цяла година отговаряше на всички вас, като питахте за пътищата в регионите, че чакаме тол системата. И така две години. Вносители на този законопроект не са Министерски съвет“, каза Свиленски. Той посочи, че очаква да разпределят закона за чумата по овцете в Транспортна комисия, но не и този законопроект. \r\n„Бързате, но нека поне вносителите да са запознати с това, което предлагат. В петък слушам как във всеки автомобил ще има уредче, което да отчита електронната винетка. Не, няма да има такова уредче“, каза  на управляващите заместник-председателят на ПГ на „БСП за България“. Свиленски предложи промените в Закона за пътищата, касаещ тол системата да отпаднат от седмичната програма за работа на Народното събрание. „За“  предложението му гласуваха 68 народни представители, „против“ – 76 и „въздържали се“ – 23, с което то бе отхвърлено. \r\nДеница КИТАНОВА", "date": "2018.07.18", "title": "Георги Свиленски, БСП: Министерски съвет е абдикирал от тол системата и е оставил промените в Закона за пътищата в ръцете на депутати"}
{"url": "http://www.focus-news.net/news/2018/07/18/2546653/der-spiegel-fraktsionnite-lideri-na-partiite-v-bundestaga-prizovaha-za-po-tvard-podhod-kam-donald-tramp.html", "text": "В отговор на последната провокация към Германия, отправена от държавния глава на САЩ Доналд Тръмп, няколко фракционни лидера на партиите в Бундестага призоваха Европа за по-твърд подход към американския президент, пише водещото издание  Der Spiegel .  \r\nС Тръмп начело, отношенията със САЩ вече не може да бъдат надеждни, предупреди председателят на фракцията на Съюза (ХДС/ХСС) Фолкер Каудер (ХДС). Интересите на Вашингтон са поставени над тези на общността от двете страни на Атлантическия океан. Старият континент трябва да се консолидира, за да отговори – както на  търговския спор, така и на проблемите със сигурността.  \r\nФракционният лидер на ХСС Александър Добринд подчерта: „Ако Тръмп формулира толкова решително интересите на САЩ, то това е повод Германия да направи същото в името на собствените й интереси и суверенитет“. За да се случи това обаче, Берлин трябва да инвестира повече в отбраната, допълни Добринд. \r\n„Зеленият“ лидер на парламента Антон Хофрайтер призова Европа „най-накрая да се погрижи за независимостта си от Америка“. По отношение на енергийната политика тя „не трябва да остава зависима от авторитарната Русия, нито от все по-непредвидимата администрация на САЩ\". Това може да се случи, само „ако разчитаме на възобновяеми източници на енергия\". \r\nПредседателят на парламентарната група на Свободната демократическа партия (СвДП)  Кристиан Линднер изрази увереност, че държавите от ЕС трябва да защитават интересите на организацията заедно. По-конкретно, той призова за „допълнителни инициативи за укрепване на свободната търговия\". Добрите отношения със САЩ не бива да се жертват, само заради „един заблуден президент\". \r\nФракционният лидер на партията „Левица“ Сара Вагенкнехт призова за „уверена външна политика, която да не се ръководи от комарджия в напреварата във въоръжението и отприщването на нови войни“. \r\nТръмп бе на седемдневна обиколка в Европа, която остави американските съюзници в потрес. Американският президент провокира скандал на срещата на върха на НАТО в Брюксел, атакува Германия за политиката й в областта на енергетиката, отбраната и бежанците, а след това разкритикува и британския премиер Тереза Мей.  Тереза Герова", "date": "2018.07.18", "title": "Der Spiegel: Фракционните лидери на партиите в Бундестага призоваха за по-твърд подход към Доналд Тръмп"}
{"url": "http://www.focus-news.net/news/2018/07/18/2546659/na-19-yuli-plovdivskiyat-mitropolit-nikolay-navarshva-49-godini.html", "text": "Негово високопреосвещенство Пловдивският митрополит Николай навършва 49 години на 19 юли, предаде репортер на  Агенция \"Фокус\" . Митрополит Николай е роден на 19 юли 1969 г. в София. Завършва Софийската духовна семинария и Духовната академия в столицата. През 1990 г. е подстриган за монах във Враца от Негово Високопреосвещенство Врачанския митрополит Калиник. През 1993 г. е ръкоположен за йеромонах от Негово Светейшество Българския патриарх и Софийски митрополит Максим. Известно време служи като ефимерий и преподавател в Софийската духовна семинария „Св. Иван Рилски”. На 29 юни 1993 г. е възведен в архимандритско достойнство и става протосингел на Софийската Света митрополия. През 2001 г. е хиротонисан в епископски сан с титлата „Знеполски” и изпълнява функциите на викарий на Софийския митрополит Светейшия Български патриарх Максим. През 2007г. година Знеполският епископ Николай е избран за Пловдивски митрополит с убедителна преднина, както при епархийския избор в град Пловдив, така и от членовете на Светия Синод на Българската православна църква.  \r\nНегово Високопреосвещенство Пловдивският митрополит Николай е известен с последователното отстояване на позициите на светото православие и дълги години, въпреки своята младост, беше непримирим борец срещу разкола в Българска православна църква. Сега е един от най-активните архиереи в Светия Синод на Българската православна църква.  \r\nНикола ПЕТКОВ", "date": "2018.07.18", "title": "На 19 юли Пловдивският митрополит Николай навършва 49 години"}
{"url": "http://www.focus-news.net/news/2018/07/18/2546664/sliven-s-fakelno-shestvie-i-obshtogradsko-poklonenie-v-grada-shte-badat-otbelyazani-150-godini-ot-podviga-na-chetata-na-hadzhi-dimitar-i-stefan-karadzha.html", "text": "С факелно шествие и общоградско поклонение в града ще бъдат отбелязани 150 години от подвига на четата на Хаджи Димитър и Стефан Караджа. Това съобщиха организаторите от  Община Сливен . Партньори на инициативата са Сливенска митрополия, Център за подготовка на специалисти и Регионален исторически музей – Сливен. \r\nНа 18 юли 2018 г. се навършват 150 години от гибелта на четата на Хаджи Димитър и Стефан Караджа. През целия ден къщата-музей „Хаджи Димитър“ ще бъде отворена безплатно за всички, които желаят да я посетят и да почетат паметта на войводата. В 19.30 часа по маршрут къща-музей „Хаджи Димитър“ – бул. „Стефан Караджа“ – бул. „Ген. Скобелев“ – бул. „Цар Симеон“ – бул. „Цар Освободител“ – пл. „Хаджи Димитър“ ще тръгне факелно шествие в памет на загиналите четници. Факлите ще носят представители на родолюбиви организации, военно-патриотични съюзи и граждански сдружения, както и всички граждани, които имат желание да се включат. Общоградското поклонение започва в 20 часа на пл. „Хаджи Димитър“. \r\nПрограмата включва тържествено слово по повод годишнината и поднасяне на венци и цветя пред паметника на Хаджи Димитър и сливенските възрожденци. Ще бъде отслужена панихида в памет на загиналите четници.", "date": "2018.07.18", "title": "Сливен: С факелно шествие и общоградско поклонение в града ще бъдат отбелязани 150 години от подвига на четата на Хаджи Димитър и Стефан Караджа"}
{"url": "http://www.focus-news.net/news/2018/07/18/2546662/sofiyska-voda-vremenno-shte-prekasne-vodosnabdyavaneto-v-nyakoi-chasti-na-stolitsata-na-19-yuli.html", "text": "„Софийска вода” временно ще прекъсне водоснабдяването в някои части на столицата на 19 юли. Това съобщиха от пресцентъра на  дружеството . \r\nВъв връзка с извършване на строително-монтажни работи на ул. „Иван Вазов“ Център, се налага спиране на водоподаването от 09:00 до 21:00 часа на клиентите на „Софийска вода”, живеещи в района на: ул. „Иван Вазов“ от бул. „Васил Левски“ до ул. „6-ти септември“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Иван Вазов“ ъгъла с ул. „Цар Иван Шишман“. \r\nВъв връзка с реканструкция на уличен водопровод на ул. „Първа Българска армия“ жк. „Военна рампа“, се налага спиране на водоподаването от 09:00 до 21:00 часа на клиентите на „Софийска вода”, живеещи в района на: ул. „Първа Българска армия“ от ул. „Емборе“ до рука Суходолска; ул. „Копринарска“ от ул. „Гено Киров“ до ул. „Нешо Бончев“; ул. „Нешо Бончев“ от ул. „Петър Борисов Величков“ до ул. „Планинско цвете“, ул. „Разлог“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Първа Българска армия“ ъгъла с ул. „Емборе“ . \r\nВъв връзка с пресвързване на уличен водопровод на ул. „Димитър Шишманов“ кв. „Горна баня“, се налага спиране на водоподаването от 09:00 до 21:00 часа на клиентите на „Софийска вода”, живеещи в района на: ул. „Димитър Шишманов“, ул.646, ул. 754, ул. „Дон“, ул. „Проф. Никола Милев“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Димитър Шишманов “ пред №5 . \r\nВъв връзка с изграждане на сградно водопроводно отклонение на ул. „Студен кладенец“ местност „Гърдова глава“ , се налага спиране на водоподаването от 09:30 до 20:00 часа на клиентите на „Софийска вода”, живеещи в района на: ул. „Райска градина“ от ул. „Студен кладенец“ до ул. „Кипарис“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Студен кладенец“ ъгъла с ул. „Райска градина“. \r\nРемонтните дейности ще осигурят по-добро управление на водопроводната мрежа като максимално се ограничат зоните на евентуални бъдещи нарушения на водоснабдяването. \r\nЗасегнатите от прекъсването на водата, могат да получат повече информация от Телефонния център на “Софийска вода” АД на телефон 0800 12121 или да следят за развитието на всички текущи теренни дейности в реално време чрез Виртуалния информационен център на дружеството - http://www.sofiyskavoda.bg/water_stops.aspx.", "date": "2018.07.18", "title": "„Софийска вода” временно ще прекъсне водоснабдяването в някои части на столицата на 19 юли"}
{"url": "http://www.focus-news.net/news/2018/07/18/2546660/ministar-nikolina-angelkova-obvineniyata-na-valeri-simeonov-sreshtu-men-sa-vnusheniya.html", "text": "Обвиненията на Валери Симеонов срещу мен са внушения, които особено в национален ефир не са полезни. Това каза министърът на туризма Николина Ангелкова в интервю за предаването „Тази сутрин” по  бТВ . \r\nПреди време в студиото на „Лице в лице” вицепремиерът Симеонов изрази мнение, че Ангелкова защитава интересите на наследниците на мутренските групировки относно заведенията на плажа в Слънчев бряг. Проверка, която обхвана известните нощни клубове на плаж Какао, установи, че те са абсолютно законни. „Категорично не защитаваме интересите на групировки. Аз няма какво да коментирам думите на Валери Симеонов, има сезирана прокуратура и подкрепям всяка една проверка”, коментира Ангелкова. \r\nСпоред Симеонов заведенията са заградили непозволена площ. „Думите му са абсолютно погрешни и не разбирам на какво основание коментира. Извършихме няколко проверки – изцяло са спазени изискванията на действащото законодателство”, каза министър Ангелкова. \r\nМинистърът на туризма коментира, че не може да си обясни акцията на Валери Симеонов конкретно срещу тези заведения и срещу нея. „Стриктно спазваме действащото законодателство”, категорична е Ангелкова. \r\nТя уточни, че кабинетът застава зад устойчивата политика в сферата на туризма. Ангелкова допълни, че и двамата с Валери Симеонов искат да развиват българския туризъм и увери, че тя спазва своите правомощия, определени като министър. „Трябва да има хубави къмпинги и да осигурим добри условия за къмпингуване”, категорична е Ангелкова. По думите ѝ на спорния плаж \"Корал\" няма как да се разположат палатки на плажната ивица. \r\nСпоред протестиращи граждани обаче къмпингуването на плажа е позволено от закона, въпреки че на много от тях са им били съставени актове за незаконно пребиваване. Хората посочиха също, че министерството трябва да се грижи за плажовете, които не се отдават на концесия, а \"Корал\" не се почиства, няма и изграден път. Ангелкова на свой ред отговори, че част от средствата от концесиите на плажовете се отделят за поддръжката и почистването на всички плажове.", "date": "2018.07.18", "title": "Министър Николина Ангелкова: Обвиненията на Валери Симеонов срещу мен са внушения"}
{"url": "http://www.focus-news.net/news/2018/07/18/2546657/d-r-damyan-iliev-babh-sazdava-se-useshtane-che-umishleno-se-tseli-razprostranenie-na-chumata-eventualna-eskalatsiya-bi-bila-izklyuchitelno-opasna-za-stranata.html", "text": "Създава се усещане, че умишлено се цели разпространение на чумата по дребните преживни животни, евентуална ескалация би била изключително опасна за страната. Това каза за сутрешния блок „Добро утро, България“ на  Радио „Фокус“  директорът на Българската агенция по безопасност на храните д-р Дамян Илиев. По думите му към момента контролът по огнищата на болестта е безпрецедентен заради свободно движещите се хора там, които могат и да разнесат болестта. Д-р Илиев добави, че не е ясно кога ще има успокоение по темата и окончателното ѝ овладяване, виновници за което са и всички, неспазващи разпорежданията на БАБХ в засегнатите райони. “Не можем да кажем точна дата кога ще се успокои обстановката, защото когато сложим на карта проблема с хората, които ни пречат и има потенциална опасност да разпространят заразата и от това, че имаме над 6000 взети проби от района, на които не всички резултати са излезли, не е невъзможно да има нови огнища. През цялото време искаме мерките за сигурност да са стриктни. Вече има национален щаб. Вчера се срещнахме с политическите ръководства в Народното събрание. Всички подкрепят мерките и изразяват недоволство от недостатъчната информираност на фермерите, въпреки че са направени законовите неща. Създадени са щабове на областно и общинско ниво, където са извикани всички кметове и фермери“, каза той. Д-р Дамян Илиев коментира още, че мерките, които БАБХ предприема, са единствените, които могат да се окажат полезни за страната, като те са съгласувани и одобрени и от ЕК. \"Контролът с органите на МВР също е добър с цел ограничаване незаконния превоз на животни\", добави той.", "date": "2018.07.18", "title": "Д-р Дамян Илиев, БАБХ: Създава се усещане, че умишлено се цели разпространение на чумата, евентуална ескалация би била изключително опасна за страната"}
{"url": "http://www.focus-news.net/news/2018/07/18/2546661/kyustendil-kmetovete-na-sela-ot-obshtinata-shte-obsadyat-s-predstaviteli-na-obshtinska-administratsiya-zhatvenata-kampaniya-i-pozharnata-bezopasnost.html", "text": "Кметовете на селата ще проведат месечно съвещание с представители на общинска администрация. Това съобщи за  Радио „Фокус” – Кюстендил  Мирослав Миланов, началник на отдел „Канцелария и управление на общинската собственост” в Община Кюстендил. Месечното заседание ще започне от 10.00 часа в залата Възрожденското училище. Сред основните теми, които ще бъдат обсъждани на заседанието, са започналата жътвена кампания и дейностите по прибирането на реколтата и пожарната безопасност. Ще бъдат обсъдени и заповеди, издадени във връзка с използването на питейна вода през летния сезон и снабдяването на местното население с дърва за огрев. В рамките на съвещанието ще бъдат обсъдени и текущи въпрос, касаещи взаимодействието на кметовете на селата с общинската администрация. \r\nВенцеслав ИЛЧЕВ", "date": "2018.07.18", "title": "Кюстендил: Кметовете на села от общината ще обсъдят с представители на общинска администрация жътвената кампания и пожарната безопасност"}
{"url": "http://www.focus-news.net/news/2018/07/18/2546663/kyustendil-bez-problemi-se-osashtestvyava-preminavaneto-na-avtomobili-prez-gkpp-gyueshevo.html", "text": "Без проблеми се осъществява преминаването на автомобили през ГКПП „Гюешево”. Това съобщи за  Радио „Фокус” – Кюстендил  дежурният на българо-македонския пункт. Трафикът към този час на деня е слаб. Екип на „Гранична полиция” извършва проверки край село Гърляно. \r\nВенцеслав ИЛЧЕВ", "date": "2018.07.18", "title": "Кюстендил: Без проблеми се осъществява преминаването на автомобили през ГКПП „Гюешево”"}
{"url": "http://www.focus-news.net/news/2018/07/18/2546667/dobrich-chast-ot-pat-ii-71-silistra-dobrich-e-v-remont-dvizhenieto-na-avtomobili-e-regulirano-s-patni-znatsi.html", "text": "Продължават ремонтните дейности на асфалтовата настилка по части от три пътни отсечки в областта, предаде кореспондент на  Радио „Фокус” – Варна . Работи се по направленията - път II-71 Силистра – Добрич, път II-29 Варна – Добрич  и по Околовръстния път на Добрич. Навсякъде движението е регулирано с пътни знаци. Няма въведени временни ограничения на движението на автомобили в областта с изключение на отсечката Кранево – Варна при км 83+100, където е ограничено движението на МПС над 10 тона. Като обходен маршрут се използва отсечката Кичево – Оброчище. Ограничението е със срок до 28 февруари 2019 г. Продължават строителни работи на обект ,,Интегриран проект за подобряване на водния сектор на град Добрич“ по ЛОТ 3 и ЛОТ 2, които се изпълняват в различни зони в града. В периода  до 20 юли по ЛОТ 2 ще се работи по следните направления: ул. “Боримечка“, ул.“Странджа“, ул.“Витоша“, ул. “Хан Аспарух“, участък Помпена станция - Врачанци -  кв.Рилци, ул. “Янтра“ , ул. “Волга“ , ул. “Иван Шишман“ , ул.“Велико Търново“, ул. “Силистра“, ул. “Й. Йовков“, ул. “Цар Самуил“, ул.\" Хан Омуртаг\", ул. “П.Хитов“, ул. “Независимост“. До 22 юли по ЛОТ 3 ще се работи по следните улици: „Ком“, „Тракия“, „Каменица“ - от „Теменуга“ до „Цар Освободител“, „Липите“, „Гривица“, „Опълченска“, „Никола Петков“- от ул. „Вардар“ до „Росица“, „Емона“ - от „Бойчо Огнянов“ до „Димитър Ковачев“, в квартал „Строител“ и ул. „Ропотамо“. В Добрич времето е облачно, възможни са превалявания от дъжд, духа слаб вятър, температурата на въздуха е около 19 градуса към 8,00 часа.  \r\nЖулиета НИКОЛОВА", "date": "2018.07.18", "title": "Добрич: Част от път II-71 Силистра – Добрич е в ремонт, движението на автомобили е регулирано с пътни знаци"}
{"url": "http://www.focus-news.net/news/2018/07/18/2546666/politico-na-fona-na-naprezhenieto-v-otnosheniyata-mezhdu-es-i-sasht-beliyat-dom-potvardi-sreshtata-na-donald-tramp-s-zhan-klod-yunker.html", "text": "Белият дом потвърди планираната среща между държавния глава на САЩ Доналд Тръмп и председателя на Европейската комисия Жан-Клод Юнкер, който ще посети Вашингтон следващата седмица, отбелязва  Politico  в европейската си редакция, като уточнява, че визитата на люксембургския политик е насрочена за 25 юли.  \r\nРазговорите между двамата ще засегнат „широк спектър от приоритети, включително външна политика и политика за сигурност, борба с тероризма, енергийна сигурност и икономически растеж\", поясниха от пресслужбата на Белия дом. \r\nВизитата на Юнкер в САЩ бе обявена един ден след завръщането на Тръмп от едноседмично пътуване до Европа, което започна с напрегната среща на върха на НАТО в Брюксел и завърши с изненадващо хармонична среща с руския президент Владимир Путин в Хелзинки.  \r\nОтношенията между Брюксел и Вашингтон обаче се обтегнаха, след като в интервю за телевизионния канал  CBS  американският президент определи ЕС като „враг“ на САЩ – или поне в икономически смисъл, поставяйки по този начин съюзниците си на едно ниво с държави като Китай и Русия.  \r\nТръмп вече наложи тарифи върху вноса на стомана и алуминий от ЕС, аргументирайки решението си с необходимостта от гарантиране на националната сигурност . Държавният глава на САЩ постоянно се оплаква от размера на търговския дефицит на САЩ с ЕС, който през миналата година възлизаше на 151 млрд. долара. Изглежда обаче не е наясно, че ЕС е най-големият източник на чуждестранни инвестиции в САЩ, като в края на 2016 г. стойността на вложените средства възлиза на над два трилиона долара, подчертават от редакцията.  Тереза Герова", "date": "2018.07.18", "title": "Politico: На фона на напрежението в отношенията между ЕС и САЩ: Белият дом потвърди срещата на Доналд Тръмп с Жан-Клод Юнкер"}
{"url": "http://www.focus-news.net/news/2018/07/18/2546668/pregled-na-nyakoi-ot-osnovnite-temi-v-evropeyskiya-pechat-agentsiya-fokus.html", "text": "Белият дом потвърди планираната среща между държавния глава на САЩ Доналд Тръмп и председателя на Европейската комисия Жан-Клод Юнкер, който ще посети Вашингтон следващата седмица, отбелязва  Politico  в европейската си редакция, като уточнява, че визитата на люксембургския политик е насрочена за 25 юли.  \r\nРазговорите между двамата ще засегнат „широк спектър от приоритети, включително външна политика и политика за сигурност, борба с тероризма, енергийна сигурност и икономически растеж\", поясниха от пресслужбата на Белия дом. \r\nВизитата на Юнкер в САЩ бе обявена един ден след завръщането на Тръмп от едноседмично пътуване до Европа, което започна с напрегната среща на върха на НАТО в Брюксел и завърши с изненадващо хармонична среща с руския президент Владимир Путин в Хелзинки.  \r\nОтношенията между Брюксел и Вашингтон обаче се обтегнаха, след като в интервю за телевизионния канал  CBS  американският президент определи ЕС като „враг“ на САЩ – или поне в икономически смисъл, поставяйки по този начин съюзниците си на едно ниво с държави като Китай и Русия.  \r\nТръмп вече наложи тарифи върху вноса на стомана и алуминий от ЕС, аргументирайки решението си с необходимостта от гарантиране на националната сигурност . Държавният глава на САЩ постоянно се оплаква от размера на търговския дефицит на САЩ с ЕС, който през миналата година възлизаше на 151 млрд. долара. Изглежда обаче не е наясно, че ЕС е най-големият източник на чуждестранни инвестиции в САЩ, като в края на 2016 г. стойността на вложените средства възлиза на над два трилиона долара, подчертават от редакцията. \r\n***  В отговор на последната провокация към Германия, отправена от държавния глава на САЩ Доналд Тръмп, няколко фракционни лидера на партиите в Бундестага призоваха управляващите за по-твърд подход към американския президент, пише водещото издание  Der Spiegel .  \r\nС Тръмп начело, отношенията със САЩ вече не може да бъдат надеждни, предупреди председателят на фракцията на Съюза (ХДС/ХСС) Фолкер Каудер (ХДС). Интересите на Вашингтон са поставени над тези на общността от двете страни на Атлантическия океан. Старият континент трябва да се консолидира, за да отговори – както на  търговския спор, така и на проблемите със сигурността.  \r\nФракционният лидер на ХСС Александър Добринд подчерта: „Ако Тръмп формулира толкова решително интересите на САЩ, то това е повод Германия да направи същото в името на собствените й интереси и суверенитет“. За да се случи това обаче, Берлин трябва да инвестира повече в отбраната, допълни Добринд. \r\n„Зеленият“ лидер на парламента Антон Хофрайтер призова Европа „най-накрая да се погрижи за независимостта си от Америка“. По отношение на енергийната политика тя „не трябва да остава зависима от авторитарната Русия, нито от все по-непредвидимата администрация на САЩ\". Това може да се случи, само „ако разчитаме на възобновяеми източници на енергия\". \r\nПредседателят на парламентарната група на Свободната демократическа партия (СвДП)  Кристиан Линднер изрази увереност, че държавите от ЕС трябва да защитават интересите на организацията заедно. По-конкретно, той призова за „допълнителни инициативи за укрепване на свободната търговия\". Добрите отношения със САЩ не бива да се жертват, само заради „един заблуден президент\". \r\nФракционният лидер на партията „Левица“ Сара Вагенкнехт призова за „уверена външна политика, която да не се ръководи от комарджия в напреварата във въоръжението и отприщването на нови войни“. \r\nТръмп бе на седемдневна обиколка в Европа, която остави американските съюзници в потрес. Американският президент провокира скандал на срещата на върха на НАТО в Брюксел, атакува Германия за политиката й в областта на енергетиката, отбраната и бежанците, а след това разкритикува и британския премиер Тереза Мей. \r\n*** Дали републиканците ще накажат Доналд Тръмп заради представянето му пред Владимир Путин, пише британският ежедневник  The Guardian . \r\nРепубликанците, които са  мнозинство в двете камари на Конгреса, могат да се опитат да наложат на Тръмп да окаже натиск върху Русия, като задържат негови кандидати за важни постове, искат изслушвания или настояват за засилен надзор. Съществува, както отбелязват демократите, проектозакон, който Конгресът може да приеме, за да защити специалния съветник Робърт Мюлер, който разследва дали е имало взаимодействие между кандидатпрезидентската кампания на Доналд Тръмп с Русия. \r\nКъсно понеделник вечерта сенаторът Джон Корнин (Републиканска партия – Тексас) каза пред CNN, че републиканските депутати обмислят мярка, която ще потвърди подкрепата за заключенията на разузнавателната общност за руската намеса. Такива действия ще последват необвързващата резолюция в подкрепа на НАТО, която Сената прие миналата седмица, преди Тръмп да отиде в Брюксел за срещата на високо равнище с военни съюзници. \r\nВ изказване председателят на Конгреса Пол Райън порица Тръмп: \"Няма никаква морална равностойност между САЩ и Русия\". Той също така потвърди мнението си, че \"няма съмнение\", че Русия се е намесила на президентските избори в САЩ и продължава да се меси в демокрациите по света. \r\nКъм Райън се присъединиха и други републикански законодатели. Джон Маккейн, тежко-болният сенатор от Аризона и един от водещите гласове на партията на тема  национална сигурност, нарече пресконференцията \"едно от най-позорните изпълнения на американски президент в историята\" \r\nРепубликанците вероятно ще изберат своята стратегия до дни. Но, както показва миналото, те в голяма степен предпочитат да избягват открит конфликт с президента. \r\nЗасега дори и най-суровите републикански критици на Тръмп изглежда не се надяват на Конгреса, а по-скоро на способността на президента да се промени. \r\n\"Американците чакат и се надяват президентът Тръмп да приеме своята свещена отговорност\", каза Маккейн. \"Може само да се надяваме, че няма да чакат напразно\". \r\n***", "date": "2018.07.18", "title": "Преглед на някои от основните теми в европейския печат (Агенция „Фокус“)"}
{"url": "http://www.focus-news.net/news/2018/07/18/2546658/bsp-nastoya-premierat-boyko-borisov-i-ministar-ivaylo-moskovski-da-doydat-v-parlamenta-za-obsazhdane-na-kontsesiyata-na-letishte-sofiya.html", "text": "Най-учтиво и възпитано молим министър-председателя Бойко Борисов да дойде на обсъждането на точката за концесията на Летище „София“. Разбрах, че той се афектира, когато му говорим по-рязко. Това каза от парламентарната трибуна зам.-председателят на ПГ на БСП Драгомир Стойнев, предаде репортер на  Агенция „Фокус“ . „Да дойде и да обясни необходимостта от даването на Летище „София“ на концесия“, заяви той.  „Нека в залата да дойде и министърът на транспорта Ивайло Московски“, призова Драгомир Стойнев. „Министърът на транспорта заяви, че даването на концесия е историческо събитие - тоест да предадеш едни държавни активи, които ти носят печалба в ръцете на някой чужденец“, посочи той. \r\nИскането на БСП е по повод промяна в дневния ред на днешното заседание, след която обсъждането на предложението за отмяна на концесията на Летище „София“ ще бъде втора точка. \r\nБиляна ИВАНОВА", "date": "2018.07.18", "title": "БСП настоя премиерът Бойко Борисов и министър Ивайло Московски да дойдат в парламента за обсъждане на концесията на Летище „София“"}
{"url": "http://www.focus-news.net/news/2018/07/18/2546670/sport-kubrat-pulev-i-hyui-fyuri-shte-se-biyat-prez-oktomvri-v-sofiya.html", "text": "Кубрат Пулев и Хюи Фюри ще се бият на 6-и или 20-и октомври в София. Двете дати в момента се разискват с представителите на британеца, който вече даде съгласие да участва в срещата. Най-вероятно мачът ще се състои в столичната зала „Арена Армеец\", но все пак има вариант битката да бъде и на Острова.   \r\nБратовчедът на Тайсън Фюри има 21 победи (11 с нокаут) и 1 загуба. 23-годишният англичанин пропусна своя шанс да стане световен шампион. Той загуби по точки от Джоузеф Паркър през септември миналата година. \r\n„Двете страни в момента работят по договора. Надявам се, че срещата ще се осъществи - коментира за „България днес\" бащата и треньор на Хюи - Питър Фюри. - Това ще бъде страхотен двубой, истинска битка. Пулев е много добър боксьор. Ще има сериозно предизвикателство. Очаквайте един от топмачовете в тежка категория за 2018-а.\" \r\nЗа разлика от Дилиън Уайт и Джарел Милър, Хюи Фюри и неговият баща нямат проблем да се бият в София.", "date": "2018.07.18", "title": "Спорт: Кубрат Пулев и Хюи Фюри ще се бият през октомври в София"}
{"url": "http://www.focus-news.net/news/2018/07/18/2546671/prof-plamen-pavlov-otstapili-sme-ot-idealite-i-stremezhite-na-vasil-levski-i-negovite-savremennitsi.html", "text": "Отстъпили сме от идеалите и стремежите на Васил Левски и неговите съвременници. Това каза за сутрешния блок „Добро утро, България“ на  Радио „Фокус“  историкът проф. Пламен Павлов по повод 181-годишнината от рождението на Апостола на свободата. По думите му има какво да наваксваме, от какво да се учим и дори от какво да се срамуваме, имайки предвид делата на хора като Дякона в едни много по-тежки времена. „Васил Левски и неговите съвременници не правят никакви компромиси с националните интереси на България, като е важно днес да се разбере, че патриотизмът не пречи на европейските ценности и желание за изравняване със света. Левски не е обикновен човек, а свята личност който се ражда веднъж на 1000 години, но не трябва да го превръщаме в икона\", каза още той. „Парадоксално е, че той е монах безсребърник, а в писмата му се говори най-често за пари. Това показва неговия прагматизъм и реализъм. Той не е някакъв мечтател фанатик, а човек който си е поставил за цел да освободи България. Реално погледнато той успява да го направи“, обясни той. Проф. Пламен Павлов допълни, че Левски мечтае за България в нейните реални етнически граници, като идеите му не са били наивност. „Независимо от десетилетията на нихилизъм и днес има хора, напомнящи за идеалите на Апостола\", каза още историкът.", "date": "2018.07.18", "title": "Проф. Пламен Павлов: Отстъпили сме от идеалите и стремежите на Васил Левски и неговите съвременници"}
{"url": "http://www.focus-news.net/news/2018/07/18/2546674/kardzhali-intenziven-e-trafikat-na-izhod-na-gkpp-makaza.html", "text": "На ГКПП „Маказа“ трафикът на автомобили е интензивен на изход. Това съобщиха за  Радио „Фокус“ – Смолян  от Главна дирекция „Гранична полиция“. На останалите пунктове на българо-гръцката граница трафикът е нормален. \r\nНели ГЕРГЬОВСКА", "date": "2018.07.18", "title": "Кърджали: Интензивен е трафикът на изход на ГКПП „Маказа“"}
{"url": "http://www.focus-news.net/news/2018/07/18/2546665/mzhg-na-47-lv-za-ovtsakoza-se-uvelichava-pomoshtta-de-minimis-za-fermerite-chiito-zhivotni-byaha-evtanazirani-zaradi-chumata.html", "text": "УС на фонд „Земеделие“ прие увеличение на помощта „де минимис“ на 47 лв. за овца/коза за стопаните в 7-те общини в Ямболско и Бургаско с ограничения заради чумата. Подпомагането е допълнение към компенсациите за евтаназирани животни, чието изплащане вече започна от понеделник за селата Воден и Кости. Това съобщиха от  пресцентъра на Министерството на земеделието, храните и горите.   \r\nУправителният съвет на държавен фонд „Земеделие“ гласува увеличение на средствата за земеделските стопани, отглеждащи овце-майки и/или кози-майки по помощта „де минимис“. Тя е за компенсиране на допълнителните разходи заради болестта чума по дребните преживни животни. Сумата е допълнение към вече започналото от понеделник изплащане на компенсациите за евтаназирани животни. \r\nПомощта „де минимис“ за 7-те общини от областите Бургас и Ямбол с въведени ограничения заради чумата се вдига от 25 на 40 лв. на овца/коза. Те ще получат и още 7 лв. за животно, които вече бяха приети на 12 юли 2018 г. от УС на фонд „Земеделие“ като подпомагане за овцевъдите и козевъдите в цялата страна. Така общата сума за стопаните от 7-те  общини  с въведени ограничения става 47 лв. на овца или коза.", "date": "2018.07.18", "title": "МЗХГ: На 47 лв. за овца/коза се увеличава помощта „де минимис“ за фермерите, чиито животни бяха евтаназирани заради чумата"}
{"url": "http://www.focus-news.net/news/2018/07/18/2546677/sofiya-ogranicheno-e-dvizhenieto-v-izprevarvashtata-lenta-po-avtomagistrala-trakiya-pri-ihtiman-mezhdu-km-41-i-km-42-v-posoka-burgas-poradi-remontni-deynosti.html", "text": "Ограничено е движението в изпреварващата лента по автомагистрала „Тракия“ при Ихтиман между км 41 и км 42 в посока Бургас поради ремонтни дейности. Това съобщиха от пресцентъра на  Агенция „Пътна инфраструктура“ . Трафикът се извършва в активната лента.  \r\nОграничено е и движението в изпреварващата лента между км 24 и км 25 в посока София поради ремонт на ограничителни системи. Трафикът в този участък се осъществява също в активната лента.  \r\nШофьорите да се движат с повишено внимание и съобразена скорост.", "date": "2018.07.18", "title": "София: Ограничено е движението в изпреварващата лента по автомагистрала „Тракия“ при Ихтиман между км 41 и км 42 в посока Бургас поради ремонтни дейности"}
{"url": "http://www.focus-news.net/news/2018/07/18/2546672/menda-stoyanova-gerb-nyama-da-bada-reklamen-agent-na-tyutyunevite-nagrevaemi-izdeliya-molya-kolegite-da-se-ogranichavat-ot-tazi-funktsiya.html", "text": "Няма да бъда рекламен агент на тютюневите нагреваеми изделия и моля всички колеги, които се изказват занапред да се ограничават от тази функция. Това каза председателят на парламентарната бюджетна комисия и депутат от ГЕРБ Менда Стоянова в обсъждането на промените на първо четене в Закона за акцизите и данъчните складове, предаде репортер на  Агенция „Фокус“ . „Основната теза на Румен Гечев беше, че тези изделия са по-малко вредни и затова трябва да ги стимулираме. Няма да се спирам на здравния аспект на проблема, защото Световната здравна организация ясно и категорично казва, че те са вредни и трябва да се облагат“, посочи тя. „Ще се спра на бюджетния аспект - има изчисления, че за една година при тази разлика в цените, 2.60 лева на кутия, се губят около 32 млн. лева“, заяви Менда Стоянова. „През ноември миналата година приехме ниска ставка. Но никой не е предвиждал такова главоломно нарастване на относителния дял на тези цигари“, коментира тя. „Спрямо миналата година обемът на продадените нагреваеми тютюневи изделия се е увеличил с над 50%. С чудесната рекламна кампания, която спретнахме по телевизии и радиа, може би ще бъде и надхвърлен“, каза още Менда Стоянова. \r\nБиляна ИВАНОВА", "date": "2018.07.18", "title": "Менда Стоянова, ГЕРБ: Няма да бъда рекламен агент на тютюневите нагреваеми изделия - моля колегите да се ограничават от тази функция"}
{"url": "http://www.focus-news.net/news/2018/07/18/2546678/smolyan-28-godishna-zhena-e-zadarzhana-za-pritezhanie-na-nad-100-grama-marihuana.html", "text": "28-годишна жена от Търговище е задържана в Смолян за притежание на над 100 грама марихуана. Това съобщиха от  Областна дирекция на МВР – Смолян . На 17 юли 2018 г. в РУ - Смолян е започнато бързо производство срещу жената с инициали Р. А. за това, че около 12.40 часа в Смолян на ул. „Деспот Слав“ в себе си и в личния си багаж (пътна чанта) е държала високорискови наркотични вещества – марихуана с общо тегло 112.23 грама. Местопроизшествието е запазено и посетено от дежурна оперативна група при РУ - Смолян и ОДМВР - Смолян. 28-годишната жена е задържана за срок от 24 часа.", "date": "2018.07.18", "title": "Смолян: 28-годишна жена е задържана за притежание на над 100 грама марихуана"}
{"url": "http://www.focus-news.net/news/2018/07/18/2546676/dobrich-obshtinata-v-partnyorstvo-s-konsultantska-firma-zapochvat-savmestna-rabota-po-proekt-startap-po-patya-kam-savarshenstvoto.html", "text": "Общината в партньорство с консултантска фирма започват съвместна работа по проект „Стартъп по пътя към съвършенството“. Това съобщи в предаването  „Добро утро България“  на  Радио „Фокус“  Павел Павлов, ръководител на консултантската фирма. Той отправи думи на благодарност за предоставената възможност за съвместна работа, която чрез медиите да бъде представена на обществеността: „Благодаря за партньорството по този проект, защото това е знак, че местната власт мисли за предприемачеството като възможност за развиване на общността. Заиграли сме се с думите при измисляне името на проекта в две посоки. Първо в посока на това, че предприемачеството е един постоянен стремеж към усъвършенстване. И всички, които по една или друга причина са се докосвали до тази дейност, самостоятелната стопанска дейност, знаят го много добре. Това е ежедневна, постоянна борба да ставаш все по-добър и по-добър и да оцелееш на пазара. А стартъп, защото тази модерна дума е символ на насочването на предприемачеството към бизнеси, които са свързани с развитието на информационните и комуникационни технологии“. Павел Павлов подчерта, че екипът е наясно, че не всички участници в проекта ще бъдат с идеи в тази посока. Консултантската фирма съществува от 15 години и през това време работата основно е била в посока на развитие на човешкия капитал – от кариерно ориентиране, през мерки, свързани с насърчаване на заетостта, до обучение и консултиране на по-малки или по-големи организации. Фирмата има, по думите на нейния ръководител, и доста сериозен опит в работата с международни компании. Със съжаление Павел Павлов отбеляза, че работата е главно извън града, тъй като в Добрич няма толкова много потенциални клиенти, но надеждите са, че благодарение на този съвместен проект с общината кръгът от бъдещи потенциални клиенти ще бъде разширен. Предвидено е организиране на обучения, свързани с развитието на предприемачески, управленски и бизнес знания и умения и разработване на бизнес идеи и бизнес планове за управление на самостоятелна стопанска дейност. Обученията ще са разделени на модули. Целеви групи са младежи на възраст до 29 години включително, безработни лица и заети на трудовия пазар, но търсещи ново поле на развитие. Ще бъдат организирани събития от типа „Отворени врати“ в различни институции, както и в успешно развиващи самостоятелна дейност млади фирми в града. След това при проявен интерес ще бъдат организирани индивидуални срещи и разговори, на които специалисти ще направят оценка на готовността и мотивацията на участниците са стартиране на самостоятелен бизнес. Следващ етап е провеждане на „проучване за нуждите от обучение“ на включените в проекта лица. Следваща стъпка е на база получени резултати да бъдат съставяни индивидуални планове за обучение за участниците в проекта. Темите в образователните модули са много и полезни, например управление на времето, съвместяване на служебни и лични задължения, водене на преговори, финансово планиране и други. Консултациите и индивидуалните планове ще бъдат съобразявани с желанията и уменията на всеки един участник в дейностите. Продължителността им 24 месеца.  \r\nЖулиета НИКОЛОВА", "date": "2018.07.18", "title": "Добрич: Общината в партньорство с консултантска фирма започват съвместна работа по проект „Стартъп по пътя към съвършенството“"}
{"url": "http://www.focus-news.net/news/2018/07/18/2546675/pg-na-dps-nyama-da-podkrepi-promenite-v-zakona-za-aktsizite-i-danachnite-skladove.html", "text": "ПГ на ДПС няма да подкрепи промените в Закона за акцизите и данъчните складове. Това каза депутатът от ПГ на ДПС Йордан Цонев по време на дебатите по промените в Закона за акциза и данъчните складове, с които се въвежда акциз на бездимните цигари, предаде репортер на  Агенция \"Фокус\".   Цонев поясни, че основният аргумент на ДПС е, че се променя акциз в средата на годината. \"И двете страни в дебата използваха аргументи, които са меко казано спорни, да не кажа неверни. Фискалният аргумент е верен донякъде. В средата на годината няма как да се направи равносметка как вървят приходите\", каза Цонев. По думите му неверен е аргументът, че бездимните цигари са по-малко вредни, защото не са правени изследвания.  \r\nДеница КИТАНОВА", "date": "2018.07.18", "title": "ПГ на ДПС няма да подкрепи промените в Закона за акцизите и данъчните складове"}
{"url": "http://www.focus-news.net/news/2018/07/18/2546682/plovdiv-za-vtora-poredna-godina-v-karlovo-se-provede-initsiativata-tsvete-za-apostola.html", "text": "За втора поредна година в Карлово се проведе инициативата „Цвете за Апостола”. Това съобщи за  Радио „Фокус” - Пловдив  Мирослав Колев, директор на Общинската библиотека в Карлово. „Чрез инициативата искаме да покажем признателността си към личността на Апостола и заветите, които ни е завещал и да научим и децата на това. Да следваме заветите му с повече дела, не само на думи”, добави Колев. Инициативата се е провела в рамките на три дни – 13, 14 и 15 юли. „Съвместно направихме и Лъвски скок, в който се включиха много деца от детските градини в общината”, посочи Колев. Пред паметника на Апостола в Карлово децата са пели патриотични песни и са рецитирали стихотворения. Там са ги очаквали четници от патриотични организации, с които са си направили много снимки. След това е имало почетен караул. „Всички деца получиха флагче с българското знаме”, каза още Мирослав Колев. Танцьори от читалището в село Климент са изнесли програма, с което инициативата се е превърнала в голям празник за децата. „Една такава инициатива подхранва чувството на патриотизъм и родолюбие у децата. Те са родени в този край и трябва да са горди и да отдават почит на националните и местни герои, които са се борили за свободна България”, каза още Мирослав Колев. Той посочи, че подобни инициативи трябва да продължат и в бъдеще. \r\nЦветана ТОНЧЕВА", "date": "2018.07.18", "title": "Пловдив: За втора поредна година в Карлово се проведе инициативата „Цвете за Апостола”"}
{"url": "http://www.focus-news.net/news/2018/07/18/2546683/haskovo-obshtinata-zapochna-pochistvane-na-rechnite-korita.html", "text": "Община Хасково започна почистване на речни корита в селата на общината. Това съобщиха от пресцентъра на  Общината . В ход е почистването на река Бекюаска в участъка, преминаващ през село Орлово. В горната част на тази река е язовир „Мандра“. В участъка, който се почиства, коритото на реката е изместено към двора на къща и има наноси. До сега при силни валежи или изпускане на вода от язовира част от дворовете в съседство са наводнявани. За да се предотвратят подобни разливи в бъдеще, се прави заскаляване на брега от към двора на къщата, оформя се завоят на реката и се почиства коритото от наноси и растителност. \r\nВ село Тракиец ще бъде почистено коритото на река Харманлийска. Там ще се почистят и наноси и растителност в дерето след язовир „Бърдцето“, което се влиза в реката. \r\nПредвидено е и почистване от наноси и и растителност на дерето в село Манастир. \r\nМиналата година бяха почистени коритата на реките в Клокотница, Манастир, Николово, Стамболийски и Книжовник.", "date": "2018.07.18", "title": "Хасково: Общината започна почистване на речните корита"}
{"url": "http://www.focus-news.net/news/2018/07/18/2546680/aleksandar-vuchich-otgovori-na-kosovskiya-premier-borim-se-za-mir-vseki-den-bukvalno.html", "text": "Не искаме война и ще дадем всичко и най-доброто от себе си, за да не допуснем конфликт. Борим се за мир и стабилност всеки ден, буквално. Така държавният глава на Сърбия Александър Вучич отговори на изявлението на косовския министър-председател Рамуш Харадинай, който предупреди, че ако се стигне до подялба на територии се рискува нова война на Балканите, пише електронното издание на белградския ежедневник  Srbija Danas . \r\n„Нямаме гарантирани мир и стабилност. Борис се за тях всеки ден, буквално“, заяви Вучич, уверявайки, че „ще запазим мира“.  \r\nКоментирайки срещата си с държавния глава на Франция Еманюел Макрон, Вучич подчерта, че в Париж са обсъдени „всички ключови въпроси, пред които е изправена Сърбия, свързани главно с диалога между Белград и Прищина\". \r\n„По-голямата част от времето прекарахме в разговори за потенциални решения и възможности за постигане на компромис, който да гарантира мира и бъдещето на нашите деца, но компромис, който не е унизителен за Сърбия… Трябва да е достатъчно приемлив, за да може да се погледнем в очите и в същото време да изградим по-сигурно и по-добро бъдеще“.  \r\nСъгласно думите на сръбския президент, Макрон е призовал за „допълнителна ангажираност за постигането на такова решение, ако е възможно“. Френският лидер „е наясно и разбира добре ситуацията“, констатира държавният глава на западната ни съседка. „Мисля, че имаме подкрепата му. Надявам се, че и тази на канцлера (на ФРГ Ангела) Меркел. Ако това е така, то тогава има надежда“ за постигане на споразумение с Прищина, изрази увереност Вучич. Тереза Герова", "date": "2018.07.18", "title": "Александър Вучич отговори на косовския премиер: Борим се за мир всеки ден, буквално"}
{"url": "http://www.focus-news.net/news/2018/07/18/2546684/pazardzhik-pametnik-na-voennite-korespondenti-shte-bade-izgraden-v-gradskata-gradina.html", "text": "Паметникът на военните кореспонденти ще бъде изграден в Градската градина в Пазарджик. Това съобщиха за  Радио „Фокус“ – Пазарджик  от Общината. Скулпторът Леон Бабачев, който е автор на проекта, започва работа по изграждането му. Паметникът на интелектуалците, дали живота си, изпълнявайки служебния си дълг като военни кореспонденти в периода 1876-1945 г. ще бъде открит на 1 ноември – Деня на народните будители. Идеята за изграждане на монумента е на инициативен комитет от журналисти по повод 120 години организирано журналистическо движение в България и ще се реализира във връзка с програмата на Министерство на отбраната, посветена на 100 години от Първата световна война. Държавната субсидия е 5 000 лв. Община Пазарджик ще дофинансира също с 5 000 лв. проекта, който е на стойност 12 500 хил. лв. Останалите средства се набират от инициативния комитет. \r\nАлбена ЖИЛЕКОВА", "date": "2018.07.18", "title": "Пазарджик: Паметник на военните кореспонденти ще бъде изграден в Градската градина"}
{"url": "http://www.focus-news.net/news/2018/07/18/2546681/veliko-tarnovo-regionalniyat-istoricheski-muzey-shte-izlachi-dva-filma-za-zhivota-i-deloto-na-vasil-levski-po-povod-181-godini-ot-rozhdenieto-na-apostola.html", "text": "По повод 181 години от рождението на Васил Левски Регионалният исторически музей ще излъчи два филма, свързани с живота и делото на Апостола на свободата. Това съобщи за  Радио „Фокус“ – Велико Търново  д-р Жюлиета Гюлева, уредник в музея – Велико Търново. Лентите са дарение от Националния музей „Васил Левски” в град Карлово. Първият филм се казва „За Левски и вярата”. Сценарист и режисьор е Горан Благоев. Документалната лента обръща внимание на момента от живота на Васил Левски, в който той е ръкоположен за йеродякон. „Филмът акцентира върху вярата като живот и като мисъл в съзнанието на Левски, който въпреки че оставя пътя на духовник и избира пътя на свободата, остава верен до край във вярата си в Бог и следва принципите на христовото учение“, посочи Жюлиета Гюлева. Вторият филм е „Черна легенда“. Той акцентира върху темата за предателството, като задава въпроса има ли изобщо предател или Левски е заловен по стечение на обстоятелствата в следствие разкриване на верига от сведения. „Филмът представя по нов начин темата с предателството и изгражда пред зрителя образът на поп Кръстьо като интелигентен, образован човек, активен участник в църковно-националната и революционна борба, съратник на Левски, какъвто в действителност е бил. Филмът задава въпроси и в крайна сметка всеки един от зрителите може да открие нещо за себе си и да погледне на Левски и на хората около него по нов начин“, посочи Жюлиета Гюлева. Сценарист на лентата е Георги Мишев, а режисьор – Дочо Боджаков. Прожекции на двата филма ще има през целия ден в музей „Възраждане и Учредително събрание“. Първата започна от 10.00 часа, а последната е в 14.00 часа. \r\nНадежда КРЪСТЕВА", "date": "2018.07.18", "title": "Велико Търново: Регионалният исторически музей ще излъчи два филма за живота и делото на Васил Левски по повод 181 години от рождението на Апостола"}
{"url": "http://www.focus-news.net/news/2018/07/18/2546689/plovdiv-tri-sela-ot-oblastta-sa-bez-voda-zaradi-avarii.html", "text": "Три села от областта са без вода заради аварии по водопреносната мрежа. Това съобщиха за  Радио „Фокус“ – Пловдив  от водоснабдителното дружество, обслужващо областта. Без вода за неопределен период от време днес са абонатите от селата Михилци, Червен и Старосел. \r\nЕкипите на водоснабдителното дружество работят и по отстраняването на аварии на територията на градовете Асеновград и Пловдив. За неопределено време ще е нарушено водоподаването към живущите в кварталите „Долни Воден“ и „Баба Тонка“, както и в района на болницата в Асеновград. Без вода днес са абонатите в района на улиците  „Света гора“, „Петрова нива“, „Войнишка слава“, „Данаил Юруков“ и „Георги Измирлиев“ в град Пловдив. До 12.00 часа ще бъде възстановено водоподаването в района на ул. „Света гора“, а до 14.00 часа – в района на останалите засегнати улици на територията на града.  \r\nТони МИХАЙЛОВ", "date": "2018.07.18", "title": "Пловдив: Три села от областта са без вода заради аварии"}
{"url": "http://www.focus-news.net/news/2018/07/18/2546669/prof-rumen-gechev-bsp-premierat-borisov-naredi-da-se-izteglyat-promenite-v-zakona-za-aktsiza-da-vidya-gerb-kak-shte-glasuvat.html", "text": "На 4 юли 2018 г. премиерът Борисов каза, че е наредил да се изтеглят промените в Закона за акциза – да видя ГЕРБ как ще гласуват. Това каза народният представител от ПГ на „БСП за България“ проф. Румен Гечев по време на дебатите по промените в Закона за акциза и данъчните складове, предаде репортер на  Агенция „Фокус“.   Гечев посочи, че новият тип цигари са по-малко вредни от обикновените. Проф. Гечев даде пример с Германия, където затварят производствата на дизелови двигатели. „Защо? Защото дизеловите двигатели са вредни за хората?“, каза проф. Гечев.  \r\nДеница КИТАНОВА", "date": "2018.07.18", "title": "Проф. Румен Гечев, БСП: Премиерът Борисов нареди да се изтеглят промените в Закона за акциза – да видя ГЕРБ как ще гласуват"}
{"url": "http://www.focus-news.net/news/2018/07/18/2546690/kyustendil-v-grada-shte-se-provede-zasedanie-na-oblastnata-epizootichna-komisiya-za-merkite-sreshtu-navlizane-na-zabolyavaniya-po-zhivotnite-v-oblastta.html", "text": "В града ще се проведе заседание на Областната епизоотична комисия. Това съобщи за  Радио „Фокус” – Кюстендил  Райчо Цветин, зам. областен управител на Кюстендил. Заседанието е насрочено от 14.00 часа в залата на Областната администрация. Ще бъдат обсъдени предприетите мерки, касаещи недопускане на навлизане на заболявания по животните в областта. Ще бъде дискутирана и темата със загиналите животни по пътищата. На срещата ще бъде актуализиран и съставът на епизоотичната комисия. \r\nВенцеслав ИЛЧЕВ", "date": "2018.07.18", "title": "Кюстендил: В града ще се проведе заседание на Областната епизоотична комисия за мерките срещу навлизане на заболявания по животните в областта"}
{"url": "http://www.focus-news.net/news/2018/07/18/2546685/blagoevgrad-s-ritual-po-polagane-na-tsvetya-i-ventsi-v-simitli-shte-otbelezhat-181-godini-ot-rozhdenieto-na-vasil-levski.html", "text": "С ритуал по полагане на цветя и венци в Симитли ще отбележат 181 години от рождението на Васил Левски. Това съобщи за  Радио „Фокус“ – Пирин  Таня Тасева, експерт „Връзки с обществеността“ към общината. Жителите и гостите на града ще засвидетелстват своята почти пред бюст-паметника на Дякона в мемориалния парк на площад „Септември“. В церемонията ще се включат и децата, участващи в лятната занималня „Пъстро лято“, която се организира от общинска администрация през тази седмица. Събитията, включвани в инициативата продължават и през следващите дни до петък, включително. \r\nНа 19 юли, децата сами ще направят градският парк, в който играят всеки ден, по-приветлив и приятен. „Те ще запретнат ръкави и ще почистят заедно площите на лесопарка“, заяви Тасева. \r\nНа 20 юли, когато  се отбелязват 115 години от Илинденско-Преображенското въстание, читалището в Симитли ще направи едно виртуално пътешествие в историята.  Всички мероприятия за децата ще започват в 10:00 часа. \r\nЗа поредна година Община Симитли разработва програма, част от стратегията за здравословно развитие на младежта, в която всеки ученик може да оползотвори максимално лятната ваканция. \r\nЛивия НИНОВА", "date": "2018.07.18", "title": "Благоевград: С ритуал по полагане на цветя и венци в Симитли ще отбележат 181 години от рождението на Васил Левски"}
{"url": "http://www.focus-news.net/news/2018/07/18/2546687/kathimerini-atina-se-nadyava-na-osvobozhdavane-na-gratskite-voennosluzheshti-sled-otmyanata-na-izvanrednoto-polozhenie-v-turtsiya.html", "text": "Атина се надява, че отменянето на извънредното положение в Турция, въведено след опита за държавен преврат от лятото на 2016 г., ще облекчи усилията за освобождаване на двамата гръцки военнослужещи, които бяха задържани през март в провинция Одрин след случайно пресичане на границата, подчертава електронното издание на гръцкия вестник  Kathimerini . \r\nОптимизмът не е напуснал гърците, въпреки решението от вторник на турски съд да отвърли петата по ред жалба за освобождването на двамата военни на Атина.  \r\nВ коментар за радио \"Реал ФМ\" заместник-министърът на отбраната Фотис Кувелис заяви, че Атина продължава да притиска Анкара за освобождението на войниците, като отбелязва, че продължителното им задържане е „политически избор на Турция\".  \r\n„Въпросът за незаконното задържане на двамата ни войници е част от една по-широка стратегия на напрежение, която Турция ще продължи да прилага спрямо Гърция\". \r\nМинистър-председателят Алексис Ципрас обсъди въпроса за задържането на войниците по време на разговорите си с турския президент Реджеп Тайип Ердоган в кулоарите на форума на върха на НАТО миналата седмица. В рамките на срещата , която правителствените служители описаха като „трудна\", Ципрас помоли Ердоган да гарантира, че процесът им ще се придвижи напред възможно най-бързо. \r\nВъв вторник турски съд разпореди оставането в ареста на двамата военнослужещи на Гърция, които бяха арестувани през месец март след пресичане на границата. В съда в Одрин, северозападна провинция, граничеща с Гърция и България, където двамата войници бяха задържани, се е състояло изслушване по случая с войниците, но магистратите са отхвърлили искането им да бъдат освободени. Срещу тях обаче все още няма повдигнати обвинения.  \r\nАтина твърди, че двамата военни са преминали на турска територия случайно, след като са се дезориентирали в резултат на лошите метеорологични условия. Анкара обаче разпореди задържането им за незаконно влизане в страната и опит за шпионаж.  . Тереза Герова", "date": "2018.07.18", "title": "Kathimerini: Атина се надява на освобождаване на гръцките военнослужещи след отмяната на извънредното положение в Турция"}
{"url": "http://www.focus-news.net/news/2018/07/18/2546692/pregled-na-nyakoi-ot-osnovnite-temi-v-balkanskiya-pechat-agentsiya-fokus.html", "text": "Не искаме война и ще дадем всичко и най-доброто от себе си, за да не допуснем конфликт. Борим се за мир и стабилност всеки ден, буквално. Така държавният глава на Сърбия Александър Вучич отговори на изявлението на косовския министър-председател Рамуш Харадинай, който предупреди, че ако се стигне до подялба на територии се рискува нова война на Балканите, пише електронното издание на белградския ежедневник  Srbija Danas . \r\n„Нямаме гарантирани мир и стабилност. Борис се за тях всеки ден, буквално“, заяви Вучич, уверявайки, че „ще запазим мира“.  \r\nКоментирайки срещата си с държавния глава на Франция Еманюел Макрон, Вучич подчерта, че в Париж са обсъдени „всички ключови въпроси, пред които е изправена Сърбия, свързани главно с диалога между Белград и Прищина\". \r\n„По-голямата част от времето прекарахме в разговори за потенциални решения и възможности за постигане на компромис, който да гарантира мира и бъдещето на нашите деца, но компромис, който не е унизителен за Сърбия… Трябва да е достатъчно приемлив, за да може да се погледнем в очите и в същото време да изградим по-сигурно и по-добро бъдеще“.  \r\nСъгласно думите на сръбския президент, Макрон е призовал за „допълнителна ангажираност за постигането на такова решение, ако е възможно“. Френският лидер „е наясно и разбира добре ситуацията“, констатира държавният глава на западната ни съседка. „Мисля, че имаме подкрепата му. Надявам се, че и тази на канцлера (на ФРГ Ангела) Меркел. Ако това е така, то тогава има надежда“ за постигане на споразумение с Прищина, изрази увереност Вучич. \r\n***  Министър-председателят на Македония Зоран Заев покани лидерите на политическите партии с повече от един депутат в парламента на срещa, отбелязва скопското електронно издание  „Локално“ . Съгласно разпространената информация, тя трябва да започне в 18:00 часа местно време (19:00 часа българско време). \r\nОчаква се чрез разговорите да бъде направен опит за преодоляване на различията с опозицията около подготовката на референдума за договора за името, който трябва да се проведе в края на септември или началото на октомври.  \r\n„Поради изключителния политически момент, който налага разширяване на институционалната рамка на лидерските срещи, на тази среща във формат 1+1 (лидера на партията плюс още един неин представител), са поканени партиите с повече от един депутат в Събранието на Република Македония“, каза в изявление на правителството в Скопие. \r\nСпоред обявеното, на срещата са поканени председателите на ВМРО-ДПМНЕ Християн Мицкоски, на „Демократичен съюз за интеграция“ (ДСИ) Али Ахмети, на  двете крила на Беса - Билал Касами и Африм Гаши, на ДОМ Лиляна Поповска, на \"Демократическа партия на албанците\" Мендух Тачи, на „Алианс за албанците“ Зиядин Села, на Либерално-демократическата партия (ЛДП) Горан Милевски, на Новата социалдемократическа партия (НСДП) Тито Петковски и на Социалистическата партия на Македония (СПМ) Любисав Иванов-Дзинго \r\nНа лидерската среща очаква да присъства и лидерът на опозицията Християн Мицковски, въпреки че все още няма официално потвърждение от партията. \r\n***  Атина се надява, че отменянето на извънредното положение в Турция, въведено след опита за държавен преврат от лятото на 2016 г., ще облекчи усилията за освобождаване на двамата гръцки военнослужещи, които бяха задържани през март в провинция Одрин след случайно пресичане на границата, подчертава електронното издание на гръцкия вестник  Kathimerini . \r\nОптимизмът не е напуснал гърците, въпреки решението от вторник на турски съд да отвърли петата по ред жалба за освобождването на двамата военни на Атина.  \r\nВ коментар за радио \"Реал ФМ\" заместник-министърът на отбраната Фотис Кувелис заяви, че Атина продължава да притиска Анкара за освобождението на войниците, като отбелязва, че продължителното им задържане е „политически избор на Турция\".  \r\n„Въпросът за незаконното задържане на двамата ни войници е част от една по-широка стратегия на напрежение, която Турция ще продължи да прилага спрямо Гърция\". \r\nМинистър-председателят Алексис Ципрас обсъди въпроса за задържането на войниците по време на разговорите си с турския президент Реджеп Тайип Ердоган в кулоарите на форума на върха на НАТО миналата седмица. В рамките на срещата , която правителствените служители описаха като „трудна\", Ципрас помоли Ердоган да гарантира, че процесът им ще се придвижи напред възможно най-бързо. \r\nВъв вторник турски съд разпореди оставането в ареста на двамата военнослужещи на Гърция, които бяха арестувани през месец март след пресичане на границата. В съда в Одрин, северозападна провинция, граничеща с Гърция и България, където двамата войници бяха задържани, се е състояло изслушване по случая с войниците, но магистратите са отхвърлили искането им да бъдат освободени. Срещу тях обаче все още няма повдигнати обвинения.  \r\nАтина твърди, че двамата военни са преминали на турска територия случайно, след като са се дезориентирали в резултат на лошите метеорологични условия. Анкара обаче разпореди задържането им за незаконно влизане в страната и опит за шпионаж. \r\n***  САЩ отпускат 10 милиона долара за развитието на Косовските сили за сигурност, съобщава електронното издание  Gazeta Express .  \r\nСъгласно разпространените данни, отпускането на средствата е договорено между американския държавен секретар Майк Помпео и Министерството на отбраната на САЩ. Парите са преназначени за обучение на членове на КСС за операции, насочени срещу международния тероризъм и организираната престъпност.  \r\nЕлектронното издание Gazeta Express твърди, че на разположение на редакцията е документ, потвърждаващ, че двете американски институции са утвърдили програма за Прищина, която предвижда оказването на помощ за КСС с цел предприемане на „мерки срещу международния тероризъм и организираната престъпност\". \r\nТези средства следва да се предоставят за закупуването на превозни средства, оборудване за комуникация и обучение на членове на КСС. \r\nПредвижда се специален екип на Министерството на отбраната на САЩ да пристигне в Косово, за да помогне за изграждането на капацитета на КСС, за да се постигнат „ефективни действия срещу международния тероризъм и организираната престъпност\". \r\n***", "date": "2018.07.18", "title": "Преглед на някои от основните теми в балканския печат (Агенция „Фокус“)"}
{"url": "http://www.focus-news.net/news/2018/07/18/2546691/vidin-nivoto-na-reka-dunav-se-e-ponizhilo-sas-17-sm-pri-novo-selo-za-poslednoto-denonoshtie.html", "text": "Нивото на река Дунав в началото на българския участък на реката при Ново село за последното денонощие се е понижило със 17 см и водният стоеж е 223 см, съобщиха от местната  Хидрометеорологична станция . Нивото на реката край Видин е 281 см, регистрираното понижение е от 14 см. Край Лом през последното денонощие понижението в нивото на реката е 17 см и водният стоеж е 325 см. Нивото на реката край Оряхово е 216 см, там е регистрирано понижение за последното денонощие от 16  см. Температурата на водата край Ново село е 23 градуса, край Оряхово е 23.8 градуса.", "date": "2018.07.18", "title": "Видин: Нивото на река Дунав се е понижило със 17 см при Ново село за последното денонощие"}
{"url": "http://www.focus-news.net/news/2018/07/18/2546679/iskren-veselinov-obedineni-patrioti-dori-da-ima-shans-bezdimnite-tsigari-da-sa-po-malko-vredni-tryabva-da-go-podkrepim-i-da-dadem-preferentsiya-v-imeto-na-zdraveto-za-smetka-na-postapleniyata.html", "text": "Дори да има шанс бездимните цигари да са по-малко вредни, трябва да го подкрепим и да дадем преференция в името на здравето за сметка на постъпленията. Това каза народният представител от ПГ на \"Обединени патриоти\" Искрен Веселинов по време на дебатите по промените в Закона за акциза и данъчните складове, предаде репортер на  Агенция \"Фокус\".   \"Както винаги, когато става дума за акцизи, духовете се бунят. Факт е, че не е стандартно да се променят акцизи в този период на годината. Факт е обаче, че случаят е доста специфичен\", каза той и припомни, че от ВМРО са се възпротивили на първоначалното предложение за 100 % акциз на цигарите. \"Вследствие на нашата ярка позиция се стигна до дебат, в който се стигна до компромисен подход\", поясни Веселинов.  \r\nДеница КИТАНОВА", "date": "2018.07.18", "title": "Искрен Веселинов, \"Обединени патриоти\": Дори да има шанс бездимните цигари да са по-малко вредни, трябва да го подкрепим и да дадем преференция в името на здравето за сметка на постъпленията"}
{"url": "http://www.focus-news.net/news/2018/07/18/2546696/razgrad-82-godishna-zhena-e-blasnata-ot-lek-avtomobil-v-rayona-na-paraklis-sv-marina-kray-selo-poroishte.html", "text": "82-годишна жена е блъсната от лек автомобил в района на параклис „Св. Марина“ край село Пороище. Това съобщиха от  ОДМВР - Разград . Инцидентът е станал около 14.00 часа на 17 юли. При посещение на параклис „Св. Марина“ в землището на Пороище жената с инициали Д.Й. е блъсната с предната част от „Рено Клио“, управлявано от 93-годишен мъж с инициали К.В. При преглед в МБАЛ - Разград е установено, че пострадалата има счупен прешлен. Настанена е за лечение в Хирургично отделение. Започнато е досъдебно производство.", "date": "2018.07.18", "title": "Разград: 82-годишна жена е блъсната от лек автомобил в района на параклис „Св. Марина“ край село Пороище"}
{"url": "http://www.focus-news.net/news/2018/07/18/2546686/kyustendil-folkloren-sabor-v-pamet-na-vasil-levski-se-provezhda-v-selo-novoselyane.html", "text": "Фолклорен събор в памет на Васил Левски се провежда в село Новоселяне. Това съобщи за  Радио „Фокус” – Кюстендил  председателят на Читалище „Васил Левски” Йордан Антов. Съборът започна от 10.00 часа. „Васил Левски е изключително почитан и уважаван от хората в Новоселяне. Преди повече от 150 години именно тук Левски е основал първия таен революционен комитет за Дупнишкия край. Това е гордост за Новоселяне, че в точно в нашето мъничко село, сега е мъничко. Някога е наброявало 1500 човека. Сега сме по-малко от 50, но в това мъничко село и в този тих район Левски е създал комитет”, каза Йордан Антов. В селото е поставена и паметна плоча на Васил Левски, пред която хората редовно поднасят цветя. \r\nВенцеслав ИЛЧЕВ", "date": "2018.07.18", "title": "Кюстендил: Фолклорен събор в памет на Васил Левски се провежда в село Новоселяне"}
{"url": "http://www.focus-news.net/news/2018/07/18/2546697/stara-zagora-dobrovoltsi-ot-gruziya-harvatiya-i-italiya-rabotyat-po-proekta-mladite-hora-i-kulturnoto-nasledstvo-na-chitalishteto-v-selo-sheynovo.html", "text": "Доброволци от Грузия, Хърватия и Италия работят по проекта „Младите хора и културното наследство“, който се изпълнява от Народно читалище „Освобождение“ – село Шейново. Това каза за  Радио „Фокус“  секретарят на читалището Росица Злнкова. Тя посочи, че целта на проекта е да бъдат мотивирани младите хора да работят за опазване на културното наследство както на България, така и в Европа. „Най-вече целта е да бъдат активирани младите хора в село Шейново да бъдат съпричастни към културния живот, към опазване на традициите и към опазване на културното наследство като цяло“, каза Росица Зланкова. Дейностите, които се извършват по проекта, са свързани с участие на доброволците във всички дейности, които извършва читалището в Шейново през летните месеци. Проектът трябва да приключи с Младежки артфестивал, за който доброволците ще се подготвят в рамките на пет месеца. В програмата им по време на престоя още са включени посещения на културно-исторически забележителности в района на Казанлък, уроци по народни танци и народно пеене, както и по български език. \r\n„Дългосрочните цели на проекта, който се изпълнява по програма „Еразъм +“, са свързани с поощряване на образованието и обучението на младежите, които ще допринесат за възможност от тяхна страна да се справят със социално-икономическите промени, пред които е поставена Европа до края на десетилетието“, каза още Зланкова. \r\nСлавяна ГАЙДАРОВА", "date": "2018.07.18", "title": "Стара Загора: Доброволци от Грузия, Хърватия и Италия работят по проекта „Младите хора и културното наследство“ на читалището в село Шейново"}
{"url": "http://www.focus-news.net/news/2018/07/18/2546695/ministar-krasimir-karakachanov-ne-se-osashtestvyava-tayno-transportirane-na-nelegalni-emigranti-ot-evropa-kam-balgariya.html", "text": "Не се осъществява тайно транспортиране на нелегални емигранти от Европа към България. Това каза министърът на отбраната Красимир Каракачанов преди днешното правителствено заседание, предаде репортер на  Агенция „Фокус“ . Каракачанов посочи, че срещу България се води кампания от фалшиви новини. „Още преди десетина дни се появи в определени сайтове лъжливата информация, че на българските военни летища кацат самолети, които превозват нелегални емигранти от Германия и от Европа. Без мое разрешение това не може да се случи. Проверил съм случая – такова нещо няма. Извън самолетите на България и някои самолети на наши съюзници, които изпълняват участие в учения, други самолети не са кацали на нито едно българско военно летище. Направих проверка през Агенцията за бежанците – капацитетът на лагерите за емигранти е с едва 11% запълняемост, нови хора не са постъпвали, за разлика от 2016 г., когато капацитетът е бил пълен до 103%“, каза още той. Министърът на отбраната коментира, че правителството трябва да вземе отношение и да разпореди на компетентните органи да проучат кой организира и с каква цел подобна кампания, тъй като по думите му това е наказуемо и е опит да се създава смут. „Това не може да остане безнаказано“, каза Каракачанов. \r\n„Пак повтарям, самолети от нито една държава не са кацали на българско военно летище. Транспортиране на нелегални емигранти от Европа тайно към България не се осъществява. Последната фалшива новина прави следната сглобка – овцете и козите в Странджа се избиват, за да може там да се настаняват нелегални емигранти – това не е така“, каза още Каракачанов. \r\nЦветилена СИМЕОНОВА", "date": "2018.07.18", "title": "Министър Красимир Каракачанов: Не се осъществява тайно транспортиране на нелегални емигранти от Европа към България"}
{"url": "http://www.focus-news.net/news/2018/07/18/2546699/sliven-nova-zagora-e-bez-voda-poradi-avariya.html", "text": "Нова Загора е без вода  поради  авария, съобщиха от  ВиК – Сливен . Заради  ремонт на главен водопровод  до 15.30 ч. е прекъснато водоподаването на града.", "date": "2018.07.18", "title": "Сливен: Нова Загора е без вода  поради  авария"}
{"url": "http://www.focus-news.net/news/2018/07/18/2546702/veliko-tarnovo-chast-ot-grada-e-bez-vodopodavane-zaradi-avarien-remont.html", "text": "Без водоподаване са ул. „Мария Габровска“ и района около СУ „Емилиян Станев“ във Велико Търново. Това съобщиха за  Радио „Фокус“ – Велико Търново  от водоснабдителното дружество. Абонатите ще са без вода до 16.00 часа днес. Причина за преустановяването на подаването на вода е извършването на авариен ремонт на водопроводната мрежа. При възможност то ще бъде възстановено по-рано. \r\nНадежда КРЪСТЕВА", "date": "2018.07.18", "title": "Велико Търново: Част от града е без водоподаване заради авариен ремонт"}
{"url": "http://www.focus-news.net/news/2018/07/18/2546701/targovishte-obvinyaem-za-pritezhanie-na-300-grama-marihuana-poluchi-efektivna-prisada-i-1-000-leva-globa-sled-sporazumenie-s-okrazhnata-prokuratura.html", "text": "Двама обвиняеми на Окръжната прокуратура в Търговище за наркотични престъпления сключиха споразумение, което вчера Търговищкия окръжен съд е одобрил. За придобиване на високорисковите наркотични вещества без разрешително безработният Кристиян Н. прие да изтърпи наказание 1 година лишаване от свобода при строг режим и да плати глоба 1000 лева. Това съобщиха от пресцентъра на  Апелативна прокуратура - Варна . Другият обвиняем по същото досъдебно производство Мерал М., който е студент, получи наказание 2 години лишаване от свобода, чието изтърпяване е било отложено с изпитателен срок от 3 години. Той ще плати глоба в размер на 5000 лева, като наказанието му е за държане с цел разпространение на марихуана – престъпление по член 354а, ал. 1 от НК. \r\nПрестъплението е извършено на 30 май тази година в град Попово. Тогава полицията установява, че Мерал държи с цел разпространение 300, 66 грама марихуана, чиято стойност е 1803 лева. За придобиването на високорисковите наркотични вещества е привлечен към наказателна отговорност Кристиян. Ефективното му наказание е заради предишни осъждания, като справката за съдимост на младежа показва, че е осъждан за престъпления, свързани с наркотични вещества, още като непълнолетен, като дейността му продължила и след навършване на пълнолетие, за което е осъждан още два пъти.  \r\nОдобреното от съда споразумение влиза в сила веднага. Още в съдебната зала Кристиян е бил задържан за изтърпяване на ефективното наказание.", "date": "2018.07.18", "title": "Търговище: Обвиняем за притежание на 300 грама марихуана получи ефективна присъда и 1 000 лева глоба след споразумение с Окръжната прокуратура"}
{"url": "http://www.focus-news.net/news/2018/07/18/2546700/premierat-boyko-borisov-balgariya-ne-se-e-dogovaryala-s-kantslera-angela-merkel-za-transportirane-na-migranti.html", "text": "България не се е договаряла с канцлера Ангела Меркел за транспортиране на мигранти. Това каза министър-председателят Бойко Борисов преди днешното правителствено заседание във връзка с появила се информация, че се осъществява тайно транспортиране на нелегални емигранти от Европа към България, предаде репортер на  Агенция „Фокус“ . \r\n„Какви ли неща не чух по тази тема, но не искам да ги коментирам, защото като ги коментирам, почват след това да правят предаване върху тях. И от фалшива новина се транслира по толкова начини, че след това излизат чудовищни новини. Действително си играят със страховете на хората. Ето Испания, Гърция, Италия се договарят, но ние не се месим, това си е тяхна работа“, коментира Борисов. \r\nТой посочи, че България не се е договаряла с канцлера Ангела Меркел. „Нито ни е предлагано – нито за пари, нито без пари. Единственото, по което сме работили активно шест месеца, е Дъблинското споразумение точно по тези въпроси – да бъдат решени справедливо за всички“, обясни премиерът. \r\nЦветилена СИМЕОНОВА", "date": "2018.07.18", "title": "Премиерът Бойко Борисов: България не се е договаряла с канцлера Ангела Меркел за транспортиране на мигранти"}
{"url": "http://www.focus-news.net/news/2018/07/18/2546688/georgi-gyokov-bsp-upravlyavashtite-da-obyasnyat-na-maykite-na-detsa-s-uvrezhdaniya-kak-tehniyat-zakon-ne-minava-zashtoto-e-sredata-na-godinata-a-priemat-danachen-zakon-po-sashtoto-vreme.html", "text": "Управляващите да обяснят на майките на деца с увреждания как техният закон не минава, защото е средата на годината, а приемат данъчен закон по същото време. Това каза народният представител от ПГ на „БСП за България“ Георги Гьоков по време на дебатите по промените в Закона за акциза и данъчните складове, предаде репортер на  Агенция „Фокус“.   „Защо сега, защо в средата на бюджетната година?. Мисля си сега как ни гледат от вън тези майки на деца с увреждания, които протестират и на които вие обяснявате, че в средата на бюджетната година няма как да им увеличите това, което трябва да получават, а изведнъж променяте данъчните закони в средата на годината. Някой да излезе и да им обясни“, призова депутатът от БСП. Той обърна внимание, че управляващите са убедили протестиращите, че Законът за личната помощ няма как да влезе в средата на годината, защото е свързан с плащания. „Прави впечатление, че премиерът ви каза да оттеглите законопроекта, вие не го направихте. Забелязвам, че има някакво гражданско неподчинение в ГЕРБ. Какво става тук?“, попита Гьоков. „Дерзайте и действайте“, каза Гьоков на ГЕРБ.  \r\nВ реплика председателят на Бюджетна комисия и депутат от ГЕРБ Менда Стоянова, че БСП са се опитали да обвинят ГЕРБ и колегите й, че правят промените, защото са лобисти. „Аз категорично мога да ви кажа, че вие сте лобисти“, каза Стоянова и посочи, че във всичките си изказвания от БСП са правили реклама на производители на цигари.  \r\nВ дуплика Гьоков отвърна, че не обвинява никого. „Само, че вие тук си позволявате да слагате епитети – рекламни агенти.  Дори не знам, кой ги произвежда тези цигари. Нямам идея. За ваша изненада може би, не знам кой ги продава. Дали съм ви обвинил в лобизъм към някой от производителите на конвенционалните цигари. Не съм го направил, просто ви попитах“, каза депутатът от БСП. Той призова за повече наглост от страна на ГЕРБ в помощ на хората в неравностойно положение.  \r\nДеница КИТАНОВА", "date": "2018.07.18", "title": "Георги Гьоков, БСП: Управляващите да обяснят на майките на деца с увреждания как техният закон не минава, защото е средата на годината, а приемат данъчен закон по същото време"}
{"url": "http://www.focus-news.net/news/2018/07/18/2546704/dots-sonya-penkova-nvim-edno-ot-nay-golemite-dostoynstva-na-balgarskata-armiya-e-tova-che-nito-edno-boyno-zname-ne-e-popadnalo-vav-vrazheski-ratse.html", "text": "Спряхме се на тази изложба, защото няма българин, който да не е убеден, че едно от големите достойнства на нашата армия е това, че нито едно българско бойно знаме не е попадало никога във вражески ръце. Това каза директорът на Националния военноисторически музей доц. Соня Пенкова в интервю за  Агенция „Фокус“  във връзка с изложбата „Спасените бойни знамена на България“, която ще бъде представена в музея от 18 юли до 19 август. \r\n„Тъй като историите за заложничеството на българските полкове са любопитни и на моменти малко познати, решихме да се спрем на този щрих от 140-годишната история на Българската армия. Разбира се, имайки предвид и че тази година завършваме отбелязването и на годишнината от Първата световна война“, каза още доц. Пенкова. Тя посочи, че във връзка с това, че процесът на създаване на българската армия се развива в периода 1878 г. и 1879 г., докато бъде изцяло създадена в организацията, която я познаваме, и отбелязването на годишнината ще продължи две години с организирането на различни изложби и конференции. \r\n„Знамената са достигнали до нас като автентичен разказ на хората, които са били в тези команди, което носи още по-добро усещане за времето. Историите им носят чувството за отговорност, чувството за дълг, което елиминира усещането за теб самия в името на голямото дело да спасиш знамето. Умишлено не искам да разказвам тези истории, защото хората, които дойдат, ще прочетат разказите на тези истории, ще видят тези истории така, както са записани в знаменните книжки, които получават знамената през 1937 г. Знаем, че според уставите на Българската армия военна част, която загуби знамето си или чието знаме попадне в плен, се разформирова. Така че за хората тогава под пагон и за всички, които са били на  фронта, това да спасят бойното знаме е било въпрос на истинска лична и национална отговорност“, каза още доц. Пенкова. \r\nЦветилена СИМЕОНОВА Пълния текст на интервюто четете в „Мнение”", "date": "2018.07.18", "title": "Доц. Соня Пенкова, НВИМ: Едно от най-големите достойнства на българската армия е това, че нито едно бойно знаме не е попаднало във вражески ръце"}
{"url": "http://www.focus-news.net/news/2018/07/18/2546705/veliko-tarnovo-s-12-sm-se-e-ponizhilo-nivoto-na-reka-dunav-pri-svishtov-za-izminaloto-denonoshtie.html", "text": "С 12 см се е понижило нивото на река Дунав при Свищов за изминалото денонощие. Това съобщиха от  Хидрометеорологичната станция  в града. Водният стоеж на реката е 266 см, а температурата на водата 24.3 градуса. Днес над поречието на Дунав ще бъде ветровито. Ще духа умерен, временно и силен вятър от запад – северозапад. Ще има променлива облачност. Максималните температури ще са предимно между 24° и 29°, в Свищов – 27°.", "date": "2018.07.18", "title": "Велико Търново: С 12 см се е понижило нивото на река Дунав при Свищов за изминалото денонощие"}
{"url": "http://www.focus-news.net/news/2018/07/18/2546706/premierat-boyko-borisov-granichni-politsai-zaloviha-kanaldzhii-s-dva-dzhipa-i-26-dushi-vatre.html", "text": "Гранични полицаи заловиха каналджии с два джипа и 26 души вътре. Това каза министър-председателят Бойко Борисов преди днешното правителствено заседание, предаде репортер на  Агенция „Фокус“ . \r\n„Преди малко представители на ГД „Гранична полиция“ в операция десет дни дебнеха едни каналджии – два джипа с 26 души вътре ги преследваха и заловиха. И сега изясняват дали са регистрирани и са тръгнали за сръбската граница. Но каналджии, които там работят, десет дни денонощно дебнеха и дори в преследването един от джиповете се е обърнал, но няма нито загинали, нито тежко пострадали. Справиха се прекрасно“, коментира Борисов. \r\nПремиерът посочи, че мигрантските центрове в България са запълнени едва на 11%. „И тез мои думи се чуват в цяла Европа. И те ще си кажат: „в момент, в който ние се чудим какво да правим със стотиците хиляди и милиони бежанци, България единствена няма“, коментира той. \r\nЦветилена СИМЕОНОВА", "date": "2018.07.18", "title": "Премиерът Бойко Борисов: Гранични полицаи заловиха каналджии с два джипа и 26 души вътре"}
{"url": "http://www.focus-news.net/news/2018/07/18/2546703/sputnik-sarbiya-liberaliziraneto-na-vizoviya-rezhim-za-kosovo-bryuksel-podgotvya-nova-nagrada-za-prishtina-no-samo-uteshitelna.html", "text": "Косово ще получи само препоръка за либерализация на визовия режим, твърди източник на сръбската редакция на  Sputnik . \r\nКосовските лидери Хашим Тачи и Рамуш Хардиней са убедени, че в четвъртък Европейската комисия ще даде положителна препоръка за либерализиране на визовия режим за Косово. Новината би трябвало да им бъде съобщена от европейския комисар по въпросите за миграцията Димитрис Аврамопулос, който ще бъде на посещение в Прищина същия ден, за да потвърди, че ЕК дава положителна препоръка на Съвета за премахването на визите за граждани на Косово. \r\nВизовата либерализация за гражданите на Косово бе обещана като награда за Прищина след ратификацията на споразумението за демаркация на границата с Черна гора. Косовските представители обявиха, че ако ЕК не спази обещанието си, Прищина ще прекъсне диалога с Белград за нормализиране на двустранните отношения.  \r\nПрищинските медии тълкуват този ход като победа и стъпка към признаване на независимостта на най-младата държава на Балканите. Но Душан Янич от Форума за етнически отношения твърди, че става въпрос само за препоръка и един вид стимул за Прищина, а не награда за нейните постижения.  \r\n„В четвъртък няма да бъде взето решение за либерализиране на визовия режим, а за напредък по пътя към него. Ще бъде отбелязано, че първото условие е изпълнено, но ще бъдат определени някои практически условия. Косово може да очаква либерализирането на визовия режим едва през следващата година. Това е един вид поощрение, да се даде на Прищина моркова, за да бъде обвързана с по-нататъшните преговори за нормализиране на отношенията със Сърбия, създаването на Асоциацията на сръбските общини и бъдещите преговори за членство в ЕС\", обяснява Янич.  \r\nСъгласно думите му, либерализиране на визовия режим не означава, че гражданите на Косово няма да се нуждаят от визи за пътуване в страните, които не са признали страната им.  \r\n„Европейците винаги имат два варианта. Тези страни, които не са признали Косово,  ще продължават да изискват визи. Възможно е да се каже, че в името на единната политика ще приемат косовските паспорти, което обаче не означава признаване на Косово\", пояснява Янич. \r\nЛидерът на кабинета в Прищина Рамуш Харадинай призова САЩ да настояват пред Брюксел за либерализиране на визовия режим, тъй като ЕС не е изпълнил обещанията, дадени на Косово.  Тереза Герова", "date": "2018.07.18", "title": "Sputnik (Сърбия): Либерализирането на визовия режим за Косово: Брюксел подготвя нова награда за Прищина, но само утешителна"}
{"url": "http://www.focus-news.net/news/2018/07/18/2546708/targovishte-dvama-dushi-sa-zadarzhani-za-nanasyane-na-poboy-nad-mazh-v-kv-zapad.html", "text": "Двама души са задържани за нанасяне на побой над мъж в кв. „Запад“. Това съобщиха от  ОДМВР - Търговище . Сигналът е подаден на 17 юли 2018 г. около 17.00 часа. Съобщено е, че в близост до жилищен блок в кв. „Запад“ на Търговище двама мъже от същия град – 41-годишен с инициали С.С. и 29-годишен с инициали М.М., са нанесли на побой над 37-годишен мъж от Търговище. Двамата са задържани в РУ - Търговище. По случая е образувано досъдебно производство за хулиганство.", "date": "2018.07.18", "title": "Търговище: Двама души са задържани за нанасяне на побой над мъж в кв. „Запад“"}
{"url": "http://www.focus-news.net/news/2018/07/18/2546693/dragomir-stoynev-bsp-ot-gerb-iskat-da-vdignat-danaka-na-nalivnata-bira-zashto-posyagat-i-na-tova-udovolstvie-na-balgarskite-grazhdani.html", "text": "От ГЕРБ искат да вдигнат данъка на наливната бира – защо посягат и на това удоволствие на българските граждани. Това каза заместник-председателят на ПГ на „БСП за България“ Драгомир Стойнев по време на дебатите по промените в Закона за акциза и данъчните складове, предаде репортер на  Агенция „Фокус“.   „Всички говорим за цигарите, а преди да започна бих искал да влезете във функция, когато народни представители обиждат други народни представители. Уважаеми дами и господа, в този закон освен за цигари, говорим и за бира. Тук говорим за тази бира, която е най-често потребяваната. Наливната бира. От ГЕРБ искат да вдигнат данъка и на наливната бира. Нещо, което е крайно недопустимо. Защо посягате и на това удоволствие на българските граждани?“, попита Стойнев. Той попита още нима приходите в бюджета не са достатъчни. „Вчера министър-председателят пусна плочата на борбата с контрабандата“, каза той и посочи, че не би трябвало да имаме контрабанда. Според него този закон не е писан от Менда Стоянова.  \r\nДеница КИТАНОВА", "date": "2018.07.18", "title": "Драгомир Стойнев, БСП: От ГЕРБ искат да вдигнат данъка на наливната бира – защо посягат и на това удоволствие на българските граждани"}
{"url": "http://www.focus-news.net/news/2018/07/18/2546694/po-iskane-na-bsp-parlamentat-izleze-v-15-minutna-pochivka.html", "text": "По искане на БСП парламентът излезе в 15 минутна почивка, предаде репортер на  Агенция „Фокус“.  Предложението направи Филип Попов от БСП с цел да успеят да дойдат в парламента министър-председателят Бойко Борисов и министърът на транспорта Ивайло Московски, които бяха поканени от опозицията в началото на днешното пленарно заседание. Първоначалното предложение бе за 30 минути, но председателстващият пленарното заседание Емил Христов обяви почивка от 15 минути. \r\nДеница КИТАНОВА", "date": "2018.07.18", "title": "По искане на БСП парламентът излезе в 15 минутна почивка"}
{"url": "http://www.focus-news.net/news/2018/07/18/2546712/blagoevgrad-pozhar-e-goryal-v-rayona-na-selo-belo-pole-nyama-danni-za-postradali.html", "text": "Пожар е горял в района на село Бело поле. Това съобщиха за  Радио „Фокус“ – Пирин  от пожарната в Благоевград. При инцидента, който е възникнал около 9.00 часа няма данни за пострадали. Огънят е потушен от два екипа на Района служба „Пожарна безопасност и защита на населението“ – Благоевград. Слушатели на медията сигнализираха, че димът се е виждал от главен път Е-79, но не е затруднявал движението. \r\nЛивия НИНОВА", "date": "2018.07.18", "title": "Благоевград: Пожар е горял в района на село Бело поле, няма данни за пострадали"}
{"url": "http://www.focus-news.net/news/2018/07/18/2546711/elena-yoncheva-bsp-shte-zaveda-delo-za-kleveta-sreshtu-delyan-dobrev-i-anton-todorov.html", "text": "Ще заведа дело за клевета срещу Делян Добрев и Антон Тодоров. Това каза говорителят на ПГ на „БСП за България“ Елена Йончева пред журналисти във връзка с обвиненията на ГЕРБ, че тя има съдружие с Цветан Василев, предаде репортер на  Агенция „Фокус“.   „Ще заведа дело за клевета. Това е пореден опит за клевета срещу депутат и журналист“, каза Йончева. Тя даде пример с делото си за клевета срещу премиера Бойко Борисов и обърна внимание, че го е спечелила. „Направеното изявление от Делян Добрев и Антон Тодоров е престъпление против правосъдието. Ще потърся отговор от клеветниците по чл. 286 от НК – набеждаване“, каза тя и цитира текста, който гласи, че „който пред надлежен орган на властта набеди някого в престъпление, като знае, че е невинен, се наказва за набеждаване с лишаване от свобода от 1 до 6 години“.  \r\nДеница КИТАНОВА", "date": "2018.07.18", "title": "Елена Йончева, БСП: Ще заведа дело за клевета срещу Делян Добрев и Антон Тодоров"}
{"url": "http://www.focus-news.net/news/2018/07/18/2546714/montana-350-predmeta-s-vid-na-kulturno-istoricheski-tsennosti-sa-izzeti-pri-proverka-na-chasten-imot-v-grad-valchedram.html", "text": "350 предмета с вид на културно-исторически ценности са иззети при проверка на частен имот в град Вълчедръм. Това съобщиха от  ОДМВР - Монтана . Акцията е проведена на 16 юли 18 г. около 20.00 часа след получена информация за държане на културно-исторически ценности. Служители на сектор \"Противодействие на криминалната престъпност” при ОДМВР - Монтана съвместно с колегите им от РУ - Лом и участъка във Вълчедръм са извършили претърсване в имота, обитаван от лице с инициали И.И. (на 62 г.). В резултат на извършените процесуално-следствени действия в стая в къщата са намерени и иззети 350 предмета - 99 монети, 31 пръстена, 8 гривни, 13 накита, 5 керамични предмети, 196 различни по вид предмети и 60 патрона с различен калибър. От лек автомобил \"Фолксваген Поло\", собственост на И.И, са иззети 7 монети. По случая е образувано досъдебно производство в РУ - Лом.", "date": "2018.07.18", "title": "Монтана: 350 предмета с вид на културно-исторически ценности са иззети при проверка на частен имот в град Вълчедръм"}
{"url": "http://www.focus-news.net/news/2018/07/18/2546707/gerb-vnasya-signal-v-prokuraturata-za-obsht-biznes-na-elena-yoncheva-i-tsvetan-vasilev.html", "text": "Внасяме сигнал в Прокуратурата, КОНПИ и НАП за проверка на всички обстоятелства около общия бизнес на Елена Йончева с Цветан Василев. Това каза на брифинг в Народното събрание депутатът от ГЕРБ Делян Добрев, предаде репортер на  Агенция „Фокус“ . „Въпросите, които ще зададем е спазено ли е законодателството, има ли извършени престъпления, има ли пране на пари или данни за нарушения“, обяви той. „Сигналът ще бъде внесен още днес“, заяви Делян Добрев. „Как може във фирма с капитал 10 хил. лева, при участие 50% на 50% между фирмата на Елена Йончева и офшорката „Дайли трейдинг лимитед“, единият акционер да даде 5 хил. лева, а другия 315 хил. лева“, попита той. „Според публикация в медиите, която е озаглавена „Офшорните владения на Цветан Василев“ въпросната офшорка „Дайли трейдинг лимитед“ е собственост на Цветан Василев“, обясни депутатът. „Излиза, че съдружникът на Елена Йончева във фирмата „Офроуд“ ООД, е Цветан Василев“, каза още той. \r\nБиляна ИВАНОВА", "date": "2018.07.18", "title": "ГЕРБ внася сигнал в Прокуратурата за общ бизнес на Елена Йончева и Цветан Василев"}
{"url": "http://www.focus-news.net/news/2018/07/18/2546715/die-zeit-germanskoto-pravitelstvo-predpriema-nov-opit-za-razshiryavane-na-spisaka-na-sigurnite-strani-na-proizhod.html", "text": "Федералното правителство на Германия ще предложи законодателни промени, които предвиждат разширяване на списъка на сигурните страни на произход. Ако те бъдат утвърдени в Бундестага, то гражданите на т.нар. Магребски страни ще имат значително по-малки шансове да получат разрешение за оставането им в страната, пояснява националният ежедневник  Die Zeit .  \r\nУправляващите в Берлин ще предприемат нов опит да класифицират Тунис, Мароко и Алжир като сигурни страни на произход. В разширения списък трябва да бъде включена и бившата съветска република Грузия. Автор на законопроекта е федералният министър на вътрешните работи Хорст Зеехофер, поясняват от редакцията.  \r\nПромените биха ускорили процедурите за предоставяне на убежище на мигрантите от тези страни, като надеждите на голямата коалиция са за по-бързо отхвърляне и репатриране на мигрантите от тези страни. Изключения следва да се прилагат за заетите на пазара на труда, студентите и младежите, които са на стажове.  \r\nМинистерството на вътрешните работи оправда проекта, изхождайки от тезата, че кандидатите от тези страни така или иначе имат малки шансове за получаване на убежище. През 2017 г. едва 0,6% от молбите на кандидатстващите за убежище грузинци са удовлетворени, на алжирците – 2%, а на мароканците и тунизийците – съответно 4,1% и 2,7%.  Тереза Герова", "date": "2018.07.18", "title": "Die Zeit: Германското правителство предприема нов опит за разширяване на списъка на сигурните страни на произход"}
{"url": "http://www.focus-news.net/news/2018/07/18/2546716/sport-otnovo-uvelichavat-nagradniya-fond-na-us-open.html", "text": "Шампионите от откритото първенство по тенис на САЩ ще получат по 3.8 милиона евро от наградния фонд, който ще бъде в размер на 53 милиона долара, съобщи местната тенис асоциация. 700 хиляди долара ще получат победителите при двойките, а общата сума за квалификантите е 3 милиона. \r\nМиналата година шампионите спечелиха по 3.7 милиона всеки, а пълният награден фонд беше 50.4 милиона. От 2013-а година насам наградният фонд е нараснал с 57 процента. \r\nТурнирът в Ню Йорк започва на 27-и август. \r\nВенцислав ДРАГОМАНОВ", "date": "2018.07.18", "title": "Спорт: Отново увеличават наградния фонд на US Open"}
{"url": "http://www.focus-news.net/news/2018/07/18/2546698/mezhdu-dvete-cheteniya-na-promenite-v-zakona-za-aktsizite-deputatite-shte-predlozhat-aktsizat-za-elektronnite-tsigari-da-bade-40-ot-tozi-na-ostanalite.html", "text": "Парламентът прие първо четене промени в Закона за акцизите и данъчните складове, предаде репортер на  Агенция „Фокус“ . В приетия законопроект се предлага  „нагреваемите тютюневи изделия“ или т.нар. електронни цигари да се облагат с акциз, равен на този на цигарите. Браншовите организации са изразили становища против така направеното предложение. Затова между двете четения на закона депутатите ще предложат акцизът за електронните цигари да бъде 40% от този на останалите, а не 100%, с цел повишението да се извърши по-плавно. В момента акцизът за кутия електронни цигари е 0,93 лв. А ако акцизът се изравни с този на цигарите, ще бъде 3, 54 лв. за кутия. Депутатите приеха и промяна за бира, която е в опаковки над 5 литра. Те въведоха задължение за облепването й с бандерол с цел оптимизиране на контрола. Промяната в акциза за електронните цигари ще влезе в сила от 1 октомври 2018 година, а тази за бирата - от 1 януари 2019 година. \r\nБиляна ИВАНОВА", "date": "2018.07.18", "title": "Между двете четения на промените в Закона за акцизите депутатите ще предложат акцизът за електронните цигари да бъде 40% от този на останалите"}
{"url": "http://www.focus-news.net/news/2018/07/18/2546717/burgas-200-000-kasa-tsigari-bez-banderol-sa-izzeti-pri-proverka-na-tovaren-avtomobil-v-slanchev-bryag.html", "text": "200 000 къса цигари без бандерол са иззети при проверка на товарен автомобил в Слънчев бряг. Това съобщиха от ОДМВР-Бургас. Служители от Районно управление – Несебър и служители от Главна дирекция „Национална полиция“ – София извършили проверката в база на бившия бетонов център „Хит“ в западната част на Слънчев бряг. Там бил паркиран товарният автомобил „Рено Трафик“ с пловдивска регистрация, собственост на частна фирма с управител – 39-годишен пловдивчанин. Освен него в базата били и други двама негови съграждани с инициали Д.Б. (46-годишен) и Р.С. (41-годишен). В багажника на автомобила са намерени и иззети 21 найлонови плика, пълни с общо 200 000 цигари без акцизен бандерол от различни марки. И.Ш., Д.Б. и Р.С. са задържани за срок до 24 часа. По случая е образувано досъдебно производство.", "date": "2018.07.18", "title": "Бургас: 200 000 къса цигари без бандерол са иззети при проверка на товарен автомобил в Слънчев бряг"}
{"url": "http://www.focus-news.net/news/2018/07/18/2546719/elena-yoncheva-bsp-klevetata-na-gerb-nyama-da-spre-razsledvaneto-ni-za-kashtata-v-barselona.html", "text": "Клеветата на ГЕРБ няма да спре разследването ни за къщата в Барселона. Това каза говорителят на ПГ на „БСП за България“ Елена Йончева пред журналисти във връзка с обвиненията на ГЕРБ, че тя има съдружие с Цветан Василев и във връзка с публикации в медиите за къща в Барселона, свързана  премиера Бойко Борисов, предаде репортер на  Агенция „Фокус“.   По думите на Йончева информация за тази къща вече се появи в медиите. „Това няма да ни спре“, каза Йончева. Тя посочи, че БСП ще продължи разследването си в къщата в Барселона. „Всичко останало ще чуете в съда, това е една клеветническа кампания“, поясни Йончева.  \r\nДеница КИТАНОВА", "date": "2018.07.18", "title": "Елена Йончева, БСП: Клеветата на ГЕРБ няма да спре разследването ни за къщата в Барселона"}
{"url": "http://www.focus-news.net/news/2018/07/18/2546713/delyan-dobrev-gerb-elena-yoncheva-izlaga-obshtestvoto-che-nyama-otnosheniya-s-tsvetan-vasilev-a-se-okazva-che-mu-e-sadruzhnik.html", "text": "Преди месеци, когато попитах Елена Йончева какви са отношенията й с Цветан Василев, тя твърдеше, че няма такива. Излъга медиите и цялото общество. Това каза на брифинг в Народното събрание депутатът от ГЕРБ Делян Добрев по повод общия бизнес на депутата от БСП Елена Йончева и Цветан Василев, предаде репортер на  Агенция „Фокус“ . „Целта ни не е да правим скандал или да атакуваме някой, така както аз бях атакуван преди месеци, без никакви доказателства, денонощно по всички телевизии и медии“, заяви той. „От документите се оказва, че Елена Йончева не само има отношения с Цветан Василев, а и е съдружник. Документите ги има в Търговския регистър и в интернет“, посочи Делян Добрев. „Оказва се, че моралният съдник в лицето на Елена Йончева е съдружник във фирма с Цветан Василев“, коментира депутатът от ГЕРБ. \r\nБиляна ИВАНОВА", "date": "2018.07.18", "title": "Делян Добрев, ГЕРБ: Елена Йончева излъга обществото, че няма отношения с Цветан Василев, а се оказва, че му е съдружник"}
{"url": "http://www.focus-news.net/news/2018/07/18/2546710/veliko-tarnovo-muzey-vazrazhdane-i-uchreditelno-sabranie-i-muzey-zatvor-shte-sa-otvoreni-za-bezplatni-poseshteniya-po-povod-181-godini-ot-rozhdenieto-na-vasil-levski.html", "text": "Музей „Възраждане и Учредително събрание“ и Музей „Затвор“ във Велико Търново ще са отворени за безплатни посещения по повод 181 години от рождението на Васил Левски. Това съобщи за  Радио „Фокус“ – Велико Търново  д-р Жюлиета Гюлева, уредник в Регионалния исторически музей – Велико Търново. Двете експозиции са отворени за посетители от 10.00 часа. \r\nЖюлиета Гюлева припомни, че в търновския затвор Левски прекарва последните си дни. На 27 декември 1872 година той е заловен от турските заптиета в Къкринското ханче. Откаран е за разпит първоначално в град Ловеч. Там не успяват да установят самоличността му. Той казва, че е търновец, в следствие на което е докаран в Търново. Апостолът на свободата лежи в Търновския затвор от 28 до 31 декември 1872 година. В последствие той признава своята самоличност и в ранните часове на 31 декември е конвоиран в град София, където е съден от следствена комисия. \r\nНадежда КРЪСТЕВА", "date": "2018.07.18", "title": "Велико Търново: Музей „Възраждане и Учредително събрание“ и Музей „Затвор“ ще са отворени за безплатни посещения по повод 181 години от рождението на Васил Левски"}
{"url": "http://www.focus-news.net/news/2018/07/18/2546721/vidin-v-5-naseleni-mesta-ot-oblastta-shte-bade-narusheno-vodopodavaneto-zaradi-avarii.html", "text": "В 5 населени места във Видинска област ще бъде нарушено водоподаването. Това каза за  Радио „Фокус“ – Видин  дежурният служител във водоснабдителното дружество. Отстраняване на авария на уличен водопровод е причина за спиране на водоподаването в село Новоселци до 13.00 часа и в град Брегово до 14.00 часа. Отстраняване на аварии по улични водопроводи е причина са спиране на водоподаването и в гр. Дунавци по улиците „Б. Чонос“ и „Искър“ до 14.00 часа, в село Дъбравка до 14.00 часа и в село Карбинци до 15.00 часа. \r\nАнна ЛОЗАНОВА", "date": "2018.07.18", "title": "Видин: В 5 населени места от областта ще бъде нарушено водоподаването заради аварии"}
{"url": "http://www.focus-news.net/news/2018/07/18/2546720/pregled-na-osnovnite-temi-vav-varnenskiya-pechat.html", "text": "„Масови нарушения в „Синята зона“ е водещото заглавие в днешния брой на вестник  „Черно море“ . Дни след като „Синята зона“ във Варна заработи, резултатът от пускането ѝ може да се обобщи така масови нарушения на шофьорите, но и освободени улици от неправилно паркирали автомобили. Както е известно, в момента тече едномесечен гратисен период, в който на неплатилите такса за престой не се поставя скоба. Това обаче не важи за тези, които са си оставили автомобилите в разрез с правилата по тротоари или места, където паркирането не е разрешено. „Eдва 8,6% от българските жени развиват собствен бизнес“ е друго заглавие в днешния брой. Много малка част от жените у нас решават да се заемат със собствен бизнес, а в много от случаите той не оцелява след първите три години. Институции, университети и неправителствени организации от 9 страни, в които проблемът е сходен, ще направят проучвания, за да установят какви са причините за това. Освен България останалите страни, които участват в инициативата, са Австрия, Германия, Словения, Унгария, Румъния, Босна и Херцеговина, Молдова и Хърватия, се посочва в публикацията. „Цацата е единствената риба, незастрашена от изчезване“, пише на трета страница в броя. Изданието цитира информация от началника на варненския аквариум доц. Елица Петрова. Според нея всички промишлени риби в черноморския басейн се водят за свръхексплоатирани, с изключение на трицоната, която засега има устойчив запас. „Донорството дава шанс за живот на близо 80 души годишно“. Средногодишно успешно реализираните донорски ситуации у нас са около 20 и благодарение на тях се извършват средно 80 трансплантации на нуждаещи се болни. А м.г. успешните донорски ситуации бяха50. Това е съобщила във Варна директорът на Изпълнителната агенция по трансплантация към Министерството на здравеопазването Марияна Симеонова. „Годишният общ доход във Варненско нараства“, съобщава изданието на четвърта страница. По данни на Националния статистически институт през 2017 г. годишният общ доход средно на лице от домакинство в област Варна е 5407 лв. и нараства с 5.7% спрямо 2016 г. За периода 2008 – 2017 г. общият доход средно на лице от домакинство в областта се увеличава 1.4 пъти. Приходите от работна заплата през 2017 г. са 2959 лв. и се увеличават със 7.1% спрямо 2016 г. и 1.5 пъти в сравнение с 2008 г.", "date": "2018.07.18", "title": "Преглед на основните теми във варненския печат"}
{"url": "http://www.focus-news.net/news/2018/07/18/2546709/ministarat-na-transporta-ivaylo-moskovski-e-v-parlamenta-za-obsazhdaneto-na-kontsesiyata-na-letishte-sofiya.html", "text": "Министърът на транспорта Ивайло Московски е в парламента за обсъждането на концесията на Летище „София“, предаде репортер на  Агенция „Фокус“ . Министърът дойде по настояване на БСП, след като обсъждането на предложението за отмяна на концесията влезе в днешния дневен ред. Опозицията настоя в пленарна зала да дойде и премиерът Бойко Борисов. \r\nБиляна ИВАНОВА", "date": "2018.07.18", "title": "Министърът на транспорта Ивайло Московски е в парламента за обсъждането на концесията на Летище „София“"}
{"url": "http://www.focus-news.net/news/2018/07/18/2546718/premierat-boyko-borisov-ako-sega-ne-prekratim-zarazata-po-zhivotnite-posle-porazheniyata-shte-se-izmervat-v-stotitsi-milioni.html", "text": "Ако сега не прекратим заразата по животните, после пораженията ще се измерват в стотици милиони. Това каза министър-председателят Бойко Борисов преди днешното правителствено заседание, предаде репортер на  Агенция „Фокус“ . \r\n„Всичко, което се прави по животните – няма друга нито европейска, нито световна практика. Разпореждам на министъра на земеделието Порожанов да провери как до 1990 г. в комунистическия режим се е действало в такива случаи – армията затваря, загражда и по същия начин. Аз гледам животни и знам какво е да се случи – това е като дете и разбирам хората, които страдат“, каза още премиерът. \r\n„А сметнете 1,3 млн. по 190 лв. И три години след това износът е забранен. И какви са щетите след това за държавата? Лесно можем да кажем: „Оставете ги“. Но после за целия бранш следва това. Веднага подгответе стада, веднага с парите хората да могат да си вземат животни и да си напълнят малките ферми, фермички и въобще кошари. Ще платим малко, но ще дезинфекцират всичко. Колкото и да струва, сега е малко. После пораженията ще се измерват в десетки стоици милиони“, коментира Борисов. \r\nЦветилена СИМЕОНОВА", "date": "2018.07.18", "title": "Премиерът Бойко Борисов: Ако сега не прекратим заразата по животните, после пораженията ще се измерват в стотици милиони"}
{"url": "http://www.focus-news.net/news/2018/07/18/2546726/dimitar-masurski-pss-pamporovo-turistite-e-dobre-da-ne-izlizat-sami-v-planinata-tryabva-da-poznavat-marshruta-i-da-nosyat-zaredeni-telefoni.html", "text": "През летния сезон туристите е добре да не излизат сами в планината, трябва да познават маршрута и да носят заредени телефони. Това каза за  Радио „Фокус“ – Смолян  Димитър Масурски – началник на Планинска спасителна служба – Пампорово към Българския червен кръст, база „Студенец“. По думите му е препоръчително в група туристи поне един или двама души да познават добре маршрута, по който се правят преходите. Не е хубаво човек да тръгва сам в планината, допълни спасителят и подчерта, че чрез мобилния телефон най-бързо може да се открие изчезнал или пострадал човек. „Въпреки че в Родопите на много места няма добра връзка, винаги има вероятност да се намери обхват и пострадалият или изгубеният да осъществят връзка с нас. По този начин ще успеем да ги открием и да им помогнем много по-бързо“, поясни Масурски. \r\nТой посочи, че голяма част от хората вече са с нови телефони, на които може да инсталират мобилното приложение на Планинската спасителна служба. По този начин може точно да се локализира туристът, който има нужда от помощ, защото приложението дава точните координати на неговото местоположение. Масурски допълни, че в другите планини в страната сигурно е имало открити хора чрез новата системата, но засега в Родопите все още няма такива случаи. Той уточни, че от началото на лятото в Родопите има само един по-сериозен инцидент. В началото на седмицата 78-годишен мъж от Смолян се загуби в района на връх Перелик. Той бе открит в добро здраве, благодарение на общо 15 спасители, които участваха в акцията в неделя вечерта и в понеделник сутринта, припомни планинският спасител. \r\nНели ГЕРГЬОВСКА", "date": "2018.07.18", "title": "Димитър Масурски, ПСС – Пампорово: Туристите е добре да не излизат сами в планината, трябва да познават маршрута и да носят заредени телефони"}
{"url": "http://www.focus-news.net/news/2018/07/18/2546723/blagoevgrad-politsai-sa-otkrili-105-rasteniya-kanabis-s-obshto-teglo-90-kg-v-uchastak-ot-darzhaven-gorski-fond-kray-s-churilovo.html", "text": "Полицаи са открили 105 растения канабис с общо тегло 90 кг в участък от държавен горски фонд  край с. Чурилово. Това съобщиха от  ОДМВР-Благоевград . Полицейски служители на РУ-Петрич, са извършили  проверка на 17 юли в местността „Мариина чешма“ край с. Чурилово, общ. Петрич. Там в участък от държавен горски фонд са открили 105 броя зелени тревисти растения с общо тегло 90 кг., реагирали при полевия тест на канабис. След вземане на представителни проби, останалото количество наркотично вещество е унищожено в присъствието на комисия  За случая е уведомена РП - Петрич. Образувано е досъдебно производство.", "date": "2018.07.18", "title": "Благоевград: Полицаи са открили 105 растения канабис с общо тегло 90 кг в участък от държавен горски фонд край с. Чурилово"}
{"url": "http://www.focus-news.net/news/2018/07/18/2546724/dobrich-obshtestvenostta-v-grada-se-pokloni-pred-lichnostta-i-deloto-na-apostola.html", "text": "Обществеността в града се поклони пред личността и делото на Апостола, предаде кореспондентът на  Радио „Фокус” – Варна . Община град Добрич организира общоградско поклонение пред паметника на Васил Левски, в деня, в който се отбелязва неговото рождение. Граждани, представители на Общината и общественици се събраха пред паметника на Левски, за да отдадат своята почит. Поетичен рецитал, представен от ученици, припомни моменти от жизнения път и делото на Апостола. С минута мълчание и сведени глави признателните потомци почетоха паметта на големия български герой. Цветя и венци бяха положени на паметника. Автор на бюст-паметника е скулпторът Никола Богданов. Паметникът се намира в градинката пред църквата „Св. Георги“. \r\nЖулиета НИКОЛОВА", "date": "2018.07.18", "title": "Добрич: Обществеността в града се поклони пред личността и делото на Апостола"}
{"url": "http://www.focus-news.net/news/2018/07/18/2546728/die-frankfurter-rundschau-alternativa-za-germaniya-iznenada-s-predizbornata-si-programa-v-bavariya-na-pritsel-e-tsarkvata.html", "text": "Популистката „Алтернатива за Германия“ изненада с предизборната си програма за вота в Бавария. В документа крайнодясната партия настоя за ясно разделяне на държава и църква, и се обяви против отпускането на средства за религиозните общности, отбелязва националният ежедневник   Die Frankfurter Rundschau .  \r\nВ предизборната си програма „Алтернатива за Германия“ определя отделните църкви като „лобистки групи“ и критикува остро „обществените дарения за духовенството“. \r\n„Алтернатива за Германия“ не иска държавна подкрепа за религиозните общности, а ясно разделяне на държава и църква в Бавария“, се казва в документа. Партията изисква прекратяване на субсидиите не само за мюсюлманските, но и за християнските религиозни общности. Кардиналите, епископите и други църковни служители не трябва да получават заплатите си от Свободната държава Бавария. „Тази държавна подкрепа вече не е разумна за германския и особено за баварския данъкоплатец\", категорични са популистите.  \r\nВ избирателната програма за Бавария, партията изисква провеждането на референдуми по швейцарския модел, намаляване наполовина на регионалния парламент и директно избиране на държавните служители. Документа е доминиран и от предложенията за промени в областта на политиката за убежище. Това не е случайно – Бавария е най-силно засегната от миграцията провинция.  Тереза Герова", "date": "2018.07.18", "title": "Die Frankfurter Rundschau: „Алтернатива за Германия“ изненада с предизборната си програма в Бавария – на прицел е Църквата"}
{"url": "http://www.focus-news.net/news/2018/07/18/2546732/blagoevgrad-v-mladezhkiya-dom-shte-se-provede-blagotvoritelno-predstavlenie-za-nabirane-na-sredstva-v-pomosht-na-14-godishno-bolno-dete.html", "text": "Театрална школа „Ер малък“ към ДТ „Проф. Енчо Халачев“ организира благотворително представление „Не се гаси туй, що не гасне“. Това съобщи за  Радио „Фокус“ – Пирин  директорът на културната институция Бранимир Митов. Входът за постановката е 10 лева, а набраните средства ще бъдат преведени по дарителската сметка на 14-годишният състезател от школата на бейзболния шампион Бизони (Благоевград) Иван Христов. Момчето се нужда е сложна операция, тъй като му е открит тумор, разновидност на рака на костната система. Постановката ще се играе в Младежкия дом от 19.00 часа. Билетите за събитието вече са в продажба. \r\nЛивия НИНОВА", "date": "2018.07.18", "title": "Благоевград: В Младежкия дом ще се проведе благотворително представление за набиране на средства в помощ на 14-годишно болно дете"}
{"url": "http://www.focus-news.net/news/2018/07/18/2546733/dobrich-izlozhbata-sakrovishtata-na-zemyata-e-predstavena-v-galeriya-tunela-na-darzhaven-kulturen-institut-dvoretsa.html", "text": "Изложбата „Съкровищата на Земята“ е представена в галерия „Тунела“ на Държавен културен институт – Културен център (ДКИ-КЦ) „Двореца“ в Балчик. Тя ще гостува там в следващите два месеца, предаде кореспондент на  Радио „Фокус” – Варна . Експозицията включва специално подбрано от фондовите колекции на Националния музей „Земята и хората“ – декоративни и скъпоценни камъни, заяви директорът на ДКИ-КЦ „Двореца“ Жени Михайлова. „Националния музей „Земята и хората“ е музей на минералното царство с богати и добре комплектувани фондове с 37 000 музейни единици. Съхранява и показва една от двете колекции гигантски кристали и богата систематична колекция, най-богата на Балканите, включваща 1613 минерални вида, най-пълната колекция от български минерали – 309 вида, регионални научни, монографични колекции от знаменити световни находища“, посочи Жени Михайлова. Тя подчерта, че особен акцент в експозицията в галерия „Тунела“ е нефритената катарама, открита от екип на доц. Бони Петрунова при археологически разкопки миналото лято на некропол от XIV век на нос Калиакра. Посетителите на „Двореца“ ще имат възможност да разгледат част от богатството на музея, представено в очарователната атмосфера на Архитектурно-парковия комплекс край морето.  \r\nЖулиета НИКОЛОВА", "date": "2018.07.18", "title": "Добрич: Изложбата „Съкровищата на Земята“ е представена в галерия „Тунела“ на Държавен културен институт „Двореца“"}
{"url": "http://www.focus-news.net/news/2018/07/18/2546730/varna-nyakolko-rayona-na-grada-sa-bez-voda-zaradi-avariya.html", "text": "Абонатите в района между бул. „Цар Освободител“, ул. „Отец Паисий“, бул. „Владислав Варненчик“ и ул. „Струга“ ще бъдат без водоподаване до около 17.00 часа днес. Това съобщиха от дружеството  водоснабдителното дружество , обслужващо областта. Според информацията, вода няма да има и в района на комплекс „Тилия“ в курортния комплекс „Св.Св Константин и Елена“ до около 14 часа. Проблеми с водоподаването до около 15 часа ще има и на територията на селата Тополи и Казашко. \r\nДиана СТОЕВА", "date": "2018.07.18", "title": "Варна: Няколко района на града са без вода заради авария"}
{"url": "http://www.focus-news.net/news/2018/07/18/2546729/pregled-na-nyakoi-ot-osnovnite-temi-v-germanskiya-pechat-agentsiya-fokus.html", "text": "Федералното правителство на Германия ще предложи законодателни промени, които предвиждат разширяване на списъка на сигурните страни на произход. Ако те бъдат утвърдени в Бундестага, то гражданите на т.нар. Магребски страни ще имат значително по-малки шансове да получат разрешение за оставането им в страната, пояснява националният ежедневник  Die Zeit .  \r\nУправляващите в Берлин ще предприемат нов опит да класифицират Тунис, Мароко и Алжир като сигурни страни на произход. В разширения списък трябва да бъде включена и бившата съветска република Грузия. Автор на законопроекта е федералният министър на вътрешните работи Хорст Зеехофер, поясняват от редакцията.  \r\nПромените биха ускорили процедурите за предоставяне на убежище на мигрантите от тези страни, като надеждите на голямата коалиция са за по-бързо отхвърляне и репатриране на мигрантите от тези страни. Изключения следва да се прилагат за заетите на пазара на труда, студентите и младежите, които са на стажове.  \r\nМинистерството на вътрешните работи оправда проекта, изхождайки от тезата, че кандидатите от тези страни така или иначе имат малки шансове за получаване на убежище. През 2017 г. едва 0,6% от молбите на кандидатстващите за убежище грузинци са удовлетворени, на алжирците – 2%, а на мароканците и тунизийците – съответно 4,1% и 2,7%. \r\n***  В отговор на последната провокация към Германия, отправена от държавния глава на САЩ Доналд Тръмп, няколко фракционни лидера на партиите в Бундестага призоваха Европа за по-твърд подход към американския президент, пише водещото издание  Der Spiegel .  \r\nС Тръмп начело, отношенията със САЩ вече не може да бъдат надеждни, предупреди председателят на фракцията на Съюза (ХДС/ХСС) Фолкер Каудер (ХДС). Интересите на Вашингтон са поставени над тези на общността от двете страни на Атлантическия океан. Старият континент трябва да се консолидира, за да отговори – както на  търговския спор, така и на проблемите със сигурността.  \r\nФракционният лидер на ХСС Александър Добринд подчерта: „Ако Тръмп формулира толкова решително интересите на САЩ, то това е повод Германия да направи същото в името на собствените й интереси и суверенитет“. За да се случи това обаче, Берлин трябва да инвестира повече в отбраната, допълни Добринд. \r\n„Зеленият“ лидер на парламента Антон Хофрайтер призова Европа „най-накрая да се погрижи за независимостта си от Америка“. По отношение на енергийната политика тя „не трябва да остава зависима от авторитарната Русия, нито от все по-непредвидимата администрация на САЩ\". Това може да се случи, само „ако разчитаме на възобновяеми източници на енергия\". \r\nПредседателят на парламентарната група на Свободната демократическа партия (СвДП)  Кристиан Линднер изрази увереност, че държавите от ЕС трябва да защитават интересите на организацията заедно. По-конкретно, той призова за „допълнителни инициативи за укрепване на свободната търговия\". Добрите отношения със САЩ не бива да се жертват, само заради „един заблуден президент\". \r\nФракционният лидер на партията „Левица“ Сара Вагенкнехт призова за „уверена външна политика, която да не се ръководи от комарджия в напреварата във въоръжението и отприщването на нови войни“. \r\nТръмп бе на седемдневна обиколка в Европа, която остави американските съюзници в потрес. Американският президент провокира скандал на срещата на върха на НАТО в Брюксел, атакува Германия за политиката й в областта на енергетиката, отбраната и бежанците, а след това разкритикува и британския премиер Тереза Мей. \r\n***  Популистката „Алтернатива за Германия“ изненада с предизборната си програма за вота в Бавария. В документа крайнодясната партия настоя за ясно разделяне на държава и църква, и се обяви против отпускането на средства за религиозните общности, отбелязва националният ежедневник   Die Frankfurter Rundschau .  \r\nВ предизборната си програма „Алтернатива за Германия“ определя отделните църкви като „лобистки групи“ и критикува остро „обществените дарения за духовенството“. \r\n„Алтернатива за Германия“ не иска държавна подкрепа за религиозните общности, а ясно разделяне на държава и църква в Бавария“, се казва в документа. Партията изисква прекратяване на субсидиите не само за мюсюлманските, но и за християнските религиозни общности. Кардиналите, епископите и други църковни служители не трябва да получават заплатите си от Свободната държава Бавария. „Тази държавна подкрепа вече не е разумна за германския и особено за баварския данъкоплатец\", категорични са популистите.  \r\nВ избирателната програма за Бавария, партията изисква провеждането на референдуми по швейцарския модел, намаляване наполовина на регионалния парламент и директно избиране на държавните служители. Документа е доминиран и от предложенията за промени в областта на политиката за убежище. Това не е случайно – Бавария е най-силно засегната от миграцията провинция. \r\n***", "date": "2018.07.18", "title": "Преглед на някои от основните теми в германския печат (Агенция „Фокус“)"}
{"url": "http://www.focus-news.net/news/2018/07/18/2546722/premierat-boyko-borisov-ne-sme-izvergi-i-ni-e-zhal-za-zhivotnite-no-dopusnem-li-zarazata-da-mine-v-drugi-naseleni-mesta-togava-shte-plachat-vsichki.html", "text": "Не сме изверги и ни е жал за животните, но допуснем ли заразата да мине в други населени места, тогава ще плачат всички. Това каза министър-председателят Бойко Борисов преди днешното правителствено заседание, предаде репортер на  Агенция „Фокус“ . “Упрекът ми към Агенцията по храните е, че трябва да прояви максимална човечност, това са животинки. Защото след това 1,1 млн. животни трябва да се избият, ако не се прекрати тази зараза. Има държави, които горят всичко в 10 км зона, за да прекратят подобни зарази“, каза още Борисов. \r\nПремиерът посочи, че е разпоредил по румънската граница да бъдат сложени електропастири. „Но сега от МВР ми казват, че има опасност, ако някое дете отиде при тях. Направете тъй, че да се реши и гарантира този въпрос. Допуснем ли заразата да мине в други населени места, тогава ще плачат всички. И компенсациите няма да бъдат в рамките на милиони, а на стотици милиони. Просто проявете необходимото съчувствие, човещина, бързо плащайте. Убедете хората и всички останали, че след това тази напаст ще влезе навсякъде и тогава целият сектор ще загине. Тогава няма да можем години наред да изнесем никаква продукция – нито сирене, нито масло, нито кашкавал. А да не говорим и когато българите започнат да разбират, че ако сме заразили всичко, трябва да е внос след това. Обяснете хубаво, тук политика няма. И затова извадете, когато компартията се е занимавала с това, как е действала. Нито сме изверги, нито не ни е жал за животните, напротив“, каза Борисов. \r\nВ отговор на изказване на министър Румен Порожанов, че всичко това вече се прави, Борисов каза: „Абе, прави се след като стана проблема, тогава тръгнахте да обяснявате. И помолете хората да не крият животните. Защото заради няколко животни после 1,3 млн. лв. ще трябва да плащаме\". \r\nЦветилена СИМЕОНОВА", "date": "2018.07.18", "title": "Премиерът Бойко Борисов: Не сме изверги и ни е жал за животните, но допуснем ли заразата да мине в други населени места, тогава ще плачат всички"}
{"url": "http://www.focus-news.net/news/2018/07/18/2546737/sofiya-politsiyata-izdirva-57-godishniya-faro-begovich-koyto-e-v-neizvestnost-ot-9-yuli.html", "text": "Столичното Седмо РУ издирва 57-годишния Фаро Бегович (Fahro Begovic), австрийски гражданин, гостувал на роднини в ж.к. „Мусагеница“. Това съобщиха от пресцентъра на  МВР . Забелязан е за последен път на 9 юли около 16.50 часа пред централния вход на търговски център на бул. „Цариградско шосе“ и оттогава е в неизвестност.    \r\nМъжът е висок 191 см, с нормално телосложение, къса, бяла коса и кафяви очи. Глухоням е. В деня на изчезването си е бил облечен с тъмносиньо памучно яке с качулка, масленозелени памучни панталони и черни сандали. В себе си не носи документ за самоличност.  \r\nХората, които разполагат с информация за мъжа, могат да се обадят на тел. 112, 02/9828760, 9828731 или в най-близкото поделение на МВР.", "date": "2018.07.18", "title": "София: Полицията издирва 57-годишния Фаро Бегович, който е в неизвестност от 9 юли"}
{"url": "http://www.focus-news.net/news/2018/07/18/2546734/mitnitsa-stolichna-prodava-na-targ-637-konfiskuvani-fotovoltaichni-panela-i-1-380-montazhni-elementa-za-tyah.html", "text": "Митница \"Столична\" продава на търг 637 фотоволтаични панела и 1 380 монтажни елемента за тях. Стоките са отнети в полза на държавата след като са задържани през 2011 г. при отклонение от режим транзит. Санкцията на митниците е потвърдена от съда в края на 2015 г. Това съобщиха от пресцентъра на  Агенция „Митници“ . \r\nНачалната тръжна цена за панелите е 86 632 лева, а на монтажните елементи - 24 840 лева. Стоките са разделени в групи от по 13 панела или по 26 монтажни елемента, а участниците могат да наддават за една, няколко или всички групи. За участие в търга трябва да се внесе депозит от 20% от началната тръжна цена за съответната група. \r\nДължимото мито за този вид стока е 0%, но спечелилият купувач ще трябва да заплати ДДС. По повод реализацията на стоките, които могат да бъдат допуснати за свободно обращение или да бъдат реекспортирани от територията на ЕС, ДАМТН е предоставила писмо за годност на фотоволтаиците, които са маркирани съгласно изискванията на приложимия за тях стандарт и са придружени с инструкция за монтаж и експлоатация. Стоките обаче нямат гаранция, тъй като американската фирма производител преди време е обявила фалит. Освен това купувачът трябва да набави за своя сметка сертификати за годност и качество, ако такива са му необходими. \r\nОглед на стоката може да бъде направен до 20 юли, а самият търг ще се проведе в началото на август. Пълната информация за търга е достъпна на сайта на Агенция \"Митници\" в рубриката \"Обяви и съобщения\" - \"Публични продажби\" или  .", "date": "2018.07.18", "title": "Митница \"Столична\" продава на търг 637 конфискувани фотоволтаични панела и 1 380 монтажни елемента за тях"}
{"url": "http://www.focus-news.net/news/2018/07/18/2546736/oon-pochti-trima-ot-vseki-petima-hiv-pozitivni-imat-dostap-do-medikamenti.html", "text": "През 2017 г. почти трима от всеки петима души, заразени с ХИВ, са били подложени на антиретровирусна терапия (ART). Това показват данни от Общата програма на ООН срещу ХИВ/СПИН, предава  AFP .  \r\nМиналата година броят на заразените с ХИВ е бил 36,9 млн. души. От тях 15,2 млн. души нямат достъп до необходимото лечение. Останалите 21,7 млн. души обаче получават необходимите медикаменти. Броят им е рекорден, уточняват от ООН.   Тереза Герова", "date": "2018.07.18", "title": "ООН: Почти трима от всеки петима ХИВ-позитивни имат достъп до медикаменти"}
{"url": "http://www.focus-news.net/news/2018/07/18/2546735/varna-v-grada-se-provezhda-kampaniya-za-sabirane-na-opasni-otpadatsi.html", "text": "Мобилен събирателен пункт ще приема за безвъзмездно обезвреждане опасни отпадъци от домакинствата във Варна в дните от днес до 21 юли, предаде репортер на  Радио „Фокус“ – Варна . Пунктът ще бъде разположен в определени точки във всеки район в града, съобщиха от Дирекция „Инженерна инфраструктура и благоустрояване“. Следващата акция ще се проведе от 26 до 29 септември. Днес до 12.45 часа гражданите могат да предадат опасни отпадъци в района на паркинга на пазар „Чаталджа“ на ул. „Цар Асен“. От 13.45 до 17.30 часа мобилният пункт ще е разположен на паркинга на спирка „Марек“. Видовете отпадъци, които гражданите могат да предават, са лекарства с изтекъл срок на годност; живачни термометри и живак, почистващи препарати, дезинфектанти, белина, препарати за растителна защита и борба с вредители, киселини, основи и реактиви, замърсени опаковки, съдържащи остатъци от опасни вещества или замърсени с опасни вещества, бои, политури и лакове, праймери и разредители за боя, терпентин, лепила.  На 19 юли пунктът ще бъде разположен от 9.00 часа до 12.45 часа на пазара на ул. „Моряшка“ в квартал „Аспарухово“ и от 13.45 до 17.30 часа на площад „Лаврентий“ и ул. „Коста Тюлев“ в центъра. На следващия ден гражданите могат да оставят опасни отпадъци от 9.00 часа до 12.45 часа в района на паркинга до газостанцията на ул. „Вяра“ срещу бл. 138 и от 13.45 часа до 17.30 часа на паркинга  срещу бл. 302 в квартал „Вл. Варненчик“. В последния ден от кампанията отпадъци ще се приемат от 9.00 до 14.00 часа на паркинга до сградата на Община Варна, до бариерата, в близост до бул. „Осми Приморски полк“. \r\nДиана СТОЕВА", "date": "2018.07.18", "title": "Варна: В града се провежда кампания за събиране на опасни отпадъци"}
{"url": "http://www.focus-news.net/news/2018/07/18/2546731/dots-hristo-mihaylov-abv-lovat-na-diva-svinya-prez-lyatoto-shte-dovede-do-nyakolko-balgari-po-malko-i-povechko-naraneni.html", "text": "Ловът на дива свиня през лятото ще доведе до няколко българи по-малко и повечко наранени. Това каза доц. Христо Михайлов, експерт на АБВ в областта на околната среда, в интервю за  Агенция „Фокус“  за новия Закон за лова и опазване на дивеча и чумата по свинете. „През юли и август е сезонът на гъбите, на билките, на малините, на къпините, на активния туризъм, на добива на дърва за огрев. В този период ти да вкараш 100-хилядната българска армия от ловци в горите, заедно със своите не по-малко от 10 кучета на ловен район, за прогонване на диви свине. Да обясни някой как на ловджийското куче ще му подскажем да гони дивата свиня, а не малките на сърната, на лопатара, зайците в гората, които са родени само преди месец-два. Да постигнем някакъв резултат на тази растителност, когато практически от дивата свиня не можем да видим нищо друго освен майките, които водят стадата, тъй като малките са 10-12 кг и са като малки плъхове и зайци и плъхове, които търчат в горската растителност“, коментира доц. Михайлов. По думите му 99,9 % от българските ловци категорично са въстанали срещу промените в Закона за лова и опазване на дивеча, с които се позволява лов на диви свине през сряда, събота и неделя до 31 декември. Според него другата опасност е, че ще се разгонят  дивите свине из страната и по сухоземната граница в Румъния. „Ще постоят там на спокойствие, ще се върнат след двайсетина дни и ще докарат вируса със себе си. В резултат на това принудително мигриране, което държавата иска българският ловец да направи, за да може след месец-два три, ако влезе вирусът в България, да кажат, че ловците не са се справили и са виновни за проблема. Не – ловците са по-мъдри от тези, които в момента се мъчат да ни управляват“, допълни доц. Михайлов.  \r\nДеница КИТАНОВА  Пълния текст на интервюто четете в „Мнение”", "date": "2018.07.18", "title": "Доц. Христо Михайлов, АБВ: Ловът на дива свиня през лятото ще доведе до няколко българи по-малко и повечко наранени"}
{"url": "http://www.focus-news.net/news/2018/07/18/2546727/blagoevgrad-s-ritual-po-polagane-na-ventsi-i-tsvetya-v-grada-byaha-otbelyazani-181-godini-ot-rozhdenieto-na-vasil-levski.html", "text": "С ритуал по полагане на венци и цветя благоевградската общественост отбеляза 181 години от рождението на Апостола на свободата Васил Левски, предаде репортер на  Радио „Фокус“ - Пирин . Зам.-кметът на Благоевград Иво Николов, председателят на Общински съвет - Благоевград Радослав Тасков, представители на политически партии, учебни заведения, институции и граждани се поклониха пред бюст-паметника на Левски, който се намира на едноименния площад. Ученици припомниха част от живота и делото на Дякона. \r\nВасил Левски е роден в китното подбалканско градче Карлово на 6 юли 1837 г., (18 юли нов стил). Образованието си започва в килийното училище в родния си град. Година по-късно продължава в местното взаимно училище. “Аз съм посветил себе си на Отечеството: да му служа до смърт и да работя по народната воля“. Левски се отправя към Сърбия, за да се присъедини към Първата Българска легия, организирана от Раковски. Легендата гласи, че по време на военни упражнения той прави лъвски скок, от който всички са възхитени и започват да го наричат Левски. В Белград Левски укрепва познанствата си от Първа легия. Там той се запознава и с нови революционери, сред които Ангел Кънчев и Любен Каравелов. \r\nНа 11 декември 1868 г. с параход от Турну Мъгуреле (град в Румъния), Дяконът тръгва за Цариград. Започва първата си обиколка във вътрешността на страната, подпомогнат от „Българско общество“. \r\nАпостолът на Българската свобода е предаден през зимата на 1872 г. Заловен е в Къкринското ханче до Ловеч и е съден в София. \r\nОбесен „там близо край град София“ на 19 февруари 1873 г. Васил Левски е вечният критерий на поколения българи от Освобождението до днес. \r\nЛора КАЛЧЕВА", "date": "2018.07.18", "title": "Благоевград: С ритуал по полагане на венци и цветя в града бяха отбелязани 181 години от рождението на Васил Левски"}
{"url": "http://www.focus-news.net/news/2018/07/18/2546739/pazardzhik-tri-novi-skulpturi-shte-badat-postaveni-po-porechieto-na-kanala-pasha-ark-v-grada.html", "text": "Скулптурите „Следите на разказвача” на Славчо Славчев, „Мечта” на Здравко Здравков и „Царски двери” на Димитър Маламски са новите проекти, които ще бъдат реализирани по поречието на канала „Паша арк” това лято. Това съобщиха за  Радио „Фокус“ – Пазарджик  от Общината. Тримата автори се отзоваха на поканата за участие на местни творци в традиционния вече скулптурен проект „По канала”. Градското пространство е познато и на тримата, тъй като те вече са реализирали свои проекти там. Работата на Славчо Славчев е продължение на миналогодишната пластика – „Разказвачът на приказки”. Скулптурите ще бъдат изпълнени в метал, стъкло, керамика и изкуствен камък и са на стойност 10 хил. лв. Те трябва да бъдат реализирани до два месеца. \r\nАлбена ЖИЛЕКОВА", "date": "2018.07.18", "title": "Пазарджик: Три нови скулптури ще бъдат поставени по поречието на канала „Паша арк“ в града"}
{"url": "http://www.focus-news.net/news/2018/07/18/2546738/sport-videoton-e-sledvashtiyat-sapernik-na-ludogorets.html", "text": "Унгарският първенец Видеотон е следващият съперник на Лудогорец във втория квалификационен кръг на Шампионската лига, след като вече елиминира Дюделанж от Люксембург с успех 2:1 в реванша на свой терен. Цял мач за гостите игра българският халф Едисон Йорданов. Първата среща бе завършила 1:1 и така с общ резултат 3:2 унгарците се класираха за следващата фаза, която и Лудогорец официално достигна след края на мача си в Северна Ирландия срещу Крусейдърс. „Орлите“ спечелиха убедително със 7:0 в първата среща и 2:0 реванша в Белфаст. \r\nСръбският нападател Данко Лазович (18) изведе унгарския шампион напред в резултата, но след почивката Клемент Коутуриер (54) изравни. Радостта на гостите бе кратка, тъй като друг сръбски нападател Марко Шчепович (58) се разписа за 2:1. До края на мача домакините не допуснаха нов гол, който щеше да класира гостите напред заради повече попадения на чужд терен. Тимът от Люксембург завърши мача в намален състав, след като в добавеното време Бриан Мелисе получи директен червен картон. \r\nВенцислав ДРАГОМАНОВ", "date": "2018.07.18", "title": "Спорт: Видеотон е следващият съперник на Лудогорец"}
{"url": "http://www.focus-news.net/news/2018/07/18/2546741/stara-zagora-lek-avtomobil-e-katastrofiral-v-rayona-na-196-km-na-avtomagistrala-trakiya-vodachat-e-napusnal-myastoto-na-intsidenta.html", "text": "Лек автомобил е катастрофирал в района на 196 км на автомагистрала „Тракия“. Полицейските служители, отзовали се на мястото на инцидента, са намерили превозното средство празно.  Това съобщиха за Агенция \"Фокус\" от  ОДМВР-Стара Загора.  Сигналът за инцидента е получен около 8.00 часа сутринта. Органите на реда работят за изясняване на причината защо пътуващите в автомобила са напуснали местопроизшествието. Превозното средство все още е на място, поради което движението е ограничено в лентата за изпреварване. От ОДМВР-Стара Загора призовават за повишено внимание от страна на водачите в района.", "date": "2018.07.18", "title": "Стара Загора: Лек автомобил е катастрофирал в района на 196 км на автомагистрала „Тракия“, водачът е напуснал мястото на инцидента"}
{"url": "http://www.focus-news.net/news/2018/07/18/2546744/blagoevgrad-hudozhnikat-ani-pokrovnishka-shte-predstavi-izlozhba-v-gradskata-hudozhestvena-galeriya.html", "text": "Художникът Ани Покровнишка ще представи изложба в Градска художествена галерия - Благоевград. Това каза за  Радио „Фокус“ - Пирин  самият творец. Официалното откриване е днес от 18.00 часа. „Самата изложба е под надслов „Превърнати форми“ и е свързана с термина от философията „превърната форма“, който се използва за определяне на строежа и начина на функциониране на сложни системи от връзки. Полето на изобразителното изкуство и превръщането на формата се постига чрез попълване на една друга предметност и едно ново отношение“, каза Покровнишка. По думите ѝ това е творчески проект, който съдържа коментари върху социалните теми и наред с типичните художествени сюжети. „Ще присъстват въпросите свързани с политика, религия, банковите индекси, които аз лично предавам чрез символите и метафорите. Произведенията са създадени от отпадъчните материали - полиестер, хартия, метал, които са преработени чрез деформиране, лепене, наслагване“, каза Покровнишка. По този начин работната субстанция е с обикновени полиестерни торбички, кашони, метални предмети, които вече са използвани във всекидневието, но променят своята първоначална форма и се превръщат в скулптурни произведения. „Те придобиват един нов живот. Така превърнатите вече форми, успяват да разчупят традиционната връзка между хората и да създадат една нова реакция от тях, която е заместваща и свързвана с творчеството“, каза Покровнишка. \r\nЛора КАЛЧЕВА", "date": "2018.07.18", "title": "Благоевград: Художникът Ани Покровнишка ще представи изложба в Градската художествена галерия"}
{"url": "http://www.focus-news.net/news/2018/07/18/2546743/gazeta-express-delegatsiyata-na-prishtina-zapochva-pregovorite-s-belgrad-bez-yasna-platforma-za-dialoga.html", "text": "Косовската делегация, водена от държавния глава Хашим Тачи и министър-председателя Рамуш Харадинай, пристигна в Брюксел без ясна платформа за преговорите с Белград и без да бъде постигнат вътрешен консенсус за това как трябва да бъде воден диалогът за нормализиране на двустранните отношения, коментират в редакцията на електронното издание  Gazeta Express . \r\nПредставителите на Прищина в Брюксел не разкриха детайли за срещата на високо равнище, с която ще започне нов рунд от заключителния етап на диалога с Белград. От пресслужбата на косовския премиер подчертаха единствено, че се очаква основна тема да бъде признаването на най-младата държава на Балканите. „Разбира се, няма да има разговори за независимостта, суверенитета и териториалния интегритет на Косово“, увериха от Прищина.  \r\nОсвен Тачи и Харадинай, в косовската делегация са включени председателят на парламента Кадри Весели и трима депутати - Фатмир Лимай, Беджет Пацоли и Дардан Гаши. \r\nВ дискусиите ще се включи и Върховният представител на ЕС по външните въпроси и политиката за сигурност Федерика Могерини.  Тереза Герова", "date": "2018.07.18", "title": "Gazeta Express: Делегацията на Прищина започва преговорите с Белград без ясна платформа за диалога"}
{"url": "http://www.focus-news.net/news/2018/07/18/2546747/pernik-s-vazpomenatelna-tseremoniya-v-grada-byaha-otbelyazani-181-godini-ot-rozhdenieto-na-vasil-levski.html", "text": "С възпоменателна церемония в града бяха отбелязани 181 години от рождението на Васил Левски. Това съобщиха от пресцентъра на  Общината . В знак на признателност бяха поднесени венци и цветя пред бюст-паметника на националния герой от кмета на Община Перник Вяра Церовска, от името на народните представители, на председателя на ОбС Иво Савов, на зам. областния управител Иво Иванов, на кмета на кв. „Изток“ Емил Костадинов, общински съветници, политически партии и граждани. По традиция по време на честването дадоха почетен караул членове на местното дружество \"Традиция\". Прозвучаха стихове и песни, посветени на великия син на България.  \r\nВасил Левски е един от идеолозите на българската национална революция, роден в Карлово. Делото на живота му е създаването на Вътрешната революционна организация. \r\nЛегендите и историческите данни разказват как той преминава през всяко българско селище, увлича най-будните българи след себе си и почти във всяко кътче създава революционен комитет.", "date": "2018.07.18", "title": "Перник: С възпоменателна церемония в града бяха отбелязани 181 години от рождението на Васил Левски"}
{"url": "http://www.focus-news.net/news/2018/07/18/2546748/evrodeputatat-petar-kurumbashev-v-cherna-gora-opozitsiyata-da-vazobnovi-aktivniya-dialog-v-parlamenta.html", "text": "Четиричленна делегация от Парламентарния комитет по стабилизиране и асоцииране ЕС - Черна гора, водена от Петър Курумбашев (S&D), проведе двудневно работно посещение в Подгорица. Това съобщиха от  пресофиса на евродепутата . \r\n15-ата съвместна среща между Парламентарния комитет и членове на черногорския парламент имаше за цел да оцени напредъка в подготовката на Черна гора за членство в ЕС. Сред обсъдените теми бяха и свободата на медиите, неприкосновеността на частната собственост, прилагането на съдебните реформи, както и наскоро приетите закони, които са от съществено значение за напредъка на преговорите по глава 23 (съдебна система и основни права) и глава 24 (правосъдие, свобода и сигурност). \r\nВ делегацията, водена от Петър Курумбашев, участваха Йозо Радош (АЛДЕ, Хърватия), Томас Вайц (Зелените, Австрия) и Жоел Бержерон (ЕСПД, Франция). \r\nНа съвместна пресконференция с председателя на парламента на Черна гора Иван Брайович Петър Курумбашев каза, че Европейският парламент има ангажимент да оказва съдействие на Черна гора в подготовката ѝ за членство в ЕС, като същевременно обръща специално внимание на върховенството на закона в страната.  \r\n“Парламентарният комитет ЕС - Черна гора приветства постигнатите резултати по преговорните глави 23 и 24. Важно е да се отбележи, че общото темпо на преговорния процес е от съществено значение постигането на върховенството на закона да доведе до по-конкретни резултати. \r\nПоложителен сигнал е поетапното завръщане на опозицията в Скупщината на Черна гора. Радвам се, че представителите на Европейския и черногорския парламенти проведохме откровен и ползотворен дебат. Призоваваме всички лидери на опозиционни партии да възобновят парламентарния диалог и да участват в бъдещите срещи на Парламентарния комитет по стабилизиране и асоцииране ЕС - Черна гора.", "date": "2018.07.18", "title": "Евродепутатът Петър Курумбашев в Черна гора: Опозицията да възобнови активния диалог в парламента"}
{"url": "http://www.focus-news.net/news/2018/07/18/2546725/georgi-svilenski-bsp-ako-dnes-reshim-da-sprem-kontsesiyata-na-letishte-sofiya-edinstvenoto-vyarno-reshenie-na-ivaylo-moskovski-e-da-otide-v-ms-i-da-si-depozira-ostavkata.html", "text": "Ако днес решим да спрем концесията на Летище „София“, единственото вярно решение на Ивайло Московски е да отиде в Министерски съвет и да си депозира оставката като министър. Това каза заместник-председателят на Транспортна комисия и на ПГ на „БСП за България“ Георги Свиленски по време на дебатите по проекторешението на решение за прекратяване на действията по предоставяне на концесия за Летище \"София\", предаде репортер на  Агенция „Фокус“.   „Досега чухме нашите мотиви, защо искаме да се спре концесията. До ден днешен нито в Транспортна комисия, нито в медиите, не стана ясно какви са мотивите на управляващите да се даде на концесия“, каза Свиленски. „Първи мотив – и по ваше време давахте на концесия. Факт, но абсолютно несъстоятелен. Няма грам връзка между концесиите. Втори мотив – държавата не може да управлява държавни дружества. Разбирайте – министър Московски, защото той е принципал на това дружество не може да управлява Летище „София“. Ако това решение бъде прието днес, г-н Московски единственото вярно ваше решение е да отидете в Министерски съвет и да си депозирате оставката пред министър-председателя. Това ще рече, че 240 народни представители ви казват: „Г-н Московски вие не може да си свършите работата като министър. Не можете да управлявате това дружество, затова трябва си подадете оставката“, каза заместник-председателят на ПГ на „БСП за България“.  \r\nПо думите му концесията на летище „София“ се осъществява на тъмно и е скрито от българското общество. Той поясни, че никой не е бил наясно защо се дава на концесия летището. „На базата на какви анализи правителството е стигнало до изводите, че трябва да се дава на концесия. Г-н министър преди две седмици поискахме да ни предоставите анализите на Световната и европейската банка. До ден днешен ги няма“, поясни Свиленски.  \r\nДеница КИТАНОВА", "date": "2018.07.18", "title": "Георги Свиленски, БСП: Ако днес решим да спрем концесията на Летище „София“, единственото вярно решение на Ивайло Московски е да отиде в МС и да си депозира оставката"}
{"url": "http://www.focus-news.net/news/2018/07/18/2546750/stara-zagora-vazstanoveno-e-dvizhenieto-po-avtomagistrala-trakiya-pri-km-196-v-posoka-sofiya.html", "text": "Възстановено е движението по автомагистрала „Тракия“ при км 196 в посока София. Това съобщиха от пресцентъра на  Агенция „Пътна инфраструктура“ .", "date": "2018.07.18", "title": "Стара Загора: Възстановено е движението по автомагистрала „Тракия“ при км 196 в посока София"}
{"url": "http://www.focus-news.net/news/2018/07/18/2546740/kyustendil-181-godini-ot-rozhdenieto-na-vasil-levski-byaha-tarzhestveno-otbelyazani-pred-byust-pametnika-na-apostola.html", "text": "181 години от рождението на Васил Левски бяха тържествено отбелязани пред бюст-паметника му в Кюстендил, предаде репортер на  Радио „Фокус” – Кюстендил . На събитието присъстваха кметът на Община Кюстендил Петър Паунов, зам. областният управител Райчо Цветин, председателят на Общинския съвет в Кюстендил Михаела Крумова, представители на политически партии, неправителствени организации, възпитаници на детски градини и граждани. По време на отбелязването на годишнината от рождението на Апостола беше посочено, че идеите на Левски за свободата и революцията, както и неговите прозрения за свобода и демокрация, излизат от границите на България и вече принадлежат на цялото човечество. С всичко това Левски израства до един от големите граждани на света, като нарежда името си до имената на най-великите мъже на Деветнадесети век. За пореден път на бяха положени венци и цветя пред паметника Васил Левски и със синовна обич и признателност присъстващите сведоха глави пред него.                                                                                                                                                            \r\nВенцеслав ИЛЧЕВ", "date": "2018.07.18", "title": "Кюстендил: 181 години от рождението на Васил Левски бяха тържествено отбелязани пред бюст-паметника на Апостола"}
{"url": "http://www.focus-news.net/news/2018/07/18/2546749/sofiya-zhivotnovadi-se-sabraha-na-protest-pred-ministerski-savet-zaradi-prinuditelnata-evtanaziya-na-domashni-zhivotni.html", "text": "Животновъди се събраха на протест пред Министерски съвет заради принудителната евтаназия на домашни животни, предаде репортер на  Агенция „Фокус“ . Исканията на протестиращите са за държавна помощ от най-малко 20 лева на животно, която да компенсира загубите в бранша по време на действието на отменената от съда Наредба 3 за директните плащания. Те настояват компенсацията по тази наредба за колегите им от районите под карантина, заради чумата по дребни преживни животни да е в размер от 40 лева на животно. По рано днес УС на фонд „Земеделие“ прие увеличение на помощта „де минимис“ на 47 лева за овца/коза за стопаните от 7-те общини в Ямболско и Бургаско с ограничения заради чумата. Подпомагането е допълнение към компенсациите за евтаназирани животни, чието заплащане започна в понеделник за селата Воден и Кости.\"Минимална помощ\" или „де минимис“, представлява финансова  помощ, която не нарушава или не застрашава в голяма степен конкуренцията, поради минималния си размер. Първоначално помощта се вдигна от 25 лева на 40 лева на овца/коза, но на 12 юли 2018 г. фонд „Земеделие“ прие животновъдите да получат още 7 лева за животно и така общата сума става 47 лева на овца/коза. \r\nНационалната овцевъдна и козевъдна асоциация настоява и за обезщетения по пазарни цени за принудително умъртвените животни поради чумата, които се изразяват в: 300 лева за овце-майки и кози-майки под селекционен контрол и 200 лева за овци/кози-майки извън селекционен контрол; 1000 лв/брой за кочове и пръчове под селекционен контрол и 700 лв/брой за кочове и пръчове извън селекционен контрол, както и 6лв/кг живо тегло за агнета и ярета.  \r\nПлакат на протестиращите животновъди гласи, че изгарянето на мъртви животни е крачка към Средновековието. Животновъдите се обявяват против мерките взети от БАБХ и настояват за оставките на министъра на земеделието храните и горите Румен Порожанов и неговия заместник Цветан Димитров.  \r\nПротестът е подкрепен от единадесет неправителствени и граждански организации. \r\nЦветелин ДИМИТРОВ", "date": "2018.07.18", "title": "София: Животновъди се събраха на протест пред Министерски съвет заради принудителната евтаназия на домашни животни"}
{"url": "http://www.focus-news.net/news/2018/07/18/2546751/makfaks-makedoniya-v-prishtina-osadiha-za-terorizam-sedem-kosovski-albantsi.html", "text": "Съдът в Прищина осъди седем косовски албанци на общо 17 г. затвор за организиране и членство в терористична групировка, а също и за незаконно притежание на оръжие, предава македонската информационна агенция  „Макфакс“ . \r\nОбщо 11 души бяха обвинени в организиране на терористични групировка и участие във войната в Сирия. Двама от обвиняемите все още не са заловени, а семейството на друг уличен твърди, че той е загинал в близкоизточната република. Уточнява се, че поради липса на достатъчно доказателства едно от заподозрените лица е било освободено. Агенцията отбелязва, че осъдените имат право да обжалват решението на магистратите.  \r\nСпоред официалните данни около 300 косовари са напуснали страната си, за да се присъединят към джихадистите от „Ислямска държава“ в Сирия. Тереза Герова", "date": "2018.07.18", "title": "„Макфакс“ (Македония): В Прищина осъдиха за тероризъм седем косовски албанци"}
{"url": "http://www.focus-news.net/news/2018/07/18/2546752/grupata-za-priyatelstvo-s-yuzhna-afrika-izrazi-pochitta-si-kam-prezidenta-nelsan-mandela-po-povod-100-godishninata-ot-rozhdenieto-mu.html", "text": "Днес почитаме 181 години от рождението на Апостола на свободата Васил Левски, който се чества на много места в България. Членовете на групата за приятелство с Република Южна Африка искаме да изразим уважението си и почитание към Нелсън Мандела. Днес се навършват 100 години от рождението му. Това каза на брифинг в Народното събрание депутатът от ГЕРБ и председател на Групата за приятелство между България и Южна Африка Александър Иванов, предаде репортер на  Агенция „Фокус“ . „Нелсън Мандела е президент на Южноафриканската република от 1994 година до 1999 година. Първият избран с общо гласуване президент на републиката“, обясни той. „Мандела е сред най-изявните противници на апартейда. През 1962 година е осъден на доживотен затвор и прекарва 27 години в затвор, по-голямата част от които на остров Робен“, посочи Александър Иванов. „След освобождаването му през 1990 година Нелсън Мандела води преговорите с правителството, довели до установяването на многорасова демокрация в страната през 1994 година“, допълни депутатът. „Като президент Мандела поставя акцент върху помирението на нацията и води политики на борба с бедността и неравенството в страната си“, обяви Иванов. „Мандела е носител на повече от 250 награди, включително на Нобелова награда за мир през 1993 година. Почетен е с български орден „Стара планина“ през 2008 година“, коментира Александър Иванов. „Мандела почива на 5 декември 2013 година на 95- годишна възраст. Погребан е с държавни почести и паметта му е почетена от всички световни лидери“, каза още той. Независимият депутат Спас Панчев посочи: „През 2009 година денят 18 юли е определен за Ден на Мандела“. „Отдаваме заслуженото на иконата в борбата за права срещу апартейда“, заяви той. \r\nБиляна ИВАНОВА", "date": "2018.07.18", "title": "Групата за приятелство с Южна Африка изрази почитта си към президента Нелсън Мандела, по повод 100-годишнината от рождението му"}
{"url": "http://www.focus-news.net/news/2018/07/18/2546746/ministar-rumen-porozhanov-iskaneto-za-20-lv-na-evtanazirano-zhivotno-oznachava-resurs-ot-25-mln-lv-neobosnovano-e-i-ne-mozhe-da-bade-izpalneno.html", "text": "Искането за 20 лв. на евтаназирано животно означава ресурс от 25 млн. лв. и е абсолютно необосновано и не може да бъде изпълнено. Това каза в Министерски съвет министърът на земеделието, храните и горите Румен Порожанов във връзка с протеста на овцевъдите и козевъдите днес, предаде репортер на  Агенция „Фокус“ . „Какви са претенциите на протестиращите? Те са няколко – някои от тях са изпълними, а другите не могат да се случат. Направил съм няколко срещи с въпросната организация на козевъди и овцевъди – те представляват около 25% от козевъдния и овцевъдния бранш в страната. И всички останали – както в овцевъдство и козевъдство, така и в говедовъдство, биволи, птици, свине и т.н., на вчерашния съвет по животновъдство казаха, че не споделят това, което се коментира“, обясни Порожанов. \r\nТой посочи, че една от претенциите е за адекватно обезщетение за хората с еватаназирани от чумата животни. „В момента това, което е направено, и това, което вече направихме при първите плащания онзи ден, е оценката на животните да не бъде под 190 лв. Това е една изключително висока цена, която покрива не само пазарната цена, но и други разходи. Разбира се, това е минимална цена, в зависимост от методологията на изчисление, може да има животни и с по-високи цени. Средното плащане онзи ден беше 327 лв. на една овца, тъй като това са животни с повече разходи. Но от вчера искането вече е съвсем различно, като то едва ли не е съвсем малко  - не, това не е така“, коментира министърът. \r\n„Второто искане беше плащане на „де минимис“ въобще в целия сектор овцевъдство от 20 лв. на единица животно. Направихме разчети, които да покриват загуби, които се калкулират в рамките на стопанската година. Има две основни субсидии - Европейски гаранционен фонд, където средствата за сектор „Животновъдство“ са към 120 млн. лв. годишно, и Преходна национална помощ, която дава около 75 млн. лв. годишно. С тези субсидии и овце и кози не са на минус. И тяхното искане от 20 лв. на животно означава ресурс от 25 млн. лв. и е абсолютно икономически необосновано и не може да бъде изпълнено“, каза още Порожанов. \r\nЦветилена СИМЕОНОВА", "date": "2018.07.18", "title": "Министър Румен Порожанов: Искането за 20 лв. на евтаназирано животно означава ресурс от 25 млн. лв., необосновано е и не може да бъде изпълнено"}
{"url": "http://www.focus-news.net/news/2018/07/18/2546742/varna-desetki-zhiteli-i-gosti-na-grada-se-sabraha-pred-pametnika-na-vasil-levski-v-morskata-gradina-po-povod-181-godini-ot-rozhdenieto-na-apostola.html", "text": "Десетки жители и гости на Варна се събраха пред паметника на Васил Левски в Морската градина на общоградското честване по повод 181-та годишнина от рождението на Апостола, предаде репортер на  Радио „Фокус“ – Варна . В 9.00 часа пред монумента на Алеята на възрожденците в Приморския парк, където имаше почетен караул, бяха поднесени венци и цветя в знак на признателност. Присъстващите сведоха глави и запазиха едноминутно мълчание в знак на почит към делото на Васил Левски. По традиция церемонията завърши с тържествен марш на представителните части на Военноморските сили. На тържеството присъстваха представители на местната власт и държавни институции, Генералният консул на Руската федерация във Варна Владимир Климанов, граждани, деца и общественици. \r\nДиана СТОЕВА", "date": "2018.07.18", "title": "Варна: Десетки жители и гости на града се събраха пред паметника на Васил Левски в Морската градина по повод 181 години от рождението на Апостола"}
{"url": "http://www.focus-news.net/news/2018/07/18/2546753/dobrich-s-podnasyane-na-ventsi-i-tsvetya-pred-pametnika-na-zaginalite-za-osvobozhdenieto-na-grada-shte-badat-otbelyazani-140-godini-ot-sazdavaneto-na-balgarskata-armiya.html", "text": "Община Добрич ще отбележи 140 години от създаването на Българската армия с поднасяне на цветя на паметника на ген.-лейтенант Иван Колев и загиналите за освобождението на Добрич през 1916 г. Това съобщиха от пресцентъра на  Общината . Церемонията ще започне в 9.00 часа на 20 юли и в нея ще участват представители на институции, на Военно окръжие в Добрич, на Съюза на офицерите от запаса и резерва, на граждански организации и др. Събитието се осъществява с подкрепата на Община Добрич", "date": "2018.07.18", "title": "Добрич: С поднасяне на венци и цветя пред паметника на загиналите за освобождението на града ще бъдат отбелязани 140 години от създаването на Българската армия"}
{"url": "http://www.focus-news.net/news/2018/07/18/2546758/chavdar-nachev-natsionalen-muzey-zemyata-i-horata-nefritenata-katarama-otkrita-pri-arheologicheki-razkopki-na-nos-kaliakra-e-izuchavana-pri-nas-s-pomoshtta-na-nauchni-metodi.html", "text": "„По отношение на нефритената тока искам да кажа, че тази изключителна находка ние се постарахме в Музея „Земята и хората“ да допринесем за нейното изучаване от минераложка гледна точка. В резултат на това тя беше изучена с редица научни методи“. Това заяви директорът на Националния музей Чавдар Начев, предаде кореспондент на  Радио „Фокус” – Варна . Музеят, създаден преди 32 години, е организирал 43 пътуващи изложби. За втори път в Държавен културен институт – Културен център (ДКИ-КЦ) „Двореца“ в Балчик се представят пред широката публика едни от най-хубавите експонати на музея, подчерта неговият директор. Сред експонатите е и находката от миналото лято, която е част от фонда на Историческия музей в град Каварна. „Скъпоценните камъни, това са аристократите на минералното царство. В експозицията имаме от много страни показани скъпоценни камъни. Изключително интересни са аметистите, които се намират в лявата част на залата. Находката е от Уругвай. Едни превъзходни топазови кристали, които са от едно находище в Украйна, което е изчерпано. Волин се казва находището, едно природно наследство, което е световно културно наследство, унищожено в процеса на стопанската дейност на хората. Ние съхраняваме доста такива фрагменти от природата. Особен интерес представлява в една от големите витрини темата „Природно изкуство“. Това са природни пластики, чийто творец е Господ, не човекът. Изключително скъпи, изключително интересни и в художествено отношение изключително редки“, каза Чавдар Начев. Той отбеляза, че нефритената тока е изучавана и в лаборатории на БАН. Към момента има надеждно научно описание на токата, което би позволило публикуване на материал за нея в авторитетни западни списания, допълни Начев. По думите му се правят по отношение на нефрита еталонни колекции, които са от Европа и Азия. Има хипотеза, че този нефрит е донесен от Китай през XIV век, което по думите на специалиста е безспорно, но не е ясно от коя точка на тази страна е. Предстои да бъде намерен отговор. В следващите десет години в Музея „Земята и хората“ ще бъдат направени научни изследвания на еталонните колекции. Те са от различни точки на Китай, Русия и след тяхното изучаване ще бъде направено сравнение с данните за нефритената тока. По думите на специалиста нефритени артефакти има по българските земи още от VII век – във Врачанско, по долината на Струма, в София, във Варна и на много други места. \"Предстои сериозна научна работа, за да бъдат дадени отговори на възникналите в процеса на работа въпроси\", подчерта Чавдар Начев.  \r\nЖулиета НИКОЛОВА", "date": "2018.07.18", "title": "Чавдар Начев, Национален музей „Земята и хората“: Нефритената катарама, открита при археологичеки разкопки на нос Калиакра, е изучавана при нас с помощта на научни методи"}
{"url": "http://www.focus-news.net/news/2018/07/18/2546755/dimitris-tsanakopulos-uveri-pravitelstvoto-shte-izpolzva-vsichki-diplomaticheski-sredstva-za-osvobozhdavaneto-na-dvamata-gratski-voynitsi.html", "text": "„Правителството ще продължи да използва всички средства за политически натиск, всички дипломатически и правни възможности\" за освобождаването на двамата гръцки войници, задържани в Одрин от март насам, без да им бъдат повдигнати обвинения. Това увери говорителят на кабинета в Атина Димитрис Цанакопулос, предава гръцката информационна агенция  ANA-MPA . \r\nВъв вторник турски съд разпореди оставането в ареста на двамата военнослужещи на Гърция, които бяха арестувани през месец март след пресичане на границата. В съда в Одрин, северозападна провинция, граничеща с Гърция и България, където двамата войници бяха задържани, се е състояло изслушване по случая с войниците, но магистратите са отхвърлили искането им да бъдат освободени. Срещу тях обаче все още няма повдигнати обвинения.  \r\nАтина твърди, че двамата военни са преминали на турска територия случайно, след като са се дезориентирали в резултат на лошите метеорологични условия. Анкара обаче разпореди задържането им за незаконно влизане в страната и опит за шпионаж.  Тереза Герова", "date": "2018.07.18", "title": "Димитрис Цанакопулос увери: Правителството ще използва всички дипломатически средства за освобождаването на двамата гръцки войници"}
{"url": "http://www.focus-news.net/news/2018/07/18/2546757/pernik-detsa-chetoha-stihove-za-levski-v-bibliotekata.html", "text": "\"Левски в литературата\" - така беше наречена изложбата, която бе открита днес в Регионална библиотека „Св. Минков” по повод честването на 181 г. от рождението на най-великия българин - Васил Левски. Интересни книги писани за Апостола, статии в националния и регионалния печат от фонда на библиотеката бяха показани в експозицията. Това съобщиха от  пресцентъра на Община Перник.   \r\nГости на откриването на изложбата бяха децата от  организирания летен отдих в  Обединения детски комплекс. Те прочетоха стихове за Апостола, сред които най-известните - „Левски” на Иван Вазов, „Обесването на Васил Левски” от Христо Ботев, както и стихове  от Блага Димитрова, Дамян Дамянов и Недялко Йорданов. \r\nДецата разгледаха с интерес изложбата, като най-любопитно за тях се оказа „Тефтерчето на Левски” . На мултимедия те видяха факсимилета от него. \r\nДецата и библиотекарите се включиха след това в общоградското тържество пред паметника на Апостола.", "date": "2018.07.18", "title": "Перник: Деца четоха стихове за Левски в библиотеката"}
{"url": "http://www.focus-news.net/news/2018/07/18/2546760/b92-sarbiya-prizovaha-prishtina-da-vklyuchi-v-dialoga-s-belgrad-politicheskiya-statut-na-albantsite-ot-buyanovats-preshevo-i-medvedzha.html", "text": "Лидери на албанска етническа партия призоваха Прищина да включи в диалога с Белград „политическия статут на албанците от Буяновац, Прешево и Медведжа“, предава сръбското радио  B92 . \r\nДелегацията на Прищина, водена от президента Хашим Тачи, „трябва да вземе на сериозно искането на албанците от  Прешевската долина и да обсъди въпроса в Брюксел\", подчерта Рагми Мустафа пред телевизионния оператор на T7. \r\nКметът на Буяновац Шайп Камбери твърди, че \"правата на албанците в Прешевската долина се нарушават от години, въпреки постигнатите споразумения за зачитането им\". \r\nВ92 припомня, че в събота представители на трите общини, населени предимно с албанци, приеха декларация, с която поискаха властите в Белград и Прищина да включат в диалога „политическия статут на албанците от Буяновац, Пресево и Медведжа\". Те настояват правата им в диалога в Брюксел да бъдат защитавани от Тачи, а исканията им са да получат същите права като тези, с които се ползва сръбската общност в Косово.  Тереза Герова", "date": "2018.07.18", "title": "B92 (Сърбия): Призоваха Прищина да включи в диалога с Белград „политическия статут на албанците от Буяновац, Прешево и Медведжа“"}
{"url": "http://www.focus-news.net/news/2018/07/18/2546745/danail-kirilov-gerb-bsp-da-si-pripomnyat-pitaniyata-do-evropeyskata-komisiya-za-kontsesiyata-na-avtomagistrala-trakiya-koyato-im-kaza-che-nyamat-nikakva-protsedura.html", "text": "БСП да си припомнят питанията до Европейската комисия за концесията на автомагистрала „Тракия“, която има каза, че нямат никаква процедура. Това каза председателят на Правна комисия и депутат от ГЕРБ Данаил Кирилов по време на дебатите по проекторешението на решение за прекратяване на действията по предоставяне на концесия за Летище \"София\", предаде репортер на  Агенция „Фокус“.   „Ще ми се колегите от опозицията да имат предвид този легендарен случай, когато коментират въобще концесии и въобще Закона за концесии. Иде ред за договора за концесия на магистрала „Тракия“. Колеги, спомняте ли си го този договор?“, попита Кирилов. Той призова БСП, както анализират условията на договора за летище „София“, който е по чисто нов европейски закон, да анализират и онзи договор за магистрала „Тракия“. Кирилов призова БСП да си отвори базата данни и да види какво е разсъждавала ЕК за тази концесия. „Спомнете си имало ли е търг? ЕК тогава ви казва, че нямате никаква процедура“, каза Кирилов. Той поясни, че не иска да споменава имена, свързани с   тази концесия, но по думите му те са легендарни за БСП.  \r\nДеница КИТАНОВА", "date": "2018.07.18", "title": "Данаил Кирилов, ГЕРБ: БСП да си припомнят питанията до Европейската комисия за концесията на автомагистрала „Тракия“, която им каза, че нямат никаква процедура"}
{"url": "http://www.focus-news.net/news/2018/07/18/2546763/ministar-rumen-porozhanov-v-selata-kosti-i-voden-veche-izvarshihme-izplashtaneto-na-obezshteteniyata-za-evtanaziranite-zhivotni-zaradi-chumata.html", "text": "В селата Кости и Воден вече извършихме изплащането на обезщетенията за евтаназираните животни заради чумата. Това каза в Министерски съвет министърът на земеделието, храните и горите Румен Порожанов, предаде репортер на  Агенция „Фокус“ .„В съседните на засегнатите райони - в седемте общини, стадата, които не са в засегнатите райони, в момента не могат да търгуват своето мляко, тъй като имат ограничение. Затова компенсацията, която правим в момента, завишихме от 25 на 47 лв. В контекста на форсмажора, който възникна за стадата, които са евтаназирани, вървят протоколите, утре ще отидем и на място, за да могат стопаните да подпишат протоколите и да получат големите плащания“, каза още министърът. \r\nПорожанов посочи, че в 13.00 ч. ще има оперативен щаб.  \r\n„Вече стартира почистването на районите, където има много отпадъци, които създават предпоставки за чума. Огнищата към днешна дата са пет. В селата Кости и Воден вече извършихме изплащането на обезщетенията по банков път и респективно на място в кметствата на земеделските стопани, които не са земеделски производители с банкови сметки. Предстои и в другите три, които са в община Болярово, но в момента има едно стадо, което е под блокаж от протестиращи. И за съжаление към тях се включиха и други лица, които не дадоха само граждански елемент на този процес\", обясни той. \r\nЦветилена СИМЕОНОВА", "date": "2018.07.18", "title": "Министър Румен Порожанов: В селата Кости и Воден вече извършихме изплащането на обезщетенията за евтаназираните животни заради чумата"}
{"url": "http://www.focus-news.net/news/2018/07/18/2546759/prezidentat-rumen-radev-otkri-pametnik-na-vasil-levski-v-selo-ruen.html", "text": "Президентът на Република България Румен Радев откри паметник на Васил Левски в Руен, предаде репортер на  Радио „Фокус“ – Бургас . Паметникът на Левски ще се извисява в центъра на Руен, в непосредствена близост от сградата на Общината. Той е дело на скулптора Иван Бахчеванов. \r\nПоводът за събитието е181 години от рождението на Апостола на свободата, които се навършват днес. \r\nМария ГЕОРГИЕВА", "date": "2018.07.18", "title": "Президентът Румен Радев откри паметник на Васил Левски в село Руен"}
{"url": "http://www.focus-news.net/news/2018/07/18/2546761/sofiya-zhivotnovadi-izlyaha-mlyako-i-izgoriha-valna-pred-ministerski-savet-v-znak-na-protest.html", "text": "Животновъди изляха мляко и изгориха вълна пред Министерски съвет в знак на протест, предаде репортер на  Агенция \"Фокус\" . Млякото беше излято с призиви и скандирания за оставка на земеделския министър и неговия заместник.", "date": "2018.07.18", "title": "София: Животновъди изляха мляко и изгориха вълна пред Министерски съвет в знак на протест"}
{"url": "http://www.focus-news.net/news/2018/07/18/2546766/krum-zarkov-bsp-zashto-darzhavata-se-otkazva-ot-upravlenieto-kontrola-i-pechalbite-na-edno-pechelivsho-druzhestvo-letishte-sofiya.html", "text": "Защо държавата се отказва от управлението, контрола и печалбите на едно добре развиващо се дружество? Понеже няма досега валиден отговор, ние предлагаме проект на решение, с което да задължим МС да прекрати действията по предоставяне на концесия на Летище „София“. Това заяви зам.-председателят на ПГ на „БСП за България“ Крум Зарков от парламентарната трибуна, съобщиха от  пресцентъра на БСП.  Той подчерта, че показателите на летището са във възходяща позиция. „Летище „София“ е на печалба. Има увеличение при редовните вътрешни линии, редовните международни линии, чартърните полети, бизнес полетите, товарните полети. Всички направени проучвания са установили нарастване на задоволството на пътниците от обслужването“, каза още той. \r\nЗарков е категоричен, че нищо не оправдава и не е целесъобразно да се отдават на концесия услугите от разработен и печеливш актив. „В летище София вече са  инвестирани повече от 900 млн. лв. в инфраструктура. Тази инфраструктура ще донесе наготово само предимства и ползи за бъдещия концесионер, без той да е инвестирал нищо“, допълни Зарков. Той обясни, че е изградена линия на метрото до летището; построени са пътища до летището; изграден е Терминал 2 и писти.  „Т.е., необходимост от голяма инвестиция в конкретния случай не е налице. Световната практика изисква на концесии да бъдат отдавани само такива активи, които не са в достатъчна степен разработени и печеливши и които държавата не може да използва пълноценно и ефективно, поради необходимостта от голяма инвестиция на публични финансови средства или липса на технологии, но в конкретния случай, налице не е нито една от тези две хипотези“, подчерта народният представител. \r\nКрум Зарков постави и въпрос с особена острота - след концесията ще се намалят социалните придобивки и отпуските на служителите, а също и техните трудови възнаграждения. „Сега служителите на летището са около 2300, но според практиката и мнението на експерти, най-вероятно след концесията персоналът на летището ще бъде намален с поне 1000 човека“, обясни той. \r\nНародният представител подчерта, че летище „София“ е национален обект с особено важно стратегическо значение за националната сигурност. „Става въпрос за контрол и информация на всички полети – влизащи и излизащи пътници на територията на страната, техни лични данни, товари, пощенски пратки“, посочи той. Зарков допълни, че държавата е готова да поеме ангажимент концесионната такса да бъде включена в летищните такси, а това ще доведе до тяхното увеличаване. „Неблагоприятните последици от това ще са свързани с намаляване на трафика през летището и през България като цяло“, каза още той. \r\nКрум Зарков заяви, че повече от половината летища в европейски столици са собственост на държавата. „Отдаването на концесия на печелившото летище „София“  с цел да се финансира друго дружество - БДЖ, което е губещо, е пълен абсурд и няма аналог в световната практика“, категоричен е той. Според него е неприемливо и нецелесъобразно проблемите на губещото БДЖ да се решават за сметка на печелившото летище „София“. Той е на мнение, че  проблемите на БДЖ трябва да се решат по друг начин. Зарков припомни, че управляващото мнозинство не се съобрази с аргументите на БСП и реши парите от еднократно концесионно плащане по договора за концесия на летище „София“ да не отиват в Държавния фонд за гарантиране устойчивост на държавната пенсионна система. „С тази абсурдна законодателна разпоредба българските граждани се лишават от парите, които по закон, трябва да влязат в Сребърния фонд, ако се стигне до приватизацията или концесия. Също толкова абсурдно е това, че в Закона за държавния бюджет за 2018 г. се съдържа текст, предвиждащ разходване на средства от концесионни такси за летище „София“, въпреки че все още нямаше дори започнала процедура за отдаването му на концесия“, каза още народният представител. Той подчерта, че в концесионната процедура няма яснота как концесионерът ще развива летището. „С оглед на всичко посочено, считаме, че най-правилно, целесъобразно и съответстващо на националния интерес е Летище София, като един от най-ценните активи на Република България, да не се отдава на концесия“, заключи Крум Зарков.", "date": "2018.07.18", "title": "Крум Зарков, БСП: Защо държавата се отказва от управлението, контрола и печалбите на едно печелившо дружество – Летище „София“"}
{"url": "http://www.focus-news.net/news/2018/07/18/2546756/plovdiv-desetki-zhiteli-i-gosti-na-grada-polozhiha-ventsi-i-tsvetya-pred-pametnika-na-vasil-levski-po-povod-181-godini-ot-rozhdenieto-na-apostola.html", "text": "Десетки жители и гости на града отбелязаха 181-та годишнина от рождението на Васил Левски. Представители на общинската и областната администрация, народни представители и граждани положиха венци и цветя пред паметника на героя на централната алея на Бунарджика, предаде репортер на  Радио „Фокус“ – Пловдив . Тържествено слово произнесе Таня Караиванова-литератор и член на УС на Общински комитет „Васил Левски“ - Пловдив. Водещ на честването беше Златко Павлов. В церемонията по традиция участваха представителни формирования от Пловдивския гарнизон, военен духов оркестър и венценосци. \r\nВесела КРЪСТЕВА", "date": "2018.07.18", "title": "Пловдив: Десетки жители и гости на града положиха венци и цветя пред паметника на Васил Левски по повод 181 години от рождението на Апостола"}
{"url": "http://www.focus-news.net/news/2018/07/18/2546767/sofiya-s-prozhektsiya-na-dokumentalen-film-i-diskusiya-shte-zavarshi-proektat-dni-na-nematerialnoto-kulturno-nasledstvo.html", "text": "Проектът „Дни на нематериалното културно наследство“ на Регионалния център за опазване на нематериалното културно наследство в Югоизточна Европа под егидата на ЮНЕСКО и Столична библиотека с финансовата подкрепа на Столична община по Програма „Европа“ 2018 г. ще завърши с прожекция на документалния филм „Силата да възраждаш” и дискусия на тема „Възможното Възраждане – ще съживят ли младите днес традициите на своите предци”. Това съобщиха от пресцентъра на  Столична община . В нея ще участват авторът на филма и тв поредица „България от край до край” Йордан Димитров и наши известни етнографи и културолози. Заповядайте на 20 юли 2018 г. от 17.00 часа в залата на Американския център на Столична библиотека на пл. „П. Р. Славейков” 4А.", "date": "2018.07.18", "title": "София: С прожекция на документален филм и дискусия ще завърши проектът „Дни на нематериалното културно наследство“"}
{"url": "http://www.focus-news.net/news/2018/07/18/2546754/stara-zagora-181-godini-ot-rozhdenieto-na-vasil-levski-byaha-otbelyazani-v-kazanlak.html", "text": "181 години от рождението на Васил Левски бяха отбелязани в Казанлък, предаде кореспондент на  Радио „Фокус“ . На събитието присъства председателят на Общинския съвет Николай Златанов, секретарят на Общината Ваня Иванова, представители на патриотични и родолюбиви организации, граждани и деца.  \r\n„Името на Васил Левски е написано със златни букви в българската история. Във всяко българско сърце живее споменът за него – споменът за Апостола, неуловимият Дякон, мъжът с най-чистата душа. Децата ни започват да учат българската история с неговото име - символ на безграничната обич към род и Родина. Името му е синоним на безкористна служба на народа, на жертвеност, себеотрицание, икона на освободителната ни борба. Не търся герои, помня ги и съм горда, че съм българка“, каза в словото си по повод годишнината директорът на Литературно-художествен музей „Чудомир“ Добрина Матова. \r\nПрисъстващите на събитието поднесоха венци и цветя на признателност пред подвига на Васил Левски пред паметника в едноименния парк в Казанлък. \r\nСлавяна ГАЙДАРОВА", "date": "2018.07.18", "title": "Стара Загора: 181 години от рождението на Васил Левски бяха отбелязани в Казанлък"}
{"url": "http://www.focus-news.net/news/2018/07/18/2546762/tanya-karaivanova-obshtinski-komitet-vasil-levski-plovdiv-vseki-nosi-svoya-predstava-za-apostola-na-nashata-natsionalna-revolyutsiya.html", "text": "Всеки носи своя представа за Апостола на нашата национална революция. Това каза в своето слово по повод 181 години от рождението на Васил Левски литераторът и член на УС на Общински комитет „Васил Левски“ - Пловдив Таня Караиванова, предаде репортер на  Радио „Фокус“ – Пловдив . „В личността, в характера и делото му са отразени едни от най-хубавите черти на българина възрожденец. Той непринудено присъства в сърцата, в умовете и въображението ни. Всеки носи своя представа за Апостола на нашата национална революция. Тя идва по пътя на онова, което сме прочели, което ни е разказано за него, от възпоминанията, от многобройните научни изследвания и художествени творби, от отделни портрети или архивни снимки. Всичко така се преплита в нашето съзнание, че ни е трудно да разграничим верния образ на Левски от вариантите и трактовките, осъществени със средствата на перото и палитрата. Днес е денят на неговото рождение и ни дава повод да се докоснем отново до подвига му, да заживеем с величието и чистотата на мечтите и идеалите му, да съпреживеем изключителното му родолюбие и най-възвишен демократизъм“, каза Таня Караиванова.  \r\nПловдив отбеляза годишнината от рождението на Васил Левски с военен ритуал, поклонение и полагане на венци и цветя пред паметника на Апостола на централната алея на парк Бунарджика. Водещ на честването беше Златко Павлов. В церемонията участваха представителни формирования от Пловдивския гарнизон, военен духов оркестър, венценосци и членове на Комитет „Родолюбие“. \r\nВесела КРЪСТЕВА", "date": "2018.07.18", "title": "Таня Караиванова, Общински комитет „Васил Левски“ - Пловдив: Всеки носи своя представа за Апостола на нашата национална революция"}
{"url": "http://www.focus-news.net/news/2018/07/18/2546764/zam-predsedatelyat-na-narodnoto-sabranie-emil-hristov-shte-uchastva-v-tarzhestveniya-miting-zarya-po-povod-181-vata-godishnina-ot-rozhdenieto-na-vasil-levski-i-praznika-na-grad-karlovo.html", "text": "Заместник-председателят на Народното събрание Емил Христов ще участва в тържествения митинг-заря по повод 181-вата годишнина от рождението на Васил Левски и празника на град Карлово от 21.00 часа днес. Това съобщиха от пресцентъра на  Народното събрание . Той ще произнесе слово по повод годишнината.  \r\nПреди това Емил Христов ще се срещне с ръководството на Община Карлово и ще се включи в шествието със знамето на Карловския революционен комитет.", "date": "2018.07.18", "title": "Зам.-председателят на Народното събрание Емил Христов ще участва в тържествения митинг-заря по повод 181-вата годишнина от рождението на Васил Левски и празника на град Карлово"}
{"url": "http://www.focus-news.net/news/2018/07/18/2546770/kyustendil-podgotovkata-za-dobiv-na-darva-za-ogrev-za-mestnoto-naselenie-beshe-obsadena-v-ramkite-na-saveshtanie-na-kmetovete-i-kmetskite-namestnitsi-ot-obshtinata.html", "text": "Подготовката за добив на дърва за огрев за местното население беше обсъдена в рамките на съвещанието на кметовете и кметските наместници в община Кюстендил, предаде репортер на  Радио „Фокус” – Кюстендил . Съвещанието се проведе в залата на Възрожденското училище в града. Стана ясно, че вече са изготвени списъци с желаещи лица за добив на дървесина. Те са изпратени в горските стопанства. В началото на месец август ще бъдат изготвени графици, а около 15 август ще бъдат определени и самите сечища. Кметовете бяха запознати със Закона за опазване на пчелите и пчелните семейства, както и изискването към третиране на земеделските площи, с цел предпазване на пчелите от отравяне. Беше обсъден и въпросът със състоянието на общинските пътища в селата. Кметовете на населените места бяха запознати и с издадена от страна на кмета на Кюстендил Петър Паунов заповед, с която се забранява ползването на питейна вода за нужди извън питейно-битовите. \r\nВенцеслав ИЛЧЕВ", "date": "2018.07.18", "title": "Кюстендил: Подготовката за добив на дърва за огрев за местното население беше обсъдена в рамките на съвещание на кметовете и кметските наместници от общината"}
{"url": "http://www.focus-news.net/news/2018/07/18/2546771/normalno-se-osashtestvyava-preminavaneto-prez-granichnite-punktove-s-gartsiya-zlatograd-makaza-i-kapitan-petko-voyvoda.html", "text": "Нормално се осъществява преминаването през граничните пунктове с Гърция „Златоград“, „Маказа“ и „Капитан Петко войвода“, съобщиха за  Радио „Фокус“ – Смолян  от Главна дирекция „Гранична полиция“. Към 12.00 часа преминаването и през останалите пунктове с Южната ни съседка се осъществява без проблеми. \r\nНели ГЕРГЬОВСКА", "date": "2018.07.18", "title": "Нормално се осъществява преминаването през граничните пунктове с Гърция „Златоград“, „Маказа“ и „Капитан Петко войвода“"}
{"url": "http://www.focus-news.net/news/2018/07/18/2546765/dots-hristo-mihaylov-abv-ubivaneto-i-unishtozhavaneto-na-zhivotni-ne-mozhe-da-bade-politika.html", "text": "Убиването и унищожаването на животни не може да бъде политика. Това каза доц. Христо Михайлов, експерт на АБВ в областта на околната среда в интервю за  Агенция „Фокус“  за новия Закон за лова и опазване на дивеча и чумата по свинете. „В пограничните райони, както се оказа, поради чумата по дребните преживни животни, ветеринари няма“, каза той. По думите му от няколко години в учебните планове на ветеринарната специалност в Стара Загора и София отсъстват редица важни дисциплини, които дават един общ поглед на ветеринарен специалист по болестите по дивите животни. Доц. Михайлов изброи шап, птичи грип, бруцелоза, син език, нодуларен дерматит. „Сега виждате какви са актуалните теми. На този фон да изключиш с  наредба за определяне на минималните изисквания за формиране на учебния  план на регулираните дисциплини от ветеринарните специалности редица фундаментални и важни дисциплини, които се изучават във всички страни на ЕС, как очакваме от ветеринарните лекари да са подготвени? Какъв ветеринарен лекар може да си, когато първата и последната ти дума и действия са: „унищожавай“, „изтребвай“, „убивай“, „ликвидирай“, попита доц. Михайлов. Той зададе въпроса какво лекуваме, какви профилактични мерки взимаме? „Каква превенция, какви национални планове прилагаме? Стига сме слушали пияниците от Брюксел. „Убивай“ и „унищожавай“ – не може да бъде политика“, допълни той.  \r\nДеница КИТАНОВА", "date": "2018.07.18", "title": "Доц. Христо Михайлов, АБВ:  Убиването и унищожаването на животни не може да бъде политика"}
{"url": "http://www.focus-news.net/news/2018/07/18/2546768/ministar-rumen-porozhanov-za-4-hil-zhivotni-shte-tryabva-da-platim-obezshteteniya-za-nad-1-mln-lv-75-ot-tyah-shte-badat-predostaveni-ot-evropeyskata-komisiya-za-vazstanovyavane.html", "text": "За 4000 животни ще трябва да платим обезщетения за малко над 1 млн. лв., 75% от тях ще бъдат предоставени от Европейската комисия за възстановяване. Това каза в Министерски съвет министърът на земеделието, храните и горите Румен Порожанов, предаде репортер на  Агенция „Фокус“ . Порожанов посочи, че плащанията, които ще се извършат като обезщетения на засегнатите стопани, са в рамката на съществуващите вече програми и не се изискват допълнителни средства. „За 4000 животни сумата ще бъде малко над 1 млн. лв. 75% от тези средства ги предоставяме от Европейската комисия за възстановяване след преглед на това как са извършени калкулациите. Има призиви да дадем 300 евро, а комисията ще ги върне. Това няма как да стане. Не е нужно да правим такъв популизъм. Ще направим и допълнителни искания по отношение на разходи, които са допустими за допълнителни средства – за това, което е допустимо по директива да кандидатстваме по него. Комисията е напълно отворена да подпомага подобни болести. Например за Африканската чума по свинете, която мина през Чехия, Полша и в момента е в Румъния, комисията е адекватна както със справянето с болестта, така и в компенсирането на нанесените щети“, обясни министърът. \r\nЦветилена СИМЕОНОВА", "date": "2018.07.18", "title": "Министър Румен Порожанов: За 4 хил. животни ще трябва да платим обезщетения за над 1 млн. лв., 75% от тях ще бъдат предоставени от Европейската комисия за възстановяване"}
{"url": "http://www.focus-news.net/news/2018/07/18/2546774/ministar-vladislav-goranov-shte-izpratim-ofitsialnoto-zayavlenie-za-blizko-satrudnichestvo-s-evropeyskata-tsentralna-banka-po-otnoshenie-na-bankoviya-nadzor.html", "text": "Днес ще изпратим официалното заявление за близко сътрудничество с Европейската централна банка по отношение на банковия надзор. Това каза министърът на финансите Владислав Горанов в Министерски съвет, предаде репортер на  Агенция „Фокус“ . \r\n„От страна на държавите-членки на еврозоната и Дания, която е в механизма ERM, беше подкрепена позицията, че всички държави-членки които имат желание да се присъединят към еврозоната и европейския валутен механизъм, трябва да осъществят близко сътрудничество с Европейската централна банка по отношение на банковия надзор. В резултат на нашата официална заявка започва да тече проучване от страна на Европейската централна банка доколко нашето законодателство ще бъде адаптирано така, че надзорните решения на Европейската централна банка да имат правна сила и да са директно приложими за тези български банки, за които тя прецени, че иска директно да изпълнява надзорни функции“, каза още Горанов. \r\nФинансовият министър посочи, че съгласно правилата, подобно проучване трае от 6 до 12 месеца, като много зависи от това, доколко българските власти успеят да адаптират националното законодателство, за да гарантират стабилността на актовете на Европейската централна банка. „Това, което ще изпратим днес, освен официалното заявление за близко сътрудничество с Европейската централна банка по отношение на банковия надзор, е и проект за изменения на българското законодателство, така че да отговаря на изискванията на регламента. Ако в срока, който е по регламент, всичко върви добре, страните-членки на еврозоната заявиха, че в момента, в който тя даде положителна оценка, ще подкрепят присъединяването на българския лев към ERM 2, което е изминаване на по-голямата  част от пътя към еврозоната“, обясни Горанов. \r\nЦветилена СИМЕОНОВА", "date": "2018.07.18", "title": "Министър Владислав Горанов: Ще изпратим официалното заявление за близко сътрудничество с Европейската централна банка по отношение на банковия надзор"}
{"url": "http://www.focus-news.net/news/2018/07/18/2546777/veliko-tarnovo-v-grada-e-registriran-sluchay-na-ostra-vyala-paraliza.html", "text": "Случай на остра вяла парализа регистрираха в града. Това съобщиха за  Радио „Фокус“ – Велико Търново  от Регионалната здравна инспекция. От там уточниха, че заболяването е вирусно и засяга предимно тийнейджъри. Първоначалните симптоми напомнят на грип. На втория или третия ден вече се наблюдава и пареза на различни мускули, най-често са засегнати лицевите. Острият стадий на заболяването обикновено продължава около седмица и след това се наблюдава бавно възстановяване. Хванато на време заболяването е напълно лечимо. Може обаче да има и трайни последици, предупреждават лекарите. Освен това здравните специалисти отчитат и бум на варицела във Велико Търново. За седмица случаите от 2 са се увеличили на 13. За периода 9 – 15 юли в региона са регистрирани общо 15 заболели от варицела, като 13 от тях са в старопрестолния град. Въпреки това здравните инспектори уточняват, че е рано да се говори за епидемия. За предходната седмица има регистрирани два случая на скарлатина – в Горна Оряховица и Златарица, 14 на ентероколити, по един на ламблиоза и лаймска болест.  Острите рестираторни заболявания през миналата седмица са били две. \r\nЛуиза ТРАНЧЕВА", "date": "2018.07.18", "title": "Велико Търново: В града е регистриран случай на остра вяла парализа"}
{"url": "http://www.focus-news.net/news/2018/07/18/2546776/prezidentat-rumen-radev-shte-poseti-aviobaza-graf-ignatievo.html", "text": "На 19 юли 2018 г., в 10.00 часа президентът и върховен главнокомандващ на Въоръжените сили Румен Радев ще посети авиобаза Граф Игнатиево, където ще присъства на ритуала по откриване и освещаване на параклис „Св. Вмчк. Мина“. Това съобщиха от  прессекретариата на държавния глава.", "date": "2018.07.18", "title": "Президентът Румен Радев ще посети авиобаза Граф Игнатиево"}
{"url": "http://www.focus-news.net/news/2018/07/18/2546775/kyustendil-direktorat-na-darzhavnoto-gorsko-stopanstvo-razyasni-na-kmetovete-na-selata-iziskvaniyata-za-dobiv-na-darva-ot-mestnoto-naselenie.html", "text": "Директорът на Държавно горско стопанство - Кюстендил разясни на кметовете на селата изискванията за добив на дърва от местното население, предаде репортер на  Радио „Фокус” – Кюстендил . Това стана по време на заседанието на кметовете и кметските наместници на селата в Община Кюстендил. Директорът на Държавно горско стопанство „Кюстендил” посочи, че има изискване добивът на дърва за огрев да се извършва само от лица, имащи необходимата квалификация за работа с бензиномоторни триони. Превозните средства за извозване на дървесина трябва да имат GPS система, както и издадено разрешително за достъп до горските територии. Стана ясно, че към момента списъците с желаещите да добиват сами дърва за огрев лица са постъпили в горското стопанство. Все още няма одобрени ценоразписи за дървата за огрев. Около 15 август ще се организира предоставянето на сечища и самият добив на дървесина. Преди това предстои нова среща с кметовете и с кметските наместници. Около 1500 жители на Община Кюстендил са изявили желание да добиват дърва за огрев от корен. \r\nВенцеслав ИЛЧЕВ", "date": "2018.07.18", "title": "Кюстендил: Директорът на Държавното горско стопанство разясни на кметовете на селата изискванията за добив на дърва от местното население"}
{"url": "http://www.focus-news.net/news/2018/07/18/2546778/kyustendil-bez-problemi-se-osashtestvyava-preminavaneto-na-avtomobili-prez-gkpp-gyueshevo.html", "text": "Без проблеми се осъществява преминаването на автомобили през ГКПП „Гюешево”. Това съобщи за  Радио „Фокус” – Кюстендил  дежурният на българо-македонския пункт. Потокът от автомобили към този час на деня е нормален, преминаването се извършва без големи изчаквания. По пътя от и за граничния пункт има опасност от падащи камъни на пътното платно. \r\nВенцеслав ИЛЧЕВ", "date": "2018.07.18", "title": "Кюстендил: Без проблеми се осъществява преминаването на автомобили през ГКПП „Гюешево”"}
{"url": "http://www.focus-news.net/news/2018/07/18/2546772/stara-zagora-detsa-i-vazrastni-polozhiha-tsvetya-pred-pametnika-na-levski-v-grada.html", "text": "С общоградски ритуал по полагане на венци и цветя в знак на признателност Стара Загора тържествено отбеляза днес 181 години от рождението на Васил Левски, съобщиха от  пресцентъра на Общината.  Деца и възрастни отрупаха с цветя паметника на Апостола, „който в младежките си години е ученик  в Старозагорското класно училище“, каза в словото си зам.-кметът на Община Стара Загора Красимира Чахова. Тя припомни още, че „Докато учи в него, Левски започва да пее и в църковния хор и се проявява като надарен певец и отличен ученик. Стара Загора пази спомена за личността на Дякона  и пламенното му слово, което вдъхновява и събужда радетелите за свободата на България.“  \r\n„Длъжни сме, заставайки днес, на това свято за всички старозагорци място, да направим равносметка. Дали даваме всичко от себе си за България? Дали историята, която пишем днес е продължение на неговите светли идеали? Ще има ли достойни наследници в лицето на бъдещите поколения? Длъжни сме и пред тях, за да няма забрава за великия герой на България, който увисна на бесилото заради идеала си за „чиста и свята република“!  Нека им предадем ценностите, които той създаде. Нека знаят, че само обединени сме силни и можем да постигаме целите си.“, призова в словото си Чахова. \r\nРитуалът започна със Заупокойна литургия в памет на Дякон Игнатий, отслужена от храмовото свещеничество на катедрален храм „Свети Димитър“. \r\nВ него взеха участие зам.-кметовете Йордан Николов и Янчо Калоянов, зам.областните управители Димитър Драчев и Красимир Червилов, командирът на Втора механизирана бригада бриг. ген. Костадин Кузмов, общински съветници и др.  \r\nСтихове за безсмъртното дело на Апостола произнесе актьорът Ивелин Керанов от Драматичен театър „Гео Милев“. Шестокласничката  от Четвърто основно училище „Кирил Христов“ Деница Иванова рецитира стихове на Недялко Йорданов, посветени на Левски. \r\nВ знак на признателност бяха поднесени венци от Община Стара Загора, Втора механизирана бригада, Общинския съвет и Областния управител. Цветя положиха патриотични, политически и обществени организации, много граждани. В ритуала участваха още  Военният духов оркестър, почетен караул и знаменна група от Втора  механизирана бригада. \r\nМузеен обект „Хилендарски метох” днес е отворен безплатно за посетители с работно време от 09.30 до 17.30 ч. \r\nЗа учениците е организирана музейно-образователна програма „Заветите на Апостола“, включваща беседа, занимателни игри и кръстословици. Участието в програмата е безплатно.", "date": "2018.07.18", "title": "Стара Загора: Деца и възрастни положиха цветя пред паметника на Левски в града"}
{"url": "http://www.focus-news.net/news/2018/07/18/2546769/burgas-s-ritual-za-otdavane-na-voenni-pochesti-i-polagane-na-ventsi-pred-pametnika-na-vasil-levski-byaha-otbelyazani-181-godini-ot-rozhdenieto-na-apostola.html", "text": "С ритуал за отдаване на военни почести и полагане на венци и цветя пред паметника на Васил Левски бяха отбелязани 181 години от рождението на Апостола, предаде репортер на  Радио „Фокус“ – Бургас . Десетки жители и гости на Бургас отдадоха почит към паметта на революционера по повод годишнина от рождението му. \r\nНа събитието присъства кметът на Община Бургас Димитър Николов, областният управител Вълчо Чолаков, зам. областният управител Севдалина Турманова, зам.-кметът на Община Бургас Йорданка Ананиева и общинският съветник Живко Табаков. \r\n„Един човек с много висок морал, с принципи, които основават държавността, свободата, реда и нацията. Човек, който е искал и се е борил с ясното съзнание, че може и да не спечели, но е дал живота си за това България да я има. Човек, който е светъл пример за всички нас и който всички ние трябва да следваме и подражаваме в максимално висока степен. Смятам, че днешно време имаме много нужда от такива личности като него и от подражание на неговия героизъм и водачество на нацията“. Това каза областният управител на Бургас Вълчо Чолаков. \r\nДеница ДИМИТРОВА", "date": "2018.07.18", "title": "Бургас: С ритуал за отдаване на военни почести и полагане на венци пред паметника на Васил Левски бяха отбелязани 181 години от рождението на Апостола"}
{"url": "http://www.focus-news.net/news/2018/07/18/2546782/varna-peshehodets-e-zaginal-pri-paten-intsident-v-kvartal-asparuhovo.html", "text": "Пешеходец е загинал вследствие на пътно произшествие в квартал „Аспарухово“. Това съобщиха за  Радио „Фокус“ – Варна  от ОДМВР. Инцидентът е станал около 12.00 часа на ул. „Средец“ пред Районното управление на полицията. Засега от Областната дирекция не съобщават повече подробности за инцидента. Все още не са ясни причините за катастрофата. \r\nДиана СТОЕВА", "date": "2018.07.18", "title": "Варна: Пешеходец е загинал при пътен инцидент в квартал „Аспарухово“"}
{"url": "http://www.focus-news.net/news/2018/07/18/2546784/pregled-na-mezhdunarodnite-novini-do-13-chasa-agentsiya-fokus.html", "text": "Федералното правителство на Германия ще предложи законодателни промени, които предвиждат разширяване на списъка на сигурните страни на произход. Ако те бъдат утвърдени в Бундестага, то гражданите на т.нар. Магребски страни ще имат значително по-малки шансове да получат разрешение за оставането им в страната, пояснява националният ежедневник  Die Zeit .  \r\nУправляващите в Берлин ще предприемат нов опит да класифицират Тунис, Мароко и Алжир като сигурни страни на произход. В разширения списък трябва да бъде включена и бившата съветска република Грузия. Автор на законопроекта е федералният министър на вътрешните работи Хорст Зеехофер, поясняват от редакцията.  \r\nПромените биха ускорили процедурите за предоставяне на убежище на мигрантите от тези страни, като надеждите на голямата коалиция са за по-бързо отхвърляне и репатриране на мигрантите от тези страни. Изключения следва да се прилагат за заетите на пазара на труда, студентите и младежите, които са на стажове.  \r\nМинистерството на вътрешните работи оправда проекта, изхождайки от тезата, че кандидатите от тези страни така или иначе имат малки шансове за получаване на убежище. През 2017 г. едва 0,6% от молбите на кандидатстващите за убежище грузинци са удовлетворени, на алжирците – 2%, а на мароканците и тунизийците – съответно 4,1% и 2,7%. \r\n***  Белият дом потвърди планираната среща между държавния глава на САЩ Доналд Тръмп и председателя на Европейската комисия Жан-Клод Юнкер, който ще посети Вашингтон следващата седмица, отбелязва  Politico  в европейската си редакция, като уточнява, че визитата на люксембургския политик е насрочена за 25 юли.  \r\nРазговорите между двамата ще засегнат „широк спектър от приоритети, включително външна политика и политика за сигурност, борба с тероризма, енергийна сигурност и икономически растеж\", поясниха от пресслужбата на Белия дом. \r\nВизитата на Юнкер в САЩ бе обявена един ден след завръщането на Тръмп от едноседмично пътуване до Европа, което започна с напрегната среща на върха на НАТО в Брюксел и завърши с изненадващо хармонична среща с руския президент Владимир Путин в Хелзинки.  \r\nОтношенията между Брюксел и Вашингтон обаче се обтегнаха, след като в интервю за телевизионния канал  CBS  американският президент определи ЕС като „враг“ на САЩ – или поне в икономически смисъл, поставяйки по този начин съюзниците си на едно ниво с държави като Китай и Русия.  \r\nТръмп вече наложи тарифи върху вноса на стомана и алуминий от ЕС, аргументирайки решението си с необходимостта от гарантиране на националната сигурност . Държавният глава на САЩ постоянно се оплаква от размера на търговския дефицит на САЩ с ЕС, който през миналата година възлизаше на 151 млрд. долара. Изглежда обаче не е наясно, че ЕС е най-големият източник на чуждестранни инвестиции в САЩ, като в края на 2016 г. стойността на вложените средства възлиза на над два трилиона долара, подчертават от редакцията. \r\n***  Атина се надява, че отменянето на извънредното положение в Турция, въведено след опита за държавен преврат от лятото на 2016 г., ще облекчи усилията за освобождаване на двамата гръцки военнослужещи, които бяха задържани през март в провинция Одрин след случайно пресичане на границата, подчертава електронното издание на гръцкия вестник  Kathimerini . \r\nОптимизмът не е напуснал гърците, въпреки решението от вторник на турски съд да отвърли петата по ред жалба за освобождването на двамата военни на Атина.  \r\nВ коментар за радио \"Реал ФМ\" заместник-министърът на отбраната Фотис Кувелис заяви, че Атина продължава да притиска Анкара за освобождението на войниците, като отбелязва, че продължителното им задържане е „политически избор на Турция\".  \r\n„Въпросът за незаконното задържане на двамата ни войници е част от една по-широка стратегия на напрежение, която Турция ще продължи да прилага спрямо Гърция\". \r\nМинистър-председателят Алексис Ципрас обсъди въпроса за задържането на войниците по време на разговорите си с турския президент Реджеп Тайип Ердоган в кулоарите на форума на върха на НАТО миналата седмица. В рамките на срещата , която правителствените служители описаха като „трудна\", Ципрас помоли Ердоган да гарантира, че процесът им ще се придвижи напред възможно най-бързо. \r\nВъв вторник турски съд разпореди оставането в ареста на двамата военнослужещи на Гърция, които бяха арестувани през месец март след пресичане на границата. В съда в Одрин, северозападна провинция, граничеща с Гърция и България, където двамата войници бяха задържани, се е състояло изслушване по случая с войниците, но магистратите са отхвърлили искането им да бъдат освободени. Срещу тях обаче все още няма повдигнати обвинения.  \r\nАтина твърди, че двамата военни са преминали на турска територия случайно, след като са се дезориентирали в резултат на лошите метеорологични условия. Анкара обаче разпореди задържането им за незаконно влизане в страната и опит за шпионаж. \r\n***  Държавният глава на Сърбия Александър Вучич ще се срещне с президента Косово Хашим Тачи в нов кръг от преговори в Брюксел за постигането на всеобхватно споразумение за нормализиране на отношенията между Белград и Прищина, припомня  Radio-televizija Vojvodine (RTV) . \r\nНа срещата, която трябва да започне около 9:00 часа местно време (10:00 часа българско време) ще присъства също и Върховният представител на ЕС по външните въпроси и политиката за сигурност Федерика Могерини. Очаква се консултациите да приключат в „ранния следобед“.  \r\nОсвен Тачи, в косовската делегация са включени още премиерът Хамуш Харадинай и председателят на парламента в Прищина Кадри Весели. Сърбия ще бъде представена от Вучич и от ръководителя на правителствената Служба за Косово и Метохия Марко Джурич.  \r\nВ навечерието на новия кръг от преговори на високо равнище Могерини поясни, че „ще разгледаме постигнатия напредък в преговорите за всеобхватно споразумение за нормализиране на отношенията и ще планираме следващите стъпки и срещи, за да се гарантира, че работата между двете страни продължава с интензивно темпо\". \r\nВ края на предишния кръг от преговорите, които се проведоха на 24 юни в Брюксел, президентът на Сърбия заяви, че Белград търси компромис и „ще се бори да се получи нещо, а не нищо\". \r\nВ същото време Вучич подчерта, че е постигнато съгласие всички проблеми да бъдат решени мирно, с взаимно уважение и с гарантиране на сигирността на гражданите. \r\nСлед предишния кръг на преговори Прищина заяви, че разговорите се насочват към постигане на споразумение. \r\nМиналата седмица обаче в Косово бяха арестувани петима сърби за предполагаемо оказване на натиск на сръбските членове да напуснат служба в Косовските сили за сигурност (КСС). След намесата на Белград и заплаха за прекъсване на диалога те бяха освободени. \r\n***  САЩ отпускат 10 милиона долара за развитието на Косовските сили за сигурност, предава белградското радио  B92 .  \r\nСъгласно разпространените данни, отпускането на средствата е договорено между американския държавен секретар Майк Помпео и Министерството на отбраната на САЩ. Парите са преназначени за обучение на членове на КСС за операции, насочени срещу международния тероризъм и организираната престъпност.  \r\nЕлектронното издание Gazeta Express твърди, че на разположение на редакцията е документ, потвърждаващ, че двете американски институции са утвърдили програма за Прищина, която предвижда оказването на помощ за КСС с цел предприемане на „мерки срещу международния тероризъм и организираната престъпност\". \r\nТези средства следва да се предоставят за закупуването на превозни средства, оборудване за комуникация и обучение на членове на КСС. \r\nПредвижда се специален екип на Министерството на отбраната на САЩ да пристигне в Косово, за да помогне за изграждането на капацитета на КСС, за да се постигнат „ефективни действия срещу международния тероризъм и организираната престъпност\". \r\nПо-рано заместник-министърът за КСС Бурим Рамадани разкри, че правителството в Прищина завършва подготовката за трансформацията им в армия чрез законодателни промени. Съгласно думите му, процесът ще бъде доведен докрай още тази есен, но промяна на името на КСС няма да има.  \r\nРамадани поясни, че след приключването на процеса ще бъде предприет опит за промяна на Конституцията на Косово, за да може трансформацията на КСС в армия да бъде отразена и с промяна на името им. Преобразуването им във войска обаче ще се осъществи с или без промяна на името.  \r\nСпоред Рамадани, този процес не е свързан с преговорите между Косово и Сърбия за нормализиране на двустранните отношения, тъй като „приятелите от международната общност\" не са поставили въпроса за обсъждане. „Диалогът и процесите около КСС са напълно отделни, защото за КСС има военни процедури, които не могат да бъдат определени на политическо ниво\", обясни Рамадани, като увери, че не се оказва международен натиск за свързването на двата процеса. \r\n***", "date": "2018.07.18", "title": "Преглед на международните новини до 13 часа (Агенция „Фокус“)"}
{"url": "http://www.focus-news.net/news/2018/07/18/2546785/izlozhbata-60-godini-hudozhnitsi-ot-blagoevgrad-beshe-otkrita-v-galeriyata-na-ul-shipka-6-v-sofiya.html", "text": "В галерията на улица „Шипка“ 6 в София е открита изложбата на благоевградските художници „60 години художници от Благоевград“. Това каза за  Радио „Фокус“ - Пирин  Иван Милушев, директор на Градска художествена галерия - Благоевград. Тя събира творци от областния център на Пиринско. Организатори на събитието са Община Благоевград, Градска художествена галерия, СБХ - Благоевград. Изложбата ще може да бъде видяна до 30 юли 2018 г.  \r\n„Това е една уникална изложба по рода си, тъй като освен годишнината, която се отбелязва от създаване на дружеството на художниците в града, председателят Георги Стойчев и разбира се галерията като съорганизатор“, каза Милушев. По думите му Стойчев се е постарал да събере работите на почти всички художници. „Беше направено леко сито и се назначи група от шестима колеги, които огледаха всичко, което беше донесено от колегията. Те пресяха с идеята на улица „Шипка“ 6 да се покаже възможно най-доброто. Трябва да отбележим фактът, че колекцията от картини е над 150, като се включват творбите на всички художници, които са живели и работили, както и сега работещите на територията на Благоевград и при съседните градове от бившия окръг“, каза Милушев. Той подчерта, че са включени творби на основателите на групата - Стойне Шаламанов, Христо Бараковски, Георги Ножаров, Пейков, Пешев и др. „След това се стига до моето поколение художници, които сме една много сериозна група и са основното ядро на групата на художниците. Следват най-младите“, каза Милушев. \r\nЛора КАЛЧЕВА", "date": "2018.07.18", "title": "Изложбата „60 години художници от Благоевград“ беше открита в галерията на ул. „Шипка“ 6 в София"}
{"url": "http://www.focus-news.net/news/2018/07/18/2546773/plovdiv-izlozhbata-argonavti-na-svobodata-garibaldi-i-balgarite-beshe-predstavena-v-karlovo.html", "text": "Изложбата „Аргонавти на свободата – Гарибалди и българите“ беше официално представена днес в Карлово в Национален музей „Васил Левски”. Това съобщи за  Радио „Фокус” - Пловдив  директорът на музея Дора Чаушева. Експозицията и нейното представяне в Карлово са посветени на 181 години от рождението на Апостола на свободата. „Това е една изложба на РИМ - Варна, допълнена с материали от Историчесикя музей в Карлово и материали от летиция Атанасова, правнучка на италианец, дошъл и преселил се в България”, посочи Чаушева. \r\nВ изложбата са включени материали, представящи влиянието на Джузепе Гарибалди върху българите през XIX в. „Изложбата показва 25-годишната дейност на символа на италианското освобождение Джузепе Гарибалди с борбаата си за обединение на отечеството и участието на много българи, станали съпричастни към национално освободителните борби на италианците и включили се в различните отряди на Гарибалди от 1848, та чак до 1871 година, когато Италия извоюва своето освобождение”, каза още Дора Чаушева. Това са личности като Петко Войвода, художника Димитър Добрович, войводата Хаджи Димитър, сподвижника на Левски Теофан Райнов, който лично Раковски изпраща при Гарибалди, за да проучи опита на дружините за освобождение на Италия, като Стефан Динов - представител на банадските българи, хайдути като Нено Маринов от село Отец Паисиево и неговият съселянин Гюро Начев, Иван Хаджидимов, Никола Смилов, всичките достойно носели тази следа от името на Гарибалди, помощникът на Левски Димитър Общи и още много българи, които са се озовали в Италия, за да воюват редом с Гарибалди. \r\nПоказани са още и италианци, които след освобождението на Италия идват в България, остават тук и доживяват до старини. Тук намират своята втора родина. Гостите на музея ще могат да видят бойно знаме от походите на Гарибалди. Знамето е носено от Винченцо Пиетрогранде и участва в походите до Сицилия 1860 г., Аспромонте – 1862 г., и Ментана – 1867 г. Показана е и червената риза, с която са били облечени участниците в отряда на Гарибалди. \r\nВ експозицията присъстват и два интересни портрета – на Левски и Гарибалди, така както един италианец ги е видял. \r\nЦветана ТОНЧЕВА", "date": "2018.07.18", "title": "Пловдив: Изложбата „Аргонавти на свободата – Гарибалди и българите“ беше представена в Карлово"}
{"url": "http://www.focus-news.net/news/2018/07/18/2546781/smolyan-s-bogata-praznichna-programa-v-grada-byaha-otbelyazani-181-godini-ot-rozhdenieto-na-vasil-levski.html", "text": "С богата музикално-литературна програма програма в града бяха отбелязани 181 години от рождението на Васил Левски. Честването беше пред читалище „Балкански просветител“ в квартал „Райково\" заради ремонтите, които се извършват в ПМГ „Васил Левски“, където обичайно се провеждат тържествата и където се намира паметникът на Апостола. Пред  Радио „Фокус“ – Смолян  председателят на Общински комитет „Васил Левски“ Таня Марева заяви, че за 11-и пореден път от 2007 година насам, ежегодно в Смолян се чества освен паметната дата 19 февруари, свързана с пътя на Левски към безсмъртието и неговата рождена дата 18 юли. „Това дължим на факта, че имаме паметник на Левски, пред който да отдаваме своята почит и преклонение за тези две бележите за българската история дати. И за двата празника организатор е Природо-математическа гимназия „Васил Левски“, която с достойнство носи името на своя патрон, Общинския съвет „Васил Левски“, Община Смолян и РУО - Смолян“, добави Марева. От три години насам към тази организаторска група се присъединява и клуб „Млади възрожденци“, който е създаден по инициатива на Общобългарския комитет „Васил Левски“ и е един от първите 100 клуба, създадени в България. Другият такъв клуб в областта е към ОУ „Васил Левски“ в Златоград. \r\nПрограмата беше подготвена от учениците на ПМГ и техните учители, а публиката беше развълнувана от песента „Хубава си моя горо“, в изпълнение на ученичка от гимназията. „Участие в честването взеха и децата от Детската градина „Славейче“, които изпълниха песни и стихотворения за Левски\", допълни Марева. „На честването имаше достатъчно гражданство, за да покаже, че Смолян е един от градовете, където паметта на Апостола е жива. Имаше различни поколения от възрастни хора до 4-5-годишни деца, които носят в сърцата си Левски и смятат, че той трябва да бъде запомнен в България с великите си дела на реформатор и обръщащ часовника на България безвъзвратно и завинаги. Това е най-важния факт от днешния ден, в който цяла България се прекланя пред Левски и всички българи по света го правят“, каза още Таня Марева. \r\nНели ГЕРГЬОВСКА", "date": "2018.07.18", "title": "Смолян: С богата празнична програма в града бяха отбелязани 181 години от рождението на Васил Левски"}
{"url": "http://www.focus-news.net/news/2018/07/18/2546789/ivan-milushev-gradska-hudozhestvena-galeriya-blagoevgrad-istoriyata-na-hudozhnitsite-ot-blagoevgrad-zapochva-prez-1956-g-sas-sazdavane-na-druzhestvo-na-hudozhnitsite-v-grada.html", "text": "сторията на художниците от Благоевград започва през 1956 г., когато Димитър Михайлов, Аргир Марчев, Стальо Сталев и Георги Ножаров учредят Дружеството на художниците в града. Това каза за  Радио „Фокус“ - Пирин  Иван Милушев, директор на Градската художествена галерия в Благоевград. „Основата на организирания художествен живот в Благоевград вече е поставена и оттук нататък пътят ще бъде извървяван от много и различни творци от различни поколения“, каза Милушев. Първата голяма изложба на Дружеството, в която участват само автори от града, се открива няколко години по-късно - на 6 февруари 1962 г. Същата година към групата се създава Художествен съвет с председател Христо Бараковски. „Друга важна фигура в този съвет е Стойне Шаламанов, който за дълги години ще бъде един от най-активните и плодотворни художници на града. В този художествен съвет в различни години ще участват още Лили Попова, Стефан Попов, Георги Ножаров, Лили Бенева, Стефан Юруков, Владимир Мишев и арх. Костадин Сандев. В ръководството на Благоевградската група на художниците в следващи години участват още много видни творци от града, автори от различни творчески генерации, сред които Сашо Стоицов, Огнян Механджиев, Методи Душков, Иван Милушев и Живко Янев. Важни за артистичния облик на града и за духа на приемственост са и имената на доайените Владимир Пешев, Владимир Мишев, Крум Дерменджиев, Димитър Киров и Иван Тасев“, каза Милушев. Седемдесетте и 80-те години са особено активни за благоевградските художници. В града се организират големи регионални и национални изложби, сред които ОХИ-та „Пирин” и „Струма”, в които участват много от най-активните автори от региона и страната. През 1980-те години той става център на неконвенционалното изкуство, оставяйки няколко важни паметни изложби в историята му, каквито са 11.11.88, 11.11.89, акцията „Реката” и други. \r\nЛора КАЛЧЕВА", "date": "2018.07.18", "title": "Иван Милушев, Градска художествена галерия - Благоевград: Историята на художниците от Благоевград започва през 1956 г. със създаване на Дружество на художниците в града"}
{"url": "http://www.focus-news.net/news/2018/07/18/2546783/korneliya-ninova-bsp-iskame-da-ne-se-unishtozhava-balgarskoto-selsko-stopanstvo-i-obezshteteniya-za-postradalite.html", "text": "Искаме да не се унищожава българското селско стопанство и обезщетения за пострадалите. Това каза лидерът на БСП Корнелия Нинова по време на протестите на животновъди пред Министерски съвет, предаде репортер на  Агенция \"Фокус\" . \"Това е гневът на народа срещу държавата. Нашите предложения ги знаете. - Да се спре с убиването на животни, докато не се изясни наистина ли става въпрос за чума, да им се дадат справедливи обезщетения. Това, което им се предлага е нищо спрямо загубите, да се направи една програма \"Странджа-Сакар\" за възстановяване на района. Оставката на министър Порожанов я искаме вече трети ден\", заяви тя. \"Дойдохме с хората от Шарково, с които бяхме онзи ден. Правя всичко, което мога. Управляващите изправиха държавата срещу народа. Това е българската храна, българската икономика. Това е животът на милиони хора. Хората имат нужда от подкрепа и ние трябва да сме до тях през цялото време. Убиват българското земеделие, убиват българското селско стопанство\", каза още тя. \"Трябва всички българи да се противопоставим заедно. Имаме възможност да спасим българското земеделие. Искаме компенсациите, искаме да се спре с това избиване. \r\nЦветелин ДИМИТРОВ", "date": "2018.07.18", "title": "Корнелия Нинова, БСП: Искаме да не се унищожава българското селско стопанство и обезщетения за пострадалите"}
{"url": "http://www.focus-news.net/news/2018/07/18/2546787/prezidentat-rumen-radev-dnes-obshtina-ruen-vzima-svoeto-myasto-v-simvolichnata-geografiya-na-pochetta-kam-apostola.html", "text": "Днес община Руен взима своето място в символичната география на почетта към Апостола. Това каза президентът Румен Радев по повод откриването на паметника на Васил Левски в Руен, предаде репортер на  Радио „Фокус“ – Бургас . Румен Радев посочи, че съществуват над 150 паметника на Левски, много от които са извън пределите на България. Според него паметникът има изключителна стойност, тъй като е издигнат от хора, независимо от техния етнос, така както преди години Левски е учил нашите предци. \r\n„Правим го, за да съхраним заветите и идеите на Апостола. Правим го, за да предадем на децата си трудните уроци на историята. Да ги научим да отстояват чистата и свята Република, която трябва да бъде място на съгласие, братство и абсолютно равенство между всички народности“, добави президентът. По думите му заветите на Дякона трябва да останат, да се четат, препрочитат, да вълнуват сърцата и да провокират нашата съвест. \r\nМария ГЕОРГИЕВА", "date": "2018.07.18", "title": "Президентът Румен Радев: Днес община Руен взима своето място в символичната география на почетта към Апостола"}
{"url": "http://www.focus-news.net/news/2018/07/18/2546790/varna-predsedatelyat-na-obshtinskiya-savet-v-suvorovo-pozdravi-zlatnite-momicheta-na-obshtinata.html", "text": "Председателят на Общинския съвет в Суворово Данаил Йорданов поздрави златните момичета от общината, завоювали шампионската титла по художествена гимнастика на България. Това съобщиха от пресцентъра на  ПП ГЕРБ – Варна . Данаил Йорданов отправи пожелания за много нови спортни успехи на малките състезателки и тяхната треньорка от клуба по художествена гимнастика „Родина” Надежда Колева – Гроси. Данаил Йорданов лично направи и подарък на гимнастичките – необходими за тренировките им обръчи, топки и въжета. Медалите на клуба бяха отбелязани и с торта, специално изработена в чест на отличното представяне на децата. След поредица от призове на национално ниво в СОК „Камчия” и в Русе в края на юни се проведе и държавното първенство в София, в което гимнастичките от Суворово изпревариха останалите 30 състава от страната във възрастовата група от 7 до 10 години. С оригиналната композиция „В царството на Баба Яга” по музика на руския композитор Модест Мусоргски състезателките от клуб „Родина” спечелиха златото. През септември предстои две от момичетата да участват индивидуално в престижния Международен турнир по художествена гимнастиката „Царица Маргарита Българска”, който се провежда във Варна. „Гордеем се с талантливите деца на Суворово! От сърце им желаем да продължават да ни радват с победите си! Успехите им същевременно ни задължават да съдействаме за обезпечаването на максимално добри условия за развитие на малките спортисти. Ще се търсят оптимални решения за подкрепа на клуба както за отоплението на залата, в която тренират през зимните месеци, така и за осигуряването на специален килим и трика за художествена гимнастика”, коментира председателят на Общинския съвет в Суворово. Малките състезателки от отбора по художествена гимнастика вече мечтаят за нови постижения. „Медалите са плод на много труд и постоянство”, признава треньорката на 12-те момичета Теди Ангелова, Сияна Стойчева, Тара Гроси, Вивиан Стоянова, Жулиета Георгиева, Йоанна Маринова, Фелин Ахмедова, Алев Нуриева, Габриела Плугчиева, Юмюгюл Хюсеинова, Моника Иванова и Николета Стоянова.", "date": "2018.07.18", "title": "Варна: Председателят на Общинския съвет в Суворово поздрави златните момичета на общината"}
{"url": "http://www.focus-news.net/news/2018/07/18/2546788/blagoevgrad-bez-zabavyane-se-izvarshva-preminavaneto-prez-granichnite-punktove-kulata-i-ilinden.html", "text": "Без забавяне се извършва преминаването през граничните пунктове „Кулата“ и „Илинден“. Това съобщиха за  Радио „Фокус“ – Пирин  от Гранична полиция. Няма данни за образуването на задръствания или колони от леките и товарни автомобили. Нормално натоварен е и трафикът на пунктове между България и Македония, които се намират в Благоевградска област. \r\nЛора КАЛЧЕВА", "date": "2018.07.18", "title": "Благоевград: Без забавяне се извършва преминаването през граничните пунктове „Кулата“ и „Илинден“"}
{"url": "http://www.focus-news.net/news/2018/07/18/2546791/sport-el-maestro-ostava-nachelo-na-tsska-i-pri-proval-sreshtu-riga.html", "text": "Треньорът на ЦСКА Нестор Ел Маестро ще запази поста си дори и при отпадане от Рига. „Червените\" гостуват утре в Латвия с аванс от 1:0 след първия мач в София. В двубоя на „Армията\" отборът не показа убедителна игра и стигна много трудно до победата, но въпреки това ръководството на клуба е доволно от работата на сърбина. В Борисовата градина са убедени в отстраняването на Рига, но дори и при неочакван провал постът на треньора към момента е гарантиран в началото на кариерата му на „Армията\". Неведнъж треньори в ЦСКА са сменяни при първия провал, но този път такава опасност не съществува и Маестро има картбланш. \r\nНаставникът се понрави с някои тактически новости в тренировките и две смели решения в първия мач. Той отне капитанската лента от рисковия Божидар Чорбаджийски и я връчи на колегата му в защита Николай Бодуров, който е истинският лидер на отбора. Това определено се понрави на феновете, част от които редовно критикуват Чорбаджийски. Освен това Ел Маестро пусна в първия мач с Рига 17-годишния Валентин Антов, който се представи на ниво и действаше със завидно за годините си самочувствие.  \r\nТреньорът на „червените\" заслужи похвали и от една от най-големите легенди на клуба Аспарух Никодимов.   \r\n„Браво на треньора, че заложи на младия Антов - каза Паро. - Това показва, че той не се притеснява да взима смели решения. Сигурен съм, че ЦСКА ще отстрани Рига. Отборът не игра много убедително, но с времето ще се адаптира по-добре към стила на новия треньор”.  \r\nЦСКА замина тази сутрин с чартърен полет за Рига. Мачът в латвийската столица ще бъде предаван пряко в българския ефир по Диема Спорт утре от 19,30 ч. Добрата новина за „червените\" е завръщането на Кирил Десподов.   \r\nПри отстраняване на Рига отборът ще се премести на стадион „Васил Левски\" за следващия кръг в Лига Европа. Стадион „Българска армия\" не може да приема фенове в секторите „Б\" и „Г\", тъй като там няма седалки и УЕФА не позволява правостоящи зрители.  \r\nВ първия мач на „Армията\" около 9000 души препълниха секторите „А\" и „В\", но при среща със следващия съперник „Адмира Вакер\" посещаемостта се очаква да е поне двойно по-голяма. Така единственият вариант за „червените\" е стадион „Васил Левски\", който отговаря на изискванията на УЕФА и може да събере до 40 000 души публика. \r\nВенцислав ДРАГОМАНОВ", "date": "2018.07.18", "title": "Спорт: Ел Маестро остава начело на ЦСКА и при провал срещу Рига"}
{"url": "http://www.focus-news.net/news/2018/07/18/2546779/ministar-ivaylo-moskovski-evropa-e-nay-razvitiyat-pazar-za-uchastie-na-chastniya-sektor-v-upravlenieto-na-letishtata-bsp-otrichat-edna-normalna-protsedura.html", "text": "Европа е най-развитият пазар за участие на частния сектор в управлението на летищната инфраструктура. Това каза министърът на транспорта Ивайло Московски по време на дебатите по проекторешението за прекратяване на действията по предоставяне на концесия за Летище \"София\", предаде репортер на  Агенция „Фокус“.   Според Московски БСП отричат една нормална процедура. „Първо искам да благодаря на всички, които подкрепят процедурата за концесия на Летище „София“ и ще се опитам да убедя всички тези, които не я подкрепят, че това е правилното решение“, каза той. По думите му Европа е най-развитият пазар за участие на частния сектор в управлението на летищната инфраструктура и делът на частното участие е нараснало с 80 % от 2010 до 2016 г. \"От всички 28 държави в Европа 18 от столичните летища се управляват или през механизъм на концесия, или през приватизация“, каза Московски. По думите му такава е собствеността на летищата в Европа до 2016 г.  Той отбеляза, че 10 летища на столиците, които не се управляват през този механизъм, са в  държави, където липсва трафик или в такива, които са богати и за тях няма проблем да си поддържат летищата. „Ние не сме държава от този тип“, обърна внимание министърът. Ивайло Московски коментира още, че в годините назад от БСП са допуснали грешка. „Не е лошо, че в годините сте либерализирали пазарите в отделните сектори на транспорта и съобщенията, но когато сте го направили без да преструктурирате държавните оператори, сте ги поставяли в конкуретна среда с частни компании“, допълни той. По думите му от БСП на практика са ги поставили в такава кондиция, че в бъдеще да изпитват затруднения. Министърът поясни, че анализите за концесията ще бъдат предоставени на БСП, но без финансово-икономическия, тъй като за него е използвана вътрешна методика. \"Изчакайте да приключи състезанието\", обърна се Московски към БСП. Той призова опозицията и да не спекулира с цифри.  \r\nДеница КИТАНОВА", "date": "2018.07.18", "title": "Министър Ивайло Московски: Европа е най-развитият пазар за участие на частния сектор в управлението на летищата - БСП отричат една нормална процедура"}
{"url": "http://www.focus-news.net/news/2018/07/18/2546792/ministar-vladislav-goranov-vsichki-politicheski-sili-sa-saglasni-che-edinstveniyat-estestven-izhod-ot-sistemata-na-parichen-savet-e-vlizaneto-v-evrozonata.html", "text": "Всички политически сили са съгласни, че единственият естествен изход от системата на паричен съвет е влизането в еврозоната. Това каза министърът на финансите Владислав Горанов в Министерски съвет, предаде репортер на  Агенция „Фокус“ . \r\n„До голяма степен ефектите от Европейската централна банка върху българската икономика са изконсумирани и за нас естественият ход, който е заявяван многократно от почти всички политически сили, единственият естествен изход от системата на паричен съвет е влизането в еврозоната. Изговориха се много различни спекулации и теми, но нашите европейски партньори заявиха, че това е най-доброто, което могат да ни предложат – да се присъединим към най-богатия клуб в света. За нас това, което получихме като позиция от еврогрупата през юли в Брюксел, е позитивен знак“, обясни Горанов. \r\nФинансовият министър посочи, че за първи път, откакто България е в ЕС, държавите-членкив еврозоната се ангажират с конкретни срокове и решения по отношение на българската перспектива към еврозоната. „Продължавам да вярвам, а и това се споделя от Българската народна банка, че това е правилният път. Влизайки в еврозоната, ние ще започнем да участваме в решенията, свързани с паричната политика на съюза, и това е едно от най-малките предимства, които ще получим, освен увеличаването на доверието в нашата икономика и др.“, коментира Горанов. \r\n„Имам уверението на нашите европейски партньори, че независимо, че част от критериите, заложени в нашето писмо за намерение, са трудно измерими, че ние ще бъдем третирани партньорски и единственото нещо, което се иска от нас, е, че можем да изпълняваме правилата, по които функционира европейският паричен съюз“, каза още министърът. \r\nЦветилена СИМЕОНОВА", "date": "2018.07.18", "title": "Министър Владислав Горанов: Всички политически сили са съгласни, че единственият естествен изход от системата на паричен съвет е влизането в еврозоната"}
{"url": "http://www.focus-news.net/news/2018/07/18/2546793/dimitar-nikolov-kmet-na-burgas-levski-e-nay-izvestnata-i-znachima-lichnost-v-balgariya-za-vsichki-vremena-za-koyato-tolkova-mnogo-e-govoreno-i-pisano.html", "text": "Присъединявам към мнението на всички българи, че Левски е най-известната и значима личност на България за всички времена и даже си мисля, че може би няма българин, за който толкова много да е говорено и за когото толкова много да е изписано. Това каза пред журналисти кметът на Община Бургас Димитър Николов по време на полагането на венци и цветя пред паметника на Васил Левски по повод 181 години от рождението на Апостола, предаде репортер на  Радио “Фокус“ – Бургас . Според Николов, ако Левски можеше сега да наблюдава от страни, би се смутил от тази своя популярност, защото не е целял това. „Той е живял винаги в нелегалност, криел се е, сменял е самоличности и паспорти, за да може да си изпълнява тази тази активна революционна дейност“, каза още кметът на Бургас. По думите му това показва значимостта и признанието, че е икона на българската революция за всички времена. \r\nДеница ДИМИТРОВА", "date": "2018.07.18", "title": "Димитър Николов, кмет на Бургас: Левски е най-известната и значима личност в България за всички времена, за която толкова много е говорено и писано"}
{"url": "http://www.focus-news.net/news/2018/07/18/2546795/varna-79-godishna-zhena-e-zaginalata-pri-intsidenta-v-kv-asparuhovo.html", "text": "79-годишна жена е загиналата при инцидента в кв. „Аспарухово”. Това съобщиха от  ОДМВР - Варна . Жената е блъсната от товарен автомобил днес около обяд на ул. „Средец”. Автомобилът е управляван от 26-годишен мъж. Изясняват се причините и обстоятелствата, довели до инцидента, както и самоличността на загиналата. На място текат процесуално-следствени действия.", "date": "2018.07.18", "title": "Варна: 79-годишна жена е загиналата при инцидента в кв. „Аспарухово”"}
{"url": "http://www.focus-news.net/news/2018/07/18/2546800/ivan-aleksiev-kmet-na-pomorie-shte-predam-na-glavniya-prokuror-dokumentite-za-sdelka-ot-2005-g-za-krazhba-na-tsenna-zemya-zad-koyato-se-poyaviha-samnenie-che-stoi-gerb.html", "text": "Ще предам на главния прокурор документите за сделка от 2005 г. - за кражба на ценна земя, зад която се появиха съмнение, че стои ГЕРБ. Това каза кметът на Община Поморие Иван Алексиев в Министерски съвет след среща с премиера Бойко Борисов, предаде репортер на  Агенция „Фокус“ . \r\n„Говорих с премиера бойко Борисов във връзка с една сделка на територията на община Поморие, която е сключена още в далечната 2005 г. Тъй като има съмнения, че става въпрос за изграждане на блоков комплекс край град Каблешково, община Поморие, когато тогавашният общински съвет взима решение да създаде смесено дружество, в което общината апартира 2000 дка земя и получава 20%. 15 години след стартирането на този проект, той е до никъде, но вече в публичното пространство тече информация, че зад тази сделка стои ГЕРБ“, обясни Алексиев.  \r\nТой посочи, че тези 2000 дка вече реално са обезценени, защото самото дружество е натрупало изключително много загуби. „И тъй като съмненията стоят зад това, че сделката се толерира от ГЕРБ и от кмета в мое лице, лично премиерът Борисов ме извика днес. Запознал съм го с нещата – 4 класьора с документи от самото начало на сделката. И му благодаря, защото в момента от тук тръгвам към главния прокурор, за да връча лично тези документи и да може поредната фалшива новина да приключи. Нека да има проверка, да е ясно кой седи зад тази кражба на ценна земя, която е стойностна, тъй като там може да се изгради един прекрасен спортно-развлекателен комплекс. Нека е ясно кой стои зад акция „Пречупване“. Искам пълна проверка, сезирани преди това са всички компетентни органи. Нека да разберем кой иска да открадне тези 2000 дка, със сигурност това не са ГЕРБ и кметът на Община Поморие“, каза Алексиев. \r\nЦветилена СИМЕОНОВА", "date": "2018.07.18", "title": "Иван Алексиев, кмет на Поморие: Ще предам на главния прокурор документите за сделка от 2005 г. - за кражба на ценна земя, зад която се появиха съмнение, че стои ГЕРБ"}
{"url": "http://www.focus-news.net/news/2018/07/18/2546786/predsedatelyat-na-noka-simeon-karakolev-otide-da-vrachi-petitsiya-s-iskaniyata-na-zhivotnovadite-na-premiera-boyko-borisov.html", "text": "Председателят на НОКА Симеон Караколев отиде да връчи петиция на премиера Бойко Борисов с исканията на животновъдите, предаде репортер на  Агенция \"Фокус\" . \"Искаме оставка на земеделския министър. Искаме държавата да понесе своите отговорности. Тези хора тепърва трябва да търсят животни. Това са стада, градени с години. 6 месеца в тези ферми не може да стъпи животно, така че няма нужда от такъв популизъм. Хората след нова година чак ще започнат да си купуват животни\", заяви Караколев. \r\nЦветелин ДИМИТРОВ", "date": "2018.07.18", "title": "Председателят на НОКА Симеон Караколев отиде да връчи петиция с исканията на животновъдите на премиера Бойко Борисов"}
{"url": "http://www.focus-news.net/news/2018/07/18/2546798/gazeta-express-hashim-tachi-e-provel-kratka-no-edna-ot-nay-trudnite-ot-nachaloto-na-dialoga-sreshta-sas-srabskiya-si-kolega.html", "text": "Обръщайки се към медиите след края на преговорите с държавния глава на Сърбия Александър Вучич в Брюксел, президентът на Косово Хашим Тачи заяви, че срещата е била „кратка, но една от най-трудните“ от началото на диалога между Белград и Прищина преди шест години, съобщава електронното издание  Gazeta Express .  \r\n„Това беше кратка, но едно от най-трудните срещи, които имахме през последните шест години\", заяви Тачи пред журналисти в Брюксел след края на преговорите, в които се включи и Върховният представител на ЕС по външните работи и политиката за сигурност Федерика Могерини.  \r\n„Сърбия все още вярва, че Косово е част от нея. Грешат, много грешат“, категоричен бе Тачи, като същевременно допълни, че постигането на споразумение за нормализиране на двустранните отношения е полезно и за двете страни.  \r\n„Все още вярваме, че постигането на окончателно споразумение е възможно и ще бъде от полза както за Косово, така и за Сърбия, а също и за инвестирането в бъдещето на ЕС. Споразумение, което ще улесни бъдещето на двете страни и нации, което ще доведе до разбирателство и помирение\", поясни Тачи, като отбеляза, че очаква този процес да бъде труден и изпълнен с препятствия. „Очаквам диалогът да стане по-труден през следващите седмици или месеци, но преговорите ще продължат\", увери косовският президент, като същевременно допълни, че надеждите са преговорите да приключат с официално признание на Косово от страна на Сърбия. Тереза Герова", "date": "2018.07.18", "title": "Gazeta Express: Хашим Тачи е провел „кратка, но една от най-трудните от началото на диалога среща“ със сръбския си колега"}
{"url": "http://www.focus-news.net/news/2018/07/18/2546799/veliko-tarnovo-spira-se-protsedurata-za-distsiplinarno-nakazanie-za-intsidenta-s-postradaloto-dete-v-dg-bodra-smyana-v-gorna-oryahovitsa.html", "text": "Поради излизане в отпуск за временна неработоспособност на директора на ДГ „Бодра смяна“, процедурата по налагане на дисциплинарно наказание не може да завърши, съобщиха от пресцентъра на  Общината . Съгласно Кодекса на труда за времето, през което лицето е в отпуск, сроковете за налагане на наказание спират да текат. След явяване на директора на работа, процедурата по налагане на законовата санкция ще продължи. Същото се отнася и за медицинската сестра, която към момента е в законоустановен годишен отпуск, заявен и разрешен преди датата на инцидента. „Фокус“ припомня , че в началото на месеца в Детска градина „Бодра смяна“ в град Горна Оряховица се случи инцидент, при който пострада 4-годишно момиченце. Състоянието на детето, ударено от шкаф в детското заведение, към момента е стабилно. Веднага след подаване на сигнал в полицията бяха предприети незабавни законови действия. Взети бяха писмени обяснения от директора на ДГ „Бодра смяна“ Жанета Иванова-Атанасова. След депозирането им в деловодството на Общината, бе започната процедура по дисциплинарно наказание по Кодекса на труда. Работата по случая продължава и към момента.", "date": "2018.07.18", "title": "Велико Търново: Спира се процедурата за дисциплинарно наказание за инцидента с пострадалото дете в ДГ „Бодра смяна“ в Горна Оряховица"}
{"url": "http://www.focus-news.net/news/2018/07/18/2546780/parlamentat-othvarli-predlozhenieto-na-bsp-za-prekratyavane-na-kontsesiyata-na-letishte-sofiya.html", "text": "Парламентът отхвърли предложението на БСП за прекратяване на концесията на Летище „София“, предаде репортер на  Агенция „Фокус“ . „За“ гласуваха 59 народни представители, 95 бяха „против“, а 7 се въздържаха. От опозицията настояха премиерът Бойко Борисов и министърът на транспорта Ивайло Московски да присъстват на обсъждането и гласуването на предложението за отмяна на концесията. В пленарна зала дойде само министър Московски. БСП се обяви против концесията на летището с мотив, че това е риск за националната сигурност. Според опозицията след концесията служителите на летището ще бъдат намалени поне с 1000. От БСП заявиха, че ще обжалват във Върховния административен съд отказа на правителството да предостави на парламента информация за условията за концесията. На 11 юли Комисията по транспорт изслуша министър Ивайло Московски и отхвърли предложението за отмяна на концесията. \r\nБиляна ИВАНОВА", "date": "2018.07.18", "title": "Парламентът отхвърли предложението на БСП за прекратяване на концесията на Летище „София“"}
{"url": "http://www.focus-news.net/news/2018/07/18/2546794/sofiya-protestirashtite-zhivotnovadi-se-opitaha-da-nahluyat-v-sgradata-na-ms.html", "text": "Протестиращите животновъди се опитаха да нахлуят в сградата на МС. Те блокираха и движението по бул. \"Княз Ал. Дондуков\", предаде репортер на  Агенция \"Фокус\" . Протестиращите са пред Министерски съвет с искане управляващите да слязат и да ги изслушат. Животновъдите се опитаха да пробият полицейската жива верига и да нахлуят в сградата на МС.  \r\nЦветелин ДИМИТРОВ", "date": "2018.07.18", "title": "София: Протестиращите животновъди се опитаха да нахлуят в сградата на МС"}
{"url": "http://www.focus-news.net/news/2018/07/18/2546804/d-r-elena-chalganova-rim-blagoevgrad-tryabva-da-pomnim-zavetite-na-vasil-levski-tay-kato-toy-e-svyata-lichnost-za-balgarskata-istoriya-sravnim-edinstveno-s-hristo-botev.html", "text": "Трябва да помним заветите на Васил Левски, тъй като той е свята личност за българската история, сравним единствено с Христо Ботев. Това каза за  Радио „Фокус“ – Пирин  историкът и уредник в Регионален исторически музей – Благоевград д-р Елена Чългънова по повод 181-годишнина от рождението на Апостола. Тя заяви, че е дълъг на всеки българин да знае кой е Левски и за какво се е борил той. „Животът и делото на Васил Левски са потвърждение на това, че един човек може да жертва себе си в името на цял народ“, каза още д-р Чългънова. Тя отбеляза, че най-интересната част от биографията на Васил Левски е свързана, с неговата всеотдайност към освободителната борба. „Вероятно най-интересно за хората от Благоевград, говорейки за Левски ще бъде коментарът за събитията, свързани с изграждането на революционната организация от Апостола, което всъщност представлява неговото най-значимо дело. Има един интересен факт за жителите на града, свързан с това, че изграждайки основите на Вътрешната революционна организация и нейното разрастване, Васил Левски идва тук. Това се случва през 1872 година като има доста доказателства потвърждаващи това нещо“, добави д-р Чългънова. Тя отбеляза, че посещението на Васил Левски в Благоевград е било част от обиколката, която той предприема в Македония. „За съжаление поради непредвидената му смърт, той не успява да основе в повече градове на Македония планираните революционни комитети. Говорейки за Васил Левски ми се иска така да се обърна към подрастващото поколение – да бъдат съпричастни към този така най-голям българин в нашата национална история, да пазят неговата памет и завети, тъй като това е една свята личност, с която може би единствено Христо Ботев е сравним в своето величие. Тези двама българи заслужават да бъдат почитани от целия български народ“, подчерта д-р Чългънова. \r\nЛивия НИНОВА", "date": "2018.07.18", "title": "Д-р Елена Чългънова, РИМ – Благоевград: Трябва да помним заветите на Васил Левски, тъй като той е свята личност за българската история, сравним единствено с Христо Ботев"}
{"url": "http://www.focus-news.net/news/2018/07/18/2546802/plovdiv-ochakva-se-okolo-60-000-dushi-da-prisastvat-na-vtoroto-izdanie-na-festivala-hills-of-rock-koyto-shte-se-provede-v-grada-ot-20-do-22-yuli.html", "text": "Очаква се около 60 000 души да присъстват на второто издание на фестивала „Hills of Rock“ в Пловдив, който ще се проведе в дните от 20 до 22 юли на Гребната база в града. Това каза на пресконференция през журналисти организаторът на тридневното събитие Иван Несторов-Амебата, предаде репортер на  Радио „Фокус“ – Пловдив . Несторов обясни, че групите в афиша на фестивала тази година са над 50, а хедлайнърите са Sabaton, Judas Priest и Iron Maiden. „Сцените отново ще бъдат три. Фестивалът започна да се гради технически още в понеделник. Сцената, която пристига, е на една от най-реномираните компании за производство и монтаж на сцени. Идва специално от Унгария с 15 тира. Става въпрос за грандиозно съоръжение с дължина около 25 метра и дълбочина над 15 метра. Отстрани има огромни екрани и уши, на които ще се закачи осветлението и озвучителната апаратура, която също идва от чужбина. Този път техническото ниво ще бъде много високо. Ще има също огромен видеопулт с около 15 камери, които ще заснемат концертите през трите дни от всички ъгли. Случващото се на сцената ще се излъчва на големи екрани, така че хората, които са на по-далечно разстояние от сцената, да могат да забележат самите артисти“, каза Иван Несторов-Амебата. Относно логистиката, организаторът поясни, че във всеки един от трите концертни дни пропускателните пунктове ще започват да работят около 16.30 часа. „Всички хора първо ще бъдат проверявани за забранени предмети. След тази проверка, ще се удостовери билета с електронно устройство, като на всеки зрител ще бъде поставена гривна в цвят, в зависимост от това какъв билет си е закупил. Билетите са еднодневни – за всеки един отделен ден на фестивала, двудневни – за 20 и 21 юли, когато са концертите на Sabaton и Judas Priest, тридневни – за целия фестивал, като има билети и само са концерта на Iron Maiden на 22 юли“, посочи Несторов. По думите му ще има и специална сцена за след полунощ – „Hills of bass“, като изявите на нея на диджей и артисти в този стил ще продължават до 04.00-05.00 часа сутринта. За тази сцена също се продават отделни билети, а закупилите ги ще получат и гривна с различен цвят от този на останалите концерти от програмата. \r\n„В момента на Гребната база се изгражда нещо като малък град. Ще използваме терена на стадиона вътре, а не трибуните. Ще бъдат изградени 2 кухни – едната за главните артисти, другата за второстепенните. Екипът, обслужващ събитието, е около 600 души. Ще бъдат поставени и изградени тоалетни, гримьорни, специални стаи за масаж и т.н. тоалетни. Изграждаме един град, в който артистите да се чувстват комфортно. Отделно от това, ще има изградени зони за релакс между отделните концерти, също къмпинг зона, която побира около 500 души. Предвидили сме място за 250 палатки, като на място ще бъдат осигурени всички необходими условия, в това число душове и тоалетни“, каза още Иван Несторов-Амебата. Той добави, че са предвидени около 5-6 пункта за продажба на безалкохолни напитки, бира, храна, като на място много фирми ще излагат и собствена продукция. Ще има и огромна зона за мърчайндайз, където всички групи, които си носят съответните артикули, ще имат възможността да ги продават – тениски, чаши, дискове и други. \r\n„Хедлайнерите ще излизат на сцената около 22.00 часа, като само в деня на Iron Maiden другите сцени няма да работят. Ще работи само главната сцена където, имаме 3 подгряващи групи, а Iron Maiden ще излязат на сцената около 21:15 часа. Фестивалът ще приключи около 23.15 часа в неделя вечерта“, каза още Иван Несторов-Амебата. \r\nОтносно разплащането в рамките на фестивала, организаторът обясни, че всеки ще получи карта, която се зарежда на специални пунктове със сума по желание на нейния притежател. С тази карта може да се пазарува на всичките зони за търговия – както на щандовете за мърчандайз, така и на баровете. „Ако останат пари, в самия край на фестивала, притежалтелят на картата си ги изтегля обратно и си тръгва. Практиката показва, че това е добър вариант. Това е масова практика във всички фестивали на света“, коментира Несторов. \r\nТони МИХАЙЛОВ", "date": "2018.07.18", "title": "Пловдив: Очаква се около 60 000 души да присъстват на второто издание на фестивала „Hills of Rock“, който ще се проведе в града от 20 до 22 юли"}
{"url": "http://www.focus-news.net/news/2018/07/18/2546797/pazardzhik-nabelyazani-sa-merki-za-nedopuskane-razprostranenieto-na-afrikanskata-chuma-po-svinete-i-drebnite-prezhivni-zhivotni-na-teritoriyata-na-oblastta.html", "text": "На извънредното заседание на Областната епизоотична комисия, свикано от Областния управител Стефан Мирев, което се проведе днес, беше обсъдена епизоотичната обстановка в община Пазарджик по отношение на болестта африканска чума по свинете и дребните преживни животни, съобщиха за  Радио „Фокус“ - Пазарджик  от Областна администрация - Пазарджик. Набелязани са мерки за недопускане разпространението на болестта на територията на област Пазарджик, като превантивна мярка срещу африканската чума по свинете. Установени са някои задължения на собственици на животновъдни обекти за промишлено отглеждане на свине, като първа предпазна мярка е да се осигурят   добро ниво на мерките за биосигурност на фермите, като засилят охраната на животновъдни обекти и режима на влизане и излизане от обекта. Да се осигурят условия за дезинфекция на влизащите и излизащи в и от обекта пътнотранспортни средства. Правилно функциониране и използване на филтъра за влизане и излизане на хора. Да не се допускат отглеждането на свине в ”заден двор” от служителите и работещите в обекта. Да се забранят внасянето на храни от животински произход в обекта, да се съхранява в закрити помещения фуража, с който изхранват свинете, да се спазват плановете за дератизация на помещенията в обекта. Да не допускат достъпа на диви птици и да съхраняват труповете на умрели животни в закрити помещения до вдигането им от екарисажа. При констатиране на заболели свине с клинични признаци на заболяването, да забранят влизане и излизане на хора и животни от района на фермата или стопанството и сигнализират обслужващия ветеринарен лекар. Задълженията на собственици на животновъдни обекти за отглеждане на свине за лична консумация да декларират отглежданите свине по вид и брой в съответното кметство и ги подадат за вписване в информационна система на БАБХ. Да не разрешават контакт на външни лица с животните. Да не изхранват животните с хранителни отпадъци от животински произход, да се съхраняват в закрити помещения фуража, с който изхранват свинете. При констатиране на заболели свине с клинични признаци на заболяването, да сигнализират кмета на населеното място и съответно да се вземат необходимите мерки. \r\nРадослава МУРДЖЕВА", "date": "2018.07.18", "title": "Пазарджик: Набелязани са мерки за недопускане разпространението на африканската чума по свинете и дребните преживни животни на територията на областта"}
{"url": "http://www.focus-news.net/news/2018/07/18/2546796/kyustendil-sas-slovo-i-retsital-v-dupnitsa-byaha-otbelyazani-181-godini-ot-rozhdenieto-na-vasil-levski.html", "text": "Със слово и рецитал в Дупница бяха отбелязани 181 години от рождението на Васил Левски. Това съобщи за  Радио „Фокус” – Кюстендил  Христо Апостолов, пресаташе на Община Дупница. Тържествената програма се е състояла пред бюст-паметника на Апостола в Дупница. На нея са присъствали кметът на Община Дупница Методи Чимев, зам.-кметът Крум Милев, председателят на Общински съвет – Дупница Емил Гущеров, общински съветници, общественици и граждани. Слово, посветено на рождената дата на Васил Левски, е произнесено от директора на Историческия музей в Дупница Анелия Геренска, според която Левски ежедневно трябва да стои пред българите като еталон, с който да се измерват идеал, родолюбие и отдаденост на род и родина. Рецитал по повод годишнината е изнесен от възпитаници на Основно училище „Христо Ботев” в село Самораново. Присъстващите са поднесли венци и цветя в знак на признателност пред паметника на Апостола в Дупница. \r\nВенцеслав ИЛЧЕВ", "date": "2018.07.18", "title": "Кюстендил: Със слово и рецитал в Дупница бяха отбелязани 181 години от рождението на Васил Левски"}
{"url": "http://www.focus-news.net/news/2018/07/18/2546805/pravitelstvoto-prie-natsionalna-strategiya-za-namalyavane-na-riska-ot-bedstviya-2018-2030-g.html", "text": "Правителството прие Национална стратегия за намаляване на риска от бедствия 2018 - 2030 г., съобщиха от  правителствената информационна служба.  Документът очертава визията за намаляване на риска при бедствия и аварии на територията на страната и е разработен на основание на чл. 6а. ал. 2. т. 1 от Закона за защита при бедствия. Той е изготвен след задълбочен анализ на възникналите през последните години бедствия, които отнеха човешки животи и нанесоха значителни икономически и социални щети. \r\nЦелта на стратегията е осигуряване на устойчива и по-безопасна среда на живот за населението на страната. За осъществяването на тази цел са необходими координирани действия между институциите. В прилагането на стратегията са ангажирани както министерствата и държавните агенции „Национална сигурност“ и „Държавен резерв и военновременни запаси“, така и Националното сдружение на общините в България, частният сектор, научната общност, доброволните формирования и организациите с нестопанска цел. \r\nДокументът определя превантивните насоки за ефективно намаляване на съществените рискове от бедствия и недопускане на възникването на нови такива чрез реализирането на следните приоритетни области за действия - оценяване на риска за бедствия, засилване на институционалното управление на риска от бедствия, инвестиране в намаляване на риска от бедствия, въвеждане на политика за финансово управление на риска и повишаване на готовността за ефективно реагиране при бедствия и прилагане на принципа „да изградим отново, но по-добре“ във фазата на възстановяване. \r\nСтратегията задава съгласуваната рамка за намаляване на рисковете, за повишаване на готовността и способността за реагиране и бързото възстановяване след бедствия.", "date": "2018.07.18", "title": "Правителството прие Национална стратегия за намаляване на риска от бедствия 2018 - 2030 г."}
{"url": "http://www.focus-news.net/news/2018/07/18/2546807/bezrabotnite-zheni-sa-namaleli-s-25-895-prez-2017-g.html", "text": "Правителството прие Доклад за равнопоставеността на жените и мъжете в България за 2017 г., съобщиха от  правителствената информационна служба.  Документът отразява резултатите от изпълнението на политиките за повишаване на участието на жените на пазара на труда, намаляването на разликите в заплащането между половете и насърчаването на равенството в процесите на вземане на решения. Сред приоритетните области в доклада са още борбата с насилието, основано на пола и промяната на обществените стереотипи спрямо половете. \r\nВ документа се посочва, че през 2017 г. средногодишният брой регистрирани безработни лица по пол в страната е 236 751 лица (130 556 жени и 106 195 мъже), което е с 47 955 по-малко от 2016 г. Броят на безработните жени е намалял с 25 895, а на безработните мъже - с 22 060. \r\nСпоред цитираните в доклада данни на Евростат разликата в заплащането на жените и мъжете в България е 14,4%. Средната разлика за страните от ЕС е 16,2 %. \r\nЗа две години България се придвижи с 10 места напред, съгласно резултатите отчетени от Индекса за равнопоставеността на жените и мъжете на Европейския институт за равенство между половете, което е реално проявление на последователната и целенасочена държавна политика в областта на равнопоставеността на жените и мъжете, която вече има своите традиции. \r\nАкцент в доклада е поставен върху изпълнението на Закона за равнопоставеност между мъжете и жените, който регламентира институционалната рамка, стратегическите и оперативни документи за по-ефективно управление на политиката по равнопоставеност на жените и мъжете и върху подготовката за Българското председателство на Съвета на Европейския съюз.", "date": "2018.07.18", "title": "Безработните жени са намалели с 25 895 през 2017 г."}
{"url": "http://www.focus-news.net/news/2018/07/18/2546806/rts-sarbiya-sreshtata-vuchich-tachi-v-bryuksel-postignati-sa-dve-sporazumeniya.html", "text": "Преговорите между президентите на Сърбия и Косово в Брюксел са преминали в сложна и напрегната атмосфера, но все пак лидерите на двете страни са постигнали споразумения по два въпроса. Това обяви държавният глава на западната ни съседка Александър Вучич след края на разговорите с косовския му колега Хашим Тачи, предава  Radio-televizija Srbije (RTS) . \r\nВ кратко изявление пред репортери след срещата в Брюксел, Вучич заяви, че разговорите със сигурност не са били лесни, но въпреки това са постигнати две договорки. „Едното от тях е да продължим дискусиите и да се опитаме да намерим общ знаменател за компромисни решения, а другото – да запазим мира и стабилността в отношенията между Белград и Прищина“, подчерта Вучич. \r\nСръбският президент увери, че няма какво да се добави, освен едно изречение – за това, че \"албанците и Хашим Тачи искат да получат всичко, докато Белград се стреми към постигането на компромисно решение“.  Тереза Герова", "date": "2018.07.18", "title": "РТС (Сърбия): Срещата Вучич-Тачи в Брюксел: Постигнати са две споразумения"}
{"url": "http://www.focus-news.net/news/2018/07/18/2546803/blagoevgrad-v-simitli-otbelyazaha-181-godishnina-ot-rozhdenieto-na-vasil-levski-s-tarzhestven-ritual-po-polagane-na-ventsi-i-tsvetya.html", "text": "В Симитли отбелязаха 181-годишнина от рождението на Васил Левски с тържествен ритуал по полагане на венци и цветя. Това съобщи за  Радио „Фокус“ – Пирин  Таня Тасева, експерт „Връзки с обществеността“ към общината. Ученици от СУ „Св. Св. Кирил и Методий“ –  Симитли разказаха за живота и делото на Апостола и  показаха голям респект и уважение, като почетоха годишнината от рождението му. Цветя и венци  бяха положени от поколенията, които винаги ще помнят заветите на великия българин и ще се опитват да ги следват. Ръководството на Община Симитли в лицето на кмета Апостол Апостолов и председателя на Общински съвет Симитли Владимир Христов поднесоха цветя пред бюст-паметника на Левски, примерът и последваха и много граждани. \r\nЛивия НИНОВА", "date": "2018.07.18", "title": "Благоевград: В Симитли отбелязаха 181-годишнина от рождението на Васил Левски с тържествен ритуал по полагане на венци и цветя"}
{"url": "http://www.focus-news.net/news/2018/07/18/2546810/kyustendil-obshtina-dupnitsa-obyavi-obshtestvena-porachka-za-sanirane-na-sedem-mnogofamilni-zhilishtni-sgradi.html", "text": "Община Дупница обяви обществена поръчка за саниране на седем многофамилни жилищни сгради. Това каза зам.-кметът на Община Дупница Красимир Георгиев, предаде репортер на  Радио „Фокус” – Кюстендил . Обществената поръчка е за малко над 1 933 000 лева без ДДС. Това е сумата, предвидена  за въвеждането на мерки за енергийна ефективност в седем жилищни блока в Дупница. Средствата се отпускат по проект, финансиран от Оперативна програма „Региони в растеж”. Срокът за изпълнение на дейностите е 120 дни. Крайната дата за получаване на оферти е до 17 август, а отварянето на документите на кандидатите ще стане на 20 август от 11.00 часа в сградата на Общината. \r\nВенцеслав ИЛЧЕВ", "date": "2018.07.18", "title": "Кюстендил: Община Дупница обяви обществена поръчка за саниране на седем многофамилни жилищни сгради"}
{"url": "http://www.focus-news.net/news/2018/07/18/2546801/rumen-georgiev-zhivotnovad-fermerite-ot-pazardzhishko-sa-na-mnenie-che-protestat-nyama-da-reshi-problemite-v-sektor-zhivotnovadstvo.html", "text": "Фермери от Пазарджишко няма да се включат в Националния протест на животновъдите днес пред Министерски съвет. Това съобщи за  Радио „Фокус“ – Пазарджик  Румен Георгиев, председател на Асоциацията на млекопроизводителите в Пазарджишко. По думите му този протест няма да реши нищо. „Не това е начинът да се решават проблемите в сектор „Животновъдство“. Днешният протест има по-скоро демонстрационен характер. Фермерите в страната са разделени на две групи – такива, които се навъртат около министъра на земеделието и приемат случващото се и другите, които се бунтуват срещу системата“, уточни Георгиев. Той добави, че обидно ниско е обезщетението, което дава държавата за евтанизирано животно. Изискванията към стопаните са европейски, но не и компенсациите. От асоциацията на овцевъдите и козевъдите също обявиха, че са категорично несъгласни с размера на компенсациите, които се изплащат на стопаните с евтанизирани животни в района на Странджанско. Животновъдите ще настояват и за повече пари за онези стопанства, чието мляко не може свободно да се продава, тъй като са в района на заразата. \r\nАлбена ЖИЛЕКОВА", "date": "2018.07.18", "title": "Румен Георгиев, животновъд: Фермерите от Пазарджишко са на мнение, че протестът няма да реши проблемите в сектор „Животновъдство“"}
{"url": "http://www.focus-news.net/news/2018/07/18/2546809/premierat-boyko-borisov-poeli-sme-angazhiment-vsyaka-godina-da-davame-s-po-330-mln-lv-poveche-za-uchitelite.html", "text": "Поели сме ангажимент всяка година да даваме с по 330 млн. лв. повече за учителите. Toва каза министър-председателят Бойко Борисов по време на Координационното звено по Механизма за съвместна работа на институциите по обхващане и задържане в образователната система на деца и ученици в задължителна предучилищна и училищна възраст, предаде репортер на  Агенция „Фокус“ . \r\n“Нашата ангажираност е огромна и за първи път образованието го поставяме толкова в центъра на това, което правителството е поело като ангажимент. Защото съм убеден, че по-доброто и качествено образование води до по-добра квалификация, а оттам и по-висок БВП. Над 700 млн. лв. се заделиха за образователна инфраструктура – огромни пари, никога не са се давали такива. С по 330 млн. лв. сме поели ангажимент повече да даваме за учителите всяка година“, обясни Борисов. \r\nТой припомни, че тази година в класните стаи са влезли с 22 хил. повече деца. „Така че много направихме, но не само, че темпът, не само, че ангажиментът, не само че усилията ни не трябва да намаляват, а точно обратното – да ги увеличаваме, да помагаме на учителите. Защото истината е в това -  учителят или учителката се запомня за живот. Така че моето присъствие тук е да задължа министрите на вътрешните работи, на здравеопазването, на социалната политика да подпомагат всичко, което трябва да се прави, за да продължи тази програма. Ако имаме претенциите, че сме правителство с дългосрочна визия – това е най-яркото доказателство. Резултатите ще дойдат след 10 -11 години, когато всички тези деца, които ходят сега на училище ще завършат гимназия“, каза още Борисов. \r\nТой увери още веднъж, че правителството изпълнява поетите към сектор „Образование“ финансови ангажименти и изрази увереност, че резултатите следващите поколения ще ги почувстват. „Предвижда се по програма на МОН да бъде осигурен безжичен интернет за всяко училище. Октомври месец възнамеряваме да качим всичко на електронен носител“, каза още Борисов. Той посочи, че в тази връзка, че всеки един човек трябва да може след това да си намери работа. „Поощрявайте хората, стойте зад тях. Няма по добро дело от това, което правим в момента“, коментира премиерът. \r\nЦветилена СИМЕОНОВА", "date": "2018.07.18", "title": "Премиерът Бойко Борисов: Поели сме ангажимент всяка година да даваме с по 330 млн. лв. повече за учителите"}
{"url": "http://www.focus-news.net/news/2018/07/18/2546811/priema-se-nova-metodika-za-opredelyane-na-tsenata-na-uslugata-dostavyane-na-voda-za-napoyavane.html", "text": "Министерският съвет прие нова методика за определяне цената на услугата „Доставяне на вода за напояване“, съобщиха от  правителствената информационна служба.  Тя предлага нова ценова политика, която преодолява недостатъците на сега действащата и отговаря на изискванията на европейската Рамкова директива за водите. Методиката се основава на принципа водните услуги да се предлагат на цена, покриваща всички разходи за извършването им. Освен това политиките по ценообразуване трябва да предоставят подходящи стимули за устойчиво и ефективно използване на водите, при постигане на баланс между социален, екологичен и икономически ефекти. \r\nПрилагането на новата методика ще допринесе за по-справедливо и балансирано разпределение на разходите и повишаване на ефективността на услугата. Предлагат се подобрения и улеснения, както за доставчиците на услугата „Доставка на вода за напояване“, така и за ползвателите.", "date": "2018.07.18", "title": "Приема се нова методика за определяне на цената на услугата „Доставяне на вода за напояване“"}
{"url": "http://www.focus-news.net/news/2018/07/18/2546815/holandskiyat-nauchno-izsledovatelski-korab-pelagiya-shte-izsledva-klimatichnite-promeni-v-cherno-more.html", "text": "Научно-изследователският кораб „Пелагия“, плаващ под холандски флаг, получи разрешение от българското правителство за престой в акваторията на страната за провеждането на океанографска експедиция. Това съобщиха от  правителствената информационна служба.   Експедицията се фокусира върху изучаването на климатичните промени в района на Черно море за последните 20 000 години, които ще послужат за подобряване на моделите на съвременните изменения на климата. Експедицията ще се осъществи в периода от 16 до 22 август т. г. и е част от две взаимосвързани научни програми на Нидерландския център за земни системи и на института Шонген за анаеробна микробиология, ръководени от Нидерландския институт за морски изследвания. \r\nДейностите по реализацията на разработваните програми се финансират изцяло от Нидерландската организация за научни изследвания и Европейския изследователски съвет. Ръководител на експедицията е д-р Лаура Вилануева, а от българска страна ще вземе участие старши научен сътрудник Любомир Димитров от Института по океанология към Българска академия на науките във Варна.", "date": "2018.07.18", "title": "Холандският научно-изследователски кораб „Пелагия“ ще изследва климатичните промени в Черно море"}
{"url": "http://www.focus-news.net/news/2018/07/18/2546813/bdzh-patnicheski-prevozi-eood-shte-poluchi-do-100-mln-leva-tselevo-finansirane-prez-2020-g-za-novite-vlakove.html", "text": "„БДЖ-Пътнически превози“ ЕООД ще получи до 100 млн. лева целево финансиране през 2020 г. за новите влакове, съобщиха от  правителствената информационна служба.   Проектът за инвестиционен разход „Придобиване на нов подвижен състав за нуждите на „БДЖ-Пътнически превози“ ЕООД“ беше одобрен от правителството.", "date": "2018.07.18", "title": "„БДЖ-Пътнически превози“ ЕООД ще получи до 100 млн. лева целево финансиране през 2020 г. за новите влакове"}
{"url": "http://www.focus-news.net/news/2018/07/18/2546812/utvardena-e-trigodishna-plan-programa-za-preventsiya-i-protivodeystvie-na-protivoobshtestvenite-proyavi-na-maloletnite-i-nepalnoletnite.html", "text": "Правителството утвърди тригодишна план-програма на Централната комисия за борба срещу противообществените прояви на малолетните и непълнолетните за превенция и противодействие на противообществените прояви на малолетните и непълнолетните и престъпленията на непълнолетните за периода 2019 - 2021 година. Това съобщиха от  правителствената информационна служба.  Одобрена е също бюджетна прогноза за средствата, необходими за реализация на програмата. \r\nДокументът е разработена от експертния състав на Централната комисия, като са взети предвид резултатите от изследвания, които тя е провеждала, както и информацията от докладите на 297-те местни комисии за борба срещу противообществените прояви на малолетните и непълнолетните в страната. Включва седем раздела, оперативни цели и дейности, които се разписват по години в зависимост от тенденциите в областта на превенция и противодействие на противообществените прояви на малолетните и непълнолетните и престъпленията на непълнолетните. \r\nТригодишната план-програма се изготвя в отговор на необходимостта от ефективно прилагане на законодателството в областта на предотвратяването и противодействието на детското девиантно поведение, закрила и подпомагане на ресоциализацията на извършителите, повишаване на квалификацията на специалистите, работещи с деца с девиантно поведение, повишаване на родителския капацитет и подпомагане на родителите на деца извършители на противообществени прояви и престъпления, както и от обединяване и координиране на усилията на институциите в превенцията и противодействието на девиациите в поведението на подрастващите.", "date": "2018.07.18", "title": "Утвърдена е тригодишна план-програма за превенция и противодействие на противообществените прояви на малолетните и непълнолетните"}
{"url": "http://www.focus-news.net/news/2018/07/18/2546816/afp-es-globyava-gugal-zaradi-zaradi-operatsionnata-sistema-android.html", "text": "Европейският съюз ще наложи глоба в размер на рекордните 4,3 милиарда евро на интернет и софтуерната корпорация „Гугъл“ за злоупотребата с господстващата пазарна позиция на операционната система „Андроид“ за смартфоните, предава  AFP . \r\nЕвропейският комисар по конкуренцията Маргарете Вестагер ще обяви глобата на пресконференция в Брюксел по-късно, разкри източник на агенцията.  \r\nВ обвинението, повдигнато официално през април, се казва също, че „Гугъл“ не позволява на производителите да продават смартфони, които работят с конкурентни операционни системи, базирани на кода на „Андроид”. \r\nКомпанията отрича обвиненията. Тереза Герова", "date": "2018.07.18", "title": "AFP: ЕС глобява „Гугъл“ заради заради операционната система „Андроид“"}
{"url": "http://www.focus-news.net/news/2018/07/18/2546819/ivan-totev-kmet-na-plovdiv-interesat-kam-tridnevniya-festival-hills-of-rock-e-ogromen-ot-mesetsi-nyama-mesta-za-nastanyavane-v-hotelskite-kompleksi.html", "text": "Интересът към тридневния фестивал „Hills of Rock“ в Пловдив е огромен, от месеци няма места за настаняване в хотелските комплекси в града. Това каза на пресконференция по повод събитието кметът на Пловдив Иван Тотев, предаде репортер на  Радио „Фокус“ – Пловдив . Тотев добави, че специално за фестивала в града ще пристигнат от други градове и държави хиляди фенове на рок и метъл музиката, за да чуят своите идоли. „Нивото на групите, които са част от афиша на събитието, е изключително високо. Става въпрос за групи, с които са израснали цели поколения. Феновете в България ще могат да се докоснат до едно събитие, което е на изключително високо ниво, изключително добре организирано, на правилното място и в правилното време. След поредната успешна година за фестивала остава предизвикателството за организаторите за това какви групи ще бъдат поканени на фестивала през 2019 година. Групите тази година вдигат високо летвата“, коментира кметът Иван Тотев. Той посочи, че във връзка с мащабното тридневно събитие на Гребната база в Пловдив, ще бъде въведена временна забрана за движение по западното платно на бул. „Копривщица“, от зоната на зала „Чайка“ до бул. „Шести септември“. „Платното ще се използва за паркиране на посетители. „Призовавам да се ограничи максимално придвижването с автомобили в района, тъй като местата за паркиране са ограничени. Каквото и да се направи, местата не са толкова много. Ще може да се паркира и около Зоопарка, където има около 200 паркоместа. Молбата ми е повече хора да се придвижват с един автомобил, а който може да дойде без превозно средство, независимо дали пеша или с градския транспорт. Автобуси ще има до късно в събота и неделя. През района на Гребната база преминават автобусите с №10, 17 и 37“, посочи Иван Тотев, като уточни, че в утрешния ден ще има по-подробна информация за разписанието на автобусите, възможностите за паркиране и ограниченията за движението в района. \r\nТони МИХАЙЛОВ", "date": "2018.07.18", "title": "Иван Тотев, кмет на Пловдив: Интересът към тридневния фестивал „Hills of Rock“ е огромен, от месеци няма места за настаняване в хотелските комплекси"}
{"url": "http://www.focus-news.net/news/2018/07/18/2546820/odobren-e-proekt-na-memorandum-za-satrudnichestvo-mezhdu-balgariya-i-kitay.html", "text": "Правителството одобри проект на Меморандум за сътрудничество между Министерството на икономиката на България и Търговския департамент на провинция Хънан, Китай, като основа за водене на преговори. Това съобщиха от  правителствената информационна служба.   \r\nДокументът предвижда активизиране на сътрудничеството между България и провинция Хънан за насърчаване на икономическите връзки между двете страни. \r\nМеморандумът има за цел оказване на ефективно съдействие и подкрепа за създаване на нови и разширяване на съществуващите бизнес контакти между предприятията от България и провинция Хънан, насърчаване на сътрудничеството между малките и средните предприятия от България и провинция Хънан, както и участие на предприятия от двете страни в панаири, изложения, форуми и симпозиуми, които се провеждат на територията на България и провинция Хънан.", "date": "2018.07.18", "title": "Одобрен е проект на Меморандум за сътрудничество между България и Китай"}
{"url": "http://www.focus-news.net/news/2018/07/18/2546808/plovdiv-s-tarzhestveno-shestvie-v-karlovo-byaha-otbelyazani-181-godini-ot-rozhdenieto-na-vasil-levski-i-praznika-na-grada.html", "text": "С тържествено шествие в Карлово бяха отбелязани 181 години от рождението на Васил Левски и празника на града. Това съобщиха от пресцентъра на  Общината . Тържествената програма започна със света литургия, отслужена от негово благоговейнство отец Марко Тодоров в храм „Св. Николай”. След молебена в храма кметът на Община Карлово д-р Емил Кабаиванов, народният представител Веска Ненчева, председателят на Общински съвет Карлово Теодор Шойлеков, заместник-кметът на Община Ловеч Даниел Колев, проф. д-р Иван Гаврилов – носител на Наградата на Карлово за 2015 г., общински съветници, висши военни, жители и гости на Карлово поднесоха цветя пред гроба на майката на Апостола – Гина Кунчева. С тържествено шествие, съпровождано от духовия оркестър на 61-ва Стрямска механизирана бригада, всички се отправиха към площад „20-ти юли“, където бяха издигнати знамената на Република България и Карлово.  \r\n„…Каузата на България и на нашия град не може да бъде кауза на един човек. Това е каузата и енергията на хиляди. На хилядите карловци и на милионите българи. Така ще устоим на предизвикателството на времето, защото благословена е тази земя, която има герои като Левски. Благословена е България, защото Левски е Карлово, защото Левски е България! Честит празник скъпи съграждани!“, каза д-р Емил Кабаиванов в своето тържествено слово, след което той отличи всички ръководители на 11-те лъча със специална почетна грамота за участието им в националния туристически поход „По стъпките на Васил Левски“. \r\nПоздравителни адреси до кмета на община Карлово по повод годишнината от рождението на Васил Левски изпратиха: Даниел Панов – кмет на община Велико Търново, Иван Портних – кмет на община Варна, Калин Каменов – кмет на община Враца, Пламен Стоилов – кмет на община Русе, Корнелия Маринова – кмет на община Ловеч, Георги Икономов – кмет на община Банско, Димитър Иванов – кмет на община Марица, д-р Мадлена Бояджиева – кмет на община Тетевен, Силвия Георгиева – изпълнителен директор на НСОРБ, София Янчева – председател на УС на НАСО РБ, генерал-майор Груди Ангелов – началник на ВА „Г. С. Раковски“, бригаден генерал Пламен Йорданов – командир на 61-ва Стрямска механизирана бригада, подполковник Димитър Мерудийски – началник на военно формирование 22680, Васил Василев – председател на Общобългарски комитет Васил Левски, Янка Такева – председател на Синдиката на българските учители, Георги Гергов – Международен панаир Пловдив АД, Петър Томов и Стефан Димитров – „Евро Ферт“ АД. \r\nОтбелязването на 181-годишнина от рождението на Васил Левски и Празник на град Карлово ще продължи с тържествен митинг-заря, който ще започне в 21.00 часа на площад „Васил Левски“ в Карлово.", "date": "2018.07.18", "title": "Пловдив: С тържествено шествие в Карлово бяха отбелязани 181 години от рождението на Васил Левски и празника на града"}
{"url": "http://www.focus-news.net/news/2018/07/18/2546821/al-jazeera-balkans-kadri-veseli-ochakva-sarbiya-da-priznae-kosovo-i-da-zapochne-protses-na-pomirenie.html", "text": "След края на преговорите в Брюксел председателят на парламента в Прищина Кадри Весели заяви, че очаква Сърбия да признае съществуването на Косово и да започне процес на помирение, предава  Al Jazeera  в балканската си редакция. \r\n„Ние признаваме, че Сърбия е независима държава и искаме да живеем в мир и просперитет на Балканите като две независими държави. Диалогът за Косово е много важен и сме твърдо решени да вървим напред, и двете страни искат да бъдат част от Европейския съюз, това е нашата цел. Очакваме Сърбия да е по-отворена и работим заедно, защото трябва да помислим за бъдещите поколения \", подчерта Весели. \r\n„Сърбия продължава да гледа на Косово като на своя територия. Вучич и Сърбия трябва да разберат, че Косово е суверенна държава. Ще работим за постигането на окончателно споразумение, което ще бъде добро за двете страни, но в следващите дни и месеци ще има още повече трудности\", заяви на свой ред държавният глава на Косово Хашим Тачи. Тереза Герова", "date": "2018.07.18", "title": "Al Jazeera (Balkans): Кадри Весели очаква Сърбия да признае Косово и да започне процес на помирение"}
{"url": "http://www.focus-news.net/news/2018/07/18/2546822/blagoevgrad-detsa-izrekoha-kletvata-na-apostola-pred-negoviya-pametnik-v-dvora-na-su-vasil-levski-v-selo-kolarovo.html", "text": "Деца изрекоха клетвата на Апостола пред неговия паметник в двора на СУ „Васил Левски” в село Коларово. Това съобщиха от пресцентъра на  Община Петрич . Патриотичната инициатива по повод 181 години от рождението на Васил Левски включи също поход в подножието на планина Беласица с развяти национални трикольори. Деца от клуб „Млад планинар”, клуб „Родолюбие” и клуб „Зелени патрули” при Общински детски комплекс изминаха пеша разстоянието от Военен паметник „Бялата чешма” край с. Самуилово до паметника на Васил Левски в с. Коларово. Пред монумента на Апостола в двора на СУ „Васил Левски” с. Коларово децата сведоха глава в знак на признателност пред делото на Левски.  \r\n„На този ден не са нужни гръмки слова, на този ден свеждаме глава и мислим за бъдещето на България”. С тези думи директорът на училището г-жа Любка Панкова посрещна младите родолюбци.  \r\n„Следвайте стъпките на Апостола, пречупени през нашето съвремие”, каза зам.-кметът на Община Петрич Илияна Попова. Веднага след това децата изрекоха колективно клетвените слова, написани и произнесени от Левски. Монументът на Апостола в двора на СУ „Васил Левски” е дарение от жители на село Коларово, които живеят в Италия и е дело на скулптура Евгени Гоцков. На този паметник децата положиха и своите цветя днес. Специално за годишнината от рождението на Левски беше подредена експозиция с творения на ученици от училището, чийто патрон е Апостолът на свободата. Прочетено беше и стихотворение, написано също от ученик на СУ „Васил Левски” с. Коларово.", "date": "2018.07.18", "title": "Благоевград: Деца изрекоха клетвата на Апостола пред неговия паметник в двора на СУ „Васил Левски” в село Коларово"}
{"url": "http://www.focus-news.net/news/2018/07/18/2546826/odobreni-sa-rezultatite-ot-provedeni-zasedaniya-na-saveta-na-es.html", "text": "Правителството одобри резултатите от провели се през месец юни заседания на Съвета на ЕС в Люксембург, съобщиха от  правителствената информационна служба.  На 11 юни, по време на Съвета на ЕС „Транспорт, телекомуникации и енергетика“, част „Енергетика“, министрите постигнаха общ подход по предложението за преработване на регламента за Агенцията за сътрудничество между енергийните регулатори. Това беше последният правен акт от пакета „Чиста енергия за всички европейци“, по който Съветът все още не беше постигнал общ подход. Българското председателство работи интензивно, за да намери компромисни решения на различните позиции, повдигнати от делегациите, с оглед постигане на баланс по текста. Държавите-членки се обединиха, че Агенцията за сътрудничество между енергийните регулатори трябва да е независима и да разполага с устойчива законодателна уредба.  \r\nВъв формат „Здравеопазване“ на 22 юни заседава Съветът на ЕС по заетост, социална политика, здравеопазване и потребителски въпроси. Основен акцент беше темата за бъдещето на здравеопазването на ниво Европейски съюз. Министрите приеха единодушно „Заключения на Съвета относно здравословното хранене при децата: Здравословно бъдеще за Европа“. Обсъдено беше и законодателното предложение на Европейската комисия за оценка на здравните технологии. В точка „Други въпроси“ от дневния ред бе обявено успешното приключване на преговорите по едно от приоритетните досиета за Българското председателство - предложението за Peгламент за изменение на Регламент (ЕО) № 726/2004 като част от пакета за ветеринарномедицинските продукти. \r\nОсновни теми по време на Съвет „Правосъдие и вътрешни работи“, част „Правосъдие“, проведен на 4 юни, бяха: предложения за Директива за договорите за продажба на стоки, Директива за преструктуриране и втори шанс на предприемачите и повишаване на ефективността на производствата по несъстоятелност, както и т.нар. Регламент Брюксел IIа относно трансграничните спорове, свързани с родителската отговорност. Потвърдено беше намерението да се установят правила за стоките с интегрирано цифрово съдържание, като министрите се съгласиха, че следва да се постигне последователност и с оглед правилата, въведени в Директивата за цифровото съдържание.  \r\nНа 26 юни Съветът „Общи въпроси“ прие единодушно, благодарение на усилията на Българското председателство, заключения по политиката за разширяване и процеса на стабилизиране и асоцииране, даващи зелена светлина за започване на предприсъединителни преговори с Албания и Република Македония. „Съветът се съгласи да приеме положително напредъка и да отвори пътя за започване през юни 2019 година на преговори за присъединяване“, бе записано в заключенията, приети след многочасови дебати на ниво министри. Текстът на заключенията възлага на Европейската комисия да започне веднага необходимата подготовка за предприсъединителни преговори. Съветът също така подготви заседанието на Европейския съвет на 28-29 юни и проведе първоначално изслушване на Полша по темата за върховенството на закона в страната във връзка с процедурата по чл.7, ал.1 от Договора за Европейския съюз. \r\nВ рамките на Съвет „Общи въпроси“ по член 50 беше направен преглед на актуалното състояние на преговорите и беше изслушан преговарящия от страна на ЕС Мишел Барние, който представи Съвместната декларация на главните преговарящи от 19 юни. \r\nСъвет „Общи въпроси“ по Член 50 предстои да се проведе на 20 юли в Брюксел. Правителството одобри българската позиция за предстоящото заседание, което ще бъде и първото в този формат след края на Българското председателство на Съвета на ЕС. Комисията ще информира министрите за първоначалния й анализ на последните позиции на британската страна относно бъдещите отношения, както и за подхода, който ЕК предлага в този контекст. В рамките на Съвета държавите-членки ще изразят вижданията си по предложенията на Обединеното кралство. \r\nПравителството одобри също така резултатите от неформалното заседание на Съвета на ЕС по земеделие и рибарство, проведено в периода 3-5 юни в София. Обсъдена беше темата  „Обновяване на поколенията в селското стопанство в контекста на бъдещата Обща селскостопанска политика (ОСП) след 2020 г.“. \r\nОдобрена е и българската позиция за предстоящото неформално заседание на министрите на заетостта и социалната политика на 19 и 20 юли във Виена. По време на форума ще се направи преглед на новите форми на заетост с фокус върху онлайн платформите за работа. Ще бъде обсъдена дигиталната трансформация на заетостта и ролята на Европейския социален фонд плюс и Европейския фонд за приспособяване към глобализацията в това отношение. Втората пленарна сесия на заседанието е посветена на въздействието на роботизацията върху количеството и качеството на труда.", "date": "2018.07.18", "title": "Одобрени са резултатите от проведени заседания на Съвета на ЕС"}
{"url": "http://www.focus-news.net/news/2018/07/18/2546825/dobrich-vazstanovyavat-festivala-peeshto-ezero-s-podkrepata-na-obshtinata.html", "text": "Възстановява се фестивала „Пеещо езеро“, познат на по-старото поколение в добруджанския град, с подкрепата на Общината. Инициативата за възобновяване на фестивала е на Народно читалище „Добрич – 2017 г.“, предаде кореспондент на  Радио „Фокус” – Варна . Първият концерт от поредицата „Пеещо езеро“ ще се състои на 19 юли от 19.00 часа. Това съобщи председателят на читалището Николай Нейчев. На сцената до скейт парка ще излязат най-новата група в Добрич. „CREEP“ и певците Мартин Кръстев, Доротея Петкова и Росен Петров.  \r\nЖулиета НИКОЛОВА", "date": "2018.07.18", "title": "Добрич: Възстановяват фестивала „Пеещо езеро“ с подкрепата на Общината"}
{"url": "http://www.focus-news.net/news/2018/07/18/2546817/dobrich-s-ritual-po-podnasyane-na-tsvetya-i-ventsi-v-kavarna-beshe-otdadena-pochit-kam-lichnostta-i-deloto-na-vasil-levski.html", "text": "С ритуал по поднасяне на цветя и венци в Каварна беше отдадена почит към личността и делото на Васил Левски. Това съобщиха от пресцентъра на  Общината . „Днес е благословен ден за българския народ. Преди 181 години съдбата ни дари с един от най-великите синове - големият български революционер Васил Иванов Кунчев. Той е една от най-светлите, най-силните и най-безспорните личности в нашата история. Колкото време минава, толкова името и делото му ни правят горди и по-силни“. С тези думи уредникът на Исторически музей - Каварна Пенко Георгиев се обърна към всички присъстващи дошли да изкажат своята почит към Апостола.  \r\nПред паметника на Васил Левски своята признателност с цветя и венци изказаха зам.-кмета на Община Каварна Митко Недев, секретарят Дарина Колишева, Общинският съвет, Народно читалище „Съгласие-1890“, Историческият музей, Пенсионерският клуб, училища, детски градини, граждани и родолюбци.", "date": "2018.07.18", "title": "Добрич: С ритуал по поднасяне на цветя и венци в Каварна беше отдадена почит към личността и делото на Васил Левски"}
{"url": "http://www.focus-news.net/news/2018/07/18/2546823/parlamentat-udalzhi-rabotnoto-si-vreme-do-glasuvaneto-na-reshenieto-za-sazdavane-na-vremenna-komisiya-za-razglezhdane-na-signalite-na-nikolay-kolev-bosiya.html", "text": "Парламентът удължи работното си време до гласуването на решението за създаване на Временна анкетна комисия за разглеждане на сигналите на Николай Колев- Босия за злоупотреби при издаването на шофьорски книжки, предаде репортер на  Агенция „Фокус“ . „За“ предложението на депутата Станислав Иванов от ГЕРБ гласуваха 106 народни представители, 3 бяха „против“, а 11 се въздържаха.  \r\nПреди повече от месец Николай Колев- Босия обяви гладна стачка заради злоупотреби от страна на Изпълнителна агенция „Автомобилна администрация“. Той настоява за оставки на министъра на транспорта Ивайло Московски и на директори на дирекции в агенцията. На 16 юли Колев трябваше да се срещне с председателя на парламента Цвета Караянчева, но не дойде на срещата. Тя заедно с вътрешния министър Валентин Радев отиде в дома му с призив да прекрати гладната стачка. Тогава тя обяви, че ще бъде внесено решение за създаване на Временна анкетна комисия, която да разгледа сигналите му. \r\nБиляна ИВАНОВА", "date": "2018.07.18", "title": "Парламентът удължи работното си време до гласуването на решението за създаване на Временна комисия за разглеждане на сигналите на Николай Колев- Босия"}
{"url": "http://www.focus-news.net/news/2018/07/18/2546814/dobri-belivanov-kmet-na-haskovo-neka-svedem-glavi-i-zamalchim-za-da-potarsim-v-sebe-si-pone-malka-chast-ot-kachestvata-na-apostola-na-svobodata.html", "text": "181 години от рождението на Васил Левски бяха чествани в Хасково днес. Това съобщиха от пресцентъра на  Общината . В ритуала по поднасяне на венци и цветя пред паметника на Апостола участваха кмета Добри Беливанов, военослужещи от Хасково, Духовият оркестър на общината, политически и родолюбиви организации, децата от Детска градина №3 и граждани. В словото си кметът подчерта, че Левски освен идеолог и организатор на българската национална революция е демократ и борец за „свята и чиста Република“ и за свобода - лична, национална и общочовешка. „Безсмъртно е делото на Левски, всички цитираме думите му “дела трябват, а не думи\", но понякога за съжаление остават само думите. Нека често си спомняме онова “Народе????“ с въпросителни, което задава въпроси и води отговори след себе си. Нека днес сведем глави и замълчим, за да потърсим у себе си, като достойни наследници, поне малка част от качествата на Апостола на Свободата“, каза още той. \r\n9-годишният Михаил Евтимов изпя песен за Левски а 6-годишната Теодора рецитира стихотворение посветено на Апостола на Свободата.   \r\nОбщина Хасково обнови пространството около паметника на Левски. Оформени са нови цветни лехи, има монтирано осветление, подменени са плочките пред паметника и са ремонтирани стълбите до него. \r\nПо повод рождението на Васил Левски Общината закупи няколко броя от книгата на доц. Ивайло Христов - „Публичният образ на Васил Левски“ и я предостави на библиотеката в Читалище „Васил Левски“ в село Орлово, библиотеката в училище „Васил Левски“ в село Книжовник, библиотеката в училище „Васил Левски“ в Хасково, както и в Регионалната библиотека „Христо Смирненски“ и в тази на Читалище „Заря“.", "date": "2018.07.18", "title": "Добри Беливанов, кмет на Хасково: Нека сведем глави и замълчим, за да потърсим в себе си поне малка част от качествата на Апостола на Свободата"}
{"url": "http://www.focus-news.net/news/2018/07/18/2546827/opredelen-e-kontsesioner-na-morski-plazh-sv-sv-konstantin-i-elena-yug.html", "text": "Определен е концесионер на морски плаж „Св. св. Константин и Елена – юг“, община Варна, област Варна. това съобщиха от  правителствената информационна служба.  След проведен конкурс, Министерският съвет упълномощава министъра на туризма да сключи договор за концесия със „Свети Свети Константин и Елена Холдинг“ АД, в едномесечен срок от влизане в сила на правителственото решение за определяне на концесионер на морския плаж. \r\nКонцесионерът се задължава да предлага за целия срок на договора за концесия от 15 г. цена за 1 бр. чадър в размер до 10 лв. и цена за 1 бр. шезлонг в размер до 10 лв. в зоната за платени плажни принадлежности на морския плаж. \r\nРазмерът на концесионното плащане за всяка календарна година от срока на концесията е определен съгласно приетата от Министерския съвет Методика за определяне на минималния размер на концесионното плащане за морските плажове и предложения от концесионера размер на отчисленията от базата за изчисляване размера на концесионното плащане в размер на 13,8% без ДДС или 100 979,71 лв. с ДДС за първата година от срока на концесията. Началната дата на концесията е датата на влизането в сила на концесионния договор, но не по- рано от 1 януари 2019 г.", "date": "2018.07.18", "title": "Определен е концесионер на морски плаж „Св. св. Константин и Елена – юг“"}
{"url": "http://www.focus-news.net/news/2018/07/18/2546829/s-normativni-promeni-se-sazdavat-usloviya-za-po-lesnoto-sformirane-na-sastavite-na-telk-i-po-gavkava-rabota-na-komisiite.html", "text": "Правителството прие промени в Правилника за устройството и организацията на работа на органите на медицинската експертиза и на регионалните картотеки на медицинските експертизи. Това съобщиха от  правителствената информационна служба.  Целта е Правилникът да бъде синхронизиран с последните промени на Закона за здравето. \r\nОчаква се също така с направените изменения да се намали административната тежест за освидетелстваните лица чрез въвеждане на организационни промени в работата на ТЕЛК и НЕЛК - по-кратки срокове за освидетелстване, неангажиране с явяване пред ТЕЛК и НЕЛК за извършване на клиничен преглед, когато медицинската документация обективизира здравословното състояние напълно. \r\nДруга цел на промяната е по-лесното сформиране на съставите на ТЕЛК и създаване на по-гъвкава работа на комисиите предвид възможността лекарите да осъществяват и други дейности освен медицинската експертиза, както, и поради премахване на изискването те да работят в ТЕЛК задължително на трудов договор и на пълен работен ден. \r\nПравителството одобри промени и в Наредбата за медицинската експертиза, с което се цели осъвременяване и обективизиране на експертизата. Предлага се и опростяване на модела на оценяване като се премахва математическата формула на изчисление при множество увреждания. \r\nОчаква се с промените в Наредбата да се елиминира субективизмът при определяне на крайния процент трайно намалена работоспособност (ТНР) на лицата с увреждания. Това ще се постигне с въвеждането на точни и медицински обосновани критерии при определяне на инвалидизиращите увреждания в съответствие със съвременните медицински достижения. \r\nВсичко това ще допринесе за по-обективна проследимост на работата на органите на медицинската експертиза и за по-лесен контрол върху целия процес на медицинската експертиза. \r\nС промените хората с увреждания ще могат да разчитат на повишена прозрачност, обективност и яснота при извършването на медицинската оценка на ТНР/степента на увреждането им.", "date": "2018.07.18", "title": "С нормативни промени се създават условия за  по-лесното сформиране на съставите на ТЕЛК и  по-гъвкава работа на комисиите"}
{"url": "http://www.focus-news.net/news/2018/07/18/2546830/sport-karanga-debyutira-dnes-osvobodiha-portugalets-zaradi-pokupkata-mu.html", "text": "Доскорошната звезда на ЦСКА Фернандо Каранга е пред дебют за новия си тим Хенан днес. Клубът гостува на 3-ия в китайската Супер-лига Бейджин Гуан от 14:35 часа в шампионатен двубой. Отборът на Каранга заема 14-о място от 16 участника, а от началото на първенството са изминали 11 кръга. Каранга има шансове да е титуляр, с оглед, че проведе част от подготовката с ЦСКА и взе участие в две от контролите. \r\nВ същото време китайските медии обявиха, че заради покупката на Фернандо - Хенан ще се раздели с португалски нападател. Това е 30-годишният Орландо Са, който е играл за Фулъм, Легия Варшава, Рединг, Макаби Тел Авив и Стандард Лиеж. В Китай обаче на Са не му върви (8 мача и 1 гол) и отпада от състава за втория дял от сезона. \r\nОсновен конкурент на Каранга ще е друг португалец - Рикардо Ваз Те (31 г.), който е играл за Болтън и Уест Хем в елита на Англия.", "date": "2018.07.18", "title": "Спорт: Каранга дебютира днес, освободиха португалец заради покупката му"}
{"url": "http://www.focus-news.net/news/2018/07/18/2546824/ministar-valentin-radev-motivirani-sme-da-napravim-taka-che-da-vkarame-vsichki-detsa-v-klasnite-stai-a-ne-sled-tova-da-presledvame-prestapnitsi.html", "text": "Мотивирани сме да направим така, че да вкараме всички деца в класните стаи, а не след това да преследваме престъпници. Това каза министърът на вътрешните работи Валентин Радев на пресконференция след провеждането на Координационното звено по Механизма за съвместна работа на институциите по обхващане и задържане в образователната система на деца и ученици в задължителна предучилищна и училищна възраст, предаде репортер на  Агенция „Фокус“ . \r\n„Това е първият най-важен приоритет на  правителството и ние успяваме за сега да се справим. По полицейски ги преброих - над 150 човека имаше в залата, освен областните управители 33-ма бяха от МВР, сред които директори на областни дирекции на МВР, шефа на Националната полиция, главен секретар, заместник-министър, който отговаря за полицията. Във всички области работим. Имаме още много работа да свършим. Тези, които са отвън, да ги вкараме буквално за ръчичка в училищата и в предучилищната“, коментира Радев. \r\n„Ние от МВР сме много мотивирани и се опитваме да направим така, че тези дечица да влязат там, а не след това да преследваме престъпници. Без значение от каква социална група са. Работим с всички, където и когато е поискана помощ от МВР. Това не е основната ни дейност, но една от най-важните“, обясни вътрешният министър и посочи, че това е една от най-перспективните задачи пред обществото в момента. \r\nЦветилена СИМЕОНОВА", "date": "2018.07.18", "title": "Министър Валентин Радев: Мотивирани сме да направим така, че да вкараме всички деца в класните стаи, а не след това да преследваме престъпници"}
{"url": "http://www.focus-news.net/news/2018/07/18/2546828/odobren-e-godishniyat-doklad-za-sastoyanieto-na-natsionalnata-sigurnost.html", "text": "Правителството одобри Годишен доклад за състоянието на националната сигурност през 2017 г. Изготвянето на документа е утвърдена практика на запознаване на обществото и гражданите със състоянието на националната сигурност. Това съобщиха от  правителствената информационна служба. \r\nОсновна цел на доклада е да представи оценките на изпълнителната власт за рисковете, опасностите и заплахите, за ефективността и ефикасността на политиката за национална сигурност, за действията, които институциите на държавната власт планират да предприемат през следващия период. Посоченият доклад има съществено значение за информиране на организациите на гражданското общество, на институции в други държави, на граждански организации в други държави и на международни организации относно политиката за сигурност на Република България. \r\nВ доклада се съдържат оценки за вътрешно-политически събития, за процеси по реализиране на международни проекти и за събития в конфликтни райони в други държави. Посочени са действията, предприети от институциите в съответствие със Стратегията за национална сигурност на Република България, приета през 2011 г.  \r\nПодготовката на доклада се проведе едновременно с представянето в Народното събрание на одобрения от Министерския съвет през ноември 2017 г. проект на актуализирана Стратегия за национална сигурност. Това даде възможност структурата и съдържанието на доклада за 2017 г. да бъде съобразена със структурата и съдържанието на приетата през март 2018 г. актуализирана Стратегия за национална сигурност. \r\nПроект на доклада бе разгледан и одобрен на заседание на Съвета по сигурността към Министерския съвет на 21 юни т.г. \r\nГодишният доклад за състоянието на националната сигурност през 2017 г. ще бъде внесен за разглеждане от Народното събрание.", "date": "2018.07.18", "title": "Одобрен е годишният доклад за състоянието на националната сигурност"}
{"url": "http://www.focus-news.net/news/2018/07/18/2546818/prezidentat-rumen-radev-zhitelite-na-obshtina-ruen-dokazvat-che-golemite-dela-mogat-da-badat-postignati-s-malki-stapki-i-zadruzhni-usiliya.html", "text": "Жителите на Община Руен доказват, че големите дела могат да бъдат постигнати с малки стъпки и задружни усилия, така както преди години Васил Левски учеше нашите предци. Това заяви президентът Румен Радев в словото си по случай откриването на паметник на Апостола на свободата Васил Левски в село Руен, съобщиха от  прессекретариата на държавния глава.  Паметникът е издигнат с финансовата подкрепа и събраните дарения от хората от общината.  \r\nПо думите на президента до днес са издигнати над 150 паметници на Апостола на свободата, като много от тях са извън пределите на България, разпръснати от Аржентина до Япония. „Днес, в деня на рождението на Васил Левски, скромната по размер Община Руен, но голяма по дух заема своето място в тази символична география на почитта“, посочи Румен Радев.  \r\nДържавният глава подчерта, че с родолюбивото си дело жителите на Руен дават пример, че можем да имаме общи ценности и вяра в името на доброто бъдеще на България. „Днес паметниците на Васил Левски се множат, за да съхраним заветите и идеите на Апостола, да предадем на децата си трудните уроци на историята и да ги научим да отстояват чистата и свята Република, която трябва да бъде място на съгласие, братство и абсолютно равенство между всички народности“, посочи Румен Радев.  \r\nПрезидентът изказа благодарност на хората от инициативния комитет, на многобройните дарители, на скулптора на паметника и ръководството на Община Руен за това, че след девет години обединени усилия това родолюбиво дело има своя успешен завършек.  \r\nПо време на посещението си в село Руен държавният глава проведе среща  с кмета Исмаил Осман и неговия екип. Румен Радев посети и новопостроения православен храм „Свети Георги Победоносец“.", "date": "2018.07.18", "title": "Президентът Румен Радев: Жителите на Община Руен доказват, че големите дела могат да бъдат постигнати с малки стъпки и задружни усилия"}
{"url": "http://www.focus-news.net/news/2018/07/18/2546831/veliko-tarnovo-politsiyata-razsledva-nezakonna-sech-na-57-kub-m-darvesina-v-zemlishteto-na-selo-voynezha.html", "text": "Незаконна сеч на 57 плътни куб. м дървесина установиха при съвместна проверка полицейски служители и горски, съобщиха от  ОДМВР - Велико Търново . Вчера служители на сектор „Противодействие на икономическата престъпност“ при ОДМВР – Велико Търново и Регионална дирекция по горите – Велико Търново са извършили проверка в землището на село Войнежа, при която е установено, че е извършена незаконна сеч на 57 плътни куб. м дърва, попадащи в частен горски фонд. По случая е започнато досъдебно производство.", "date": "2018.07.18", "title": "Велико Търново: Полицията разследва незаконна сеч на 57 куб. м дървесина в землището на село Войнежа"}
{"url": "http://www.focus-news.net/news/2018/07/18/2546834/imotite-chastna-darzhavna-sobstvenost-i-tezi-s-nad-50-darzhavno-uchastie-shte-se-prodavat-chrez-elektronna-platforma.html", "text": "Народните представители приеха окончателни промени в Закона за приватизация и следприватизационен контрол, предаде репортер на  Агенция „Фокус“ . Те решиха продажбата на имоти- частна държавна собственост и собственост на търговски дружества с над 50% държавно участие да се извършва чрез електронна платформа за продажба на имоти. При продажбата на имоти областните управители ще използват електронната платформа. Министерски съвет ще приеме наредба за платформата. Тя трябва да се приеме в едногодишен срок от обнародването на закона. Според закона специфични задължения, пряко свързани с предмета на дейност на дружествата, не могат да им бъдат вменени на купувача за повече от 5 години. \r\nБиляна ИВАНОВА", "date": "2018.07.18", "title": "Имотите частна държавна собственост и тези с над 50% държавно участие ще се продават чрез електронна платформа"}
{"url": "http://www.focus-news.net/news/2018/07/18/2546835/aktsenti-v-predavaneto-simitli-minalo-nastoyashte-i-badeshte-po-radio-fokus-pirin.html", "text": "В днешното издание на предаването „Симитли – минало, настояще и бъдеще“ по  Радио „Фокус“ – Пирин  за пореден път ще се спрем на всичко актуално и интересно, което се случва в града и малките населени места. Кметът Апостол Апостолов взе участие в среща с министъра на околната среда и водите Нено Димов, както и с кметовете на общините в района на Рила планина. Какво беше обсъдено по време на срещата ще разберете в първите минути от предаването. Веднага след това ще говорим и по още един актуален въпрос, свързан с хората с психични отклонения. Поводът е инцидентът от миналата седмица, при който 26-годишен психичноболен уби баща си и нападна полицаи в София. Какви мерки са предприети в Симитли, за да няма подобни случаи ще разберем от ръководителят на социалното звено Ивайло Гоцев. Във втората част от предаването ще говорим за празникът, посветен на св. Марина и как той бе отбелязан в Симитли. Ще отправим поглед и към предстоящия Илинден – денят, в който честваме св. Пророк Илия, но и отбелязваме 115-годишнина от избухването на Илинденско-Преображенското въстание. \r\nВ края на предаването няма да пропуснем да направим и обзор на всичко по-важно, което се случи в Симитли през изминалите дни. \r\nТелефоните в студиото са: 0885 303 373 и 073/ 88-55-81. Имейлът на предаването е pirin@focus-news.net. Предаването „Симитли – минало, настояще и бъдеще“ се излъчва на честотите на Радио „Фокус“ – Пирин всяка сряда от 15.00 до 16.00 часа с водещ Ливия Нинова.", "date": "2018.07.18", "title": "Акценти в предаването „Симитли – минало, настояще и бъдеще“ по Радио „Фокус“ – Пирин"}
{"url": "http://www.focus-news.net/news/2018/07/18/2546839/veliko-tarnovo-pochisteno-e-dereto-v-iztochnata-promishlena-zona-v-gorna-oryahovitsa.html", "text": "Почистено е дерето в Източната промишлена зона край бул. „Македония“ в Горна Оряховица, съобщиха от пресцентъра на  Общината . При проливни дъждове, каквито имаше през изминалата седмица, водата излиза от дерето и залива близките фирми. Участъкът, който е близо 500 м. е почистен от храсти и саморасли дървета, изгребана е пръстта от дъното и са оформени бреговете на дерето, за по-голяма проходимост на водата. Финансирането е обезпечено със средства от Междуведомствената комисия за възстановяване и развитие към Министерския съвет. \r\nМеждуведомствената комисия е одобрила и проект на Общината за укрепване на свлачище в Източната промишлена зона, близо до бившия Домостроителен комбинат. Това е втория етап от работата в този участък, в който преди около 3 години беше укрепено свлачище и изградена подпорна стена. Сега ще се доизгради земната основа, ще се асфалтира, ще се изградят бетонови канавки, ще се направят банкети и бордюри. Стойността на работите по втория етап от укрепване на свлачището е 370 451 лева, а финансирането е от Междуведомствената комисия по възстановяване и развитие към министерския съвет.", "date": "2018.07.18", "title": "Велико Търново: Почистено е дерето в Източната промишлена зона в Горна Оряховица"}
{"url": "http://www.focus-news.net/news/2018/07/18/2546836/afp-es-dade-na-gugal-srok-ot-90-dni-da-prekrati-nezakonnite-praktiki-okolo-android.html", "text": "Европейският съюз даде срок от 90 дни на интернет и софтуерната корпорация „Гугъл“, за да прекрати „незаконните практики“, свързани с операционната система „Андроид“. В противен случай компанията рискува допълнителни глоби, предава  AFP . \r\n„Гугъл“ трябва да прекрати незаконните практики в рамките на 90 дни или да плати наказателни глоби в размер до 5% от среднодневния световен оборот на „Алфабет\", дружеството-майка на „Гугъл“, се казва в изявление на Европейската комисия. \r\nПо-рано днес ЕС наложи глоба в размер на рекордните  4,3 милиарда евро на „Гугъл“ за злоупотребата с господстващата пазарна позиция на операционната система „Андроид“ за смартфоните. Европейският комисар по конкуренцията Маргарете Вестагер обяви глобата на пресконференция в Брюксел.  Тереза Герова", "date": "2018.07.18", "title": "AFP: ЕС даде на „Гугъл“ срок от 90 дни да прекрати „незаконните“ практики около „Андроид“"}
{"url": "http://www.focus-news.net/news/2018/07/18/2546837/nfsb-se-obyavi-protiv-promenite-v-zakona-za-privatizatsionen-i-sledprivatizatsionen-kontrol-i-gi-opredeli-kato-lobistki.html", "text": "НФСБ се обяви против промените в Закона за приватизационен и следприватизационен контрол и ги определи като лобистки. Това стана ясно на брифинг на депутатите от НФСБ в Народното събрание във връзка с приети текстове на второ четене от Закона за приватизационен и следприватизационен контрол, предаде репортер на  Агенция „Фокус“ . Народният представител от ПГ на „Обединени патриоти“ Валентин Касабов обвини ГЕРБ, че е са продали държавата за 58 млн. лв. „Това е сумата, която трябва да се даде от страна на Домусчиевите“, каза Касабов. По думите явно са се уплашили. „Най-вече тази уплаха идва от Бойко Борисов“, каза Касабов. „Страшно е, когато една коалиция се продава за лесни пари. Страшно е, когато в България има царе. Преди това имахме един цар Киро, сега имаме цар Киро 2. В момента всички ние сме от НФСБ и сме безкрайно възмутени и се питаме докога ще продължи тази непочтена игра от страна на колегите от ГЕРБ. Вчера имахме съвет на коалициите. Колегите от \"Атака\" бяха готови да изтеглят тази поправка и самият закон, но колегите от ГЕРБ се възпротивиха. Това ясно и категорично показва едно – че един олигарх и олигарсите в България всъщност продават страната и интересите на българите“, каза Касабов. Депутатът Борис Ячев поясни, че е било странно днес поведението на ГЕРБ и на БСП. „Видяхте, че при дебата на един толкова оспорван законопроект, единствено депутатите от НФСБ правиха предложения за отпадане на тези лобистки поправки. Нямаше нито дума от така наречената опозиция – БСП, ДПС и „Воля“, каза Ячев и заяви, че има мълчаливо мнозинство, което не е политическо, а икономическо. Колегата им Йордан Апостолов определи случващото се в зала като трагично за българския парламентаризъм. \r\nДеница КИТАНОВА", "date": "2018.07.18", "title": "НФСБ се обяви против промените в Закона за приватизационен и следприватизационен контрол и ги определи като лобистки"}
{"url": "http://www.focus-news.net/news/2018/07/18/2546838/balgariya-shte-kandidatstva-v-edinniya-nadzoren-mehanizam-chrez-ustanovyavane-na-tyasno-satrudnichestvo-s-evropeyskata-tsentralna-banka.html", "text": "Министерският съвет упълномощи министъра на финансите да изпрати от името на Република България искане за установяване на тясно сътрудничество с Европейската централна банка, съобщиха от  правителствената информационна служба. \t \r\nРешението на правителството е следваща стъпка след получената подкрепа на 12 юли 2018 г. от еврогрупата относно изразеното от българските власти намерение за присъединяване на българския лев към Механизма на валутните курсове II.  \r\nТясното сътрудничество се установява с решение на ЕЦБ, при условие че са изпълнени условията, предвидени в член 7 от Регламент (ЕС) № 1024/2013.", "date": "2018.07.18", "title": "България ще кандидатства в единния надзорен механизъм чрез установяване на тясно сътрудничество с Европейската централна банка"}
{"url": "http://www.focus-news.net/news/2018/07/18/2546833/ministar-krasimir-valchev-prezhdevremennoto-otpadane-na-detsa-i-uchenitsi-ot-uchilishtnata-sistema-e-edna-ot-nay-golemite-obshtestveni-zagubi-koito-mozhem-da-pretarpim.html", "text": "Преждевременното отпадане на деца и ученици от училищната система е една от най-големите обществени загуби, които можем да претърпим. Toва каза министърът на образованието Красимир Вълчев на пресконференция след провеждането на Координационното звено по Механизма за съвместна работа на институциите по обхващане и задържане в образователната система на деца и ученици в задължителна предучилищна и училищна възраст, предаде репортер на  Агенция „Фокус“ . \r\n„На Координационното звено присъстваха всички областни структури на Агенцията за социално подпомагане, на МВР и на Министерството на образованието. Накратко отчетохме работата през първата година на действие на механизма и очертахме основните задачи през следващите месеци. Механизмът показа, е съвместната координирана работа на институциите има доста висока добавена стойност и постига високи резултати. Задачата пред нас е да мобилизираме в максимална степен институционалните ресурси през следващите месеци в навечерието на учебната година, но вече в по-голяма степен и през учебната година. Много по-фокусирани ще бъдат усилията ни в следващата кампания, тъй като до голяма степен сме идентифицирали децата, знаем кои са в чужбина, знаем кои не са открити и продължаваме да ги търсим, знаем кои са рискови – такива, които са включени в образователната система, такива, които още не са включени, и такива, които са включени, но не посещават редовно училище“, обясни Вълчев. \r\nМинистърът на образованието посочи, че разчита в най-голяма степен на учителите, на социалните работници, на полицаите, на служителите в общините и на служителите в регионалните управления. „Те са тези хора на терен, които могат да свършат най-голяма работа и да ни помогнат да се справим с тази задача, която е едно от най-големите ни социални предизвикателства. Ситуацията е ясна, имаме увеличаващ се брой на децата от семейства с липса на отношение към образованието, семейства, които не осигуряват присъствието на децата си в училище, не чувстват това като свое родителско и нормативно задължение или изобщо не знаят за него. Противодействието на това е единствено многогодишна и многодневна работа на институциите, която да включва всяко едно дете. Крайната цел е ясна – всяко дете да бъде в образователната система, да придобие ключови компетентности, да има базова грамотност, да завърши училищно образование. Преждевременното отпадане на деца и ученици от училищната система е една от най-големите обществени загуби, които ние можем да претърпим като общество. Ако днес не положим тези усилия, след 20 години ще трябва да полагаме два пъти повече“, каза още Вълчев. \r\nЦветилена СИМЕОНОВА", "date": "2018.07.18", "title": "Mинистър Красимир Вълчев: Преждевременното отпадане на деца и ученици от училищната система е една от най-големите обществени загуби, които можем да претърпим"}
{"url": "http://www.focus-news.net/news/2018/07/18/2546841/pravitelstvoto-odobri-proekti-na-resheniya-na-dve-mezhdunarodni-finansovi-institutsii.html", "text": "Правителството одобри проекти на решения на управителните съвети на Международната банка за възстановяване и развитие (МБВР) и на Международната финансова корпорация (МФК). Това съобщиха от  правителствената информационна служба.  Тези решения, свързани с двете организации от Групата на Световната банка, са насочени към увеличаване на финансовия й капацитет и едновременно с това са с цел предприемане на стъпки за продължаване на осъществяваните в институциите реформи в посока преразпределяне на акционерното участие и правата на глас в тях. \r\nРешенията са за реализация на препоръки на Комитета за развитие към Световната банка от месец април т. г. и предвиждат увеличение на капитала на МБВР с около 60,1 млрд. щ. д., като около 7.5 млрд. щ. д. от тази сума подлежат на внасяне, а останалата част е платима при поискване, и увеличение на капитала на МФК с около 5,5 млрд. щ. д., подлежащи на внасяне в пълен размер, като по този начин очертават общо укрепване на внесения капитал на двете основни институции от Групата на Световната банка с около 13 млрд. щ. д. Тези увеличения се извършват както чрез общи, така и чрез селективни увеличения на капитала на МБВР и МФК, като целта на селективните увеличения е по-нататъшно преразпределяне на акционерното участие и правата на глас в тях.  \r\nПо отношение на МБВР предлаганото преразпределяне е в посока предприемане на по-нататъшни стъпки за съобразяване с настоящите икономически реалности и с приноса на отделните страни-членки към развитието на Банката, като се осигурява защита на правата на глас на най-малките бедни държави. По отношение на МФК предвиденото преразпределяне се очаква да приближи правата на глас в Корпорацията към тези в МБВР и да доведе до увеличаване на правата на глас на развиващите се страни. Предвиденото укрепване на финансовия капацитет на МФК е съпътствано и от преобразуване на съществена част от натрупаната през годините неразпределена печалба в акции и тяхно издаване на акционерите без заплащане от тяхна страна. В допълнение се предлага изменение на Учредителния договор на Корпорацията в посока повишаване на прага на необходимото мнозинство от общия брой гласове за одобряване на последващи увеличения на капитала. \r\nФинансовото укрепване на МБВР и на МФК се осъществява в контекста на стратегическа визия на Групата на Световната банка за отговаряне на глобалните предизвикателства и утвърждаване на ролята й на най-голяма институция за развитие.", "date": "2018.07.18", "title": "Правителството одобри проекти на решения на две международни финансови институции"}
{"url": "http://www.focus-news.net/news/2018/07/18/2546844/unifitsirat-se-iziskvaniyata-pri-kandidatstvane-na-detski-gradini-i-uchilishta-za-sredstva-za-fizichesko-vazpitanie-i-sport.html", "text": "Правителството прие промени в свое Постановление № 129 от 2000 г., с което се определят минималните диференцирани размери на паричните средства за физическо възпитание и спорт, които се осигуряват от държавния бюджет и от бюджетите на общините. Това съобщиха от  правителствената информационна служба.  Промените влизат в сила от 01.01.2019 г. и ще създадат по-добри условия за спорт в детските градини, училищата и университетите.  \r\nПредвижда се да отпадне изискването от сега действащите разпоредби не по-малко от 50% от средствата, които получава съответната образователна институция за физическо възпитание и спорт, да се разходват за учебно-тренировъчна и/или спортно състезателна дейност. По този начин образователните институции, които се затрудняват при осигуряване на \r\nнеобходимите спортни уреди и пособия, ще могат да заделят по-висок процент от средствата за закупуването им. Тези, които са обезпечили спортните занимания с уреди и пособия от собствения бюджет, ще могат да насочат приоритетно повече средства за физическо възпитание и спорт, в това число учебно-тренировъчна и/или спортно- състезателна дейност. \r\nЩе бъдат унифицирани изискванията за кандидатстване за предоставяне на средства за физическо възпитание и спорт на детски градини и училища.  Същевременно ще бъде намалена административната тежест чрез отпадане на изискването за участие на училищното настоятелство при изготвянето на проектите на държавните и общинските училища, както и на изискването за съгласуване конкретно със съответната комисия на общинския съвет на проектите на общинските детски градини и училища. \r\nОпределят се конкретни разпоредби относно финансирането на дейностите за общинските детски градини и училища, като за вносител на проекта на постановление се определя министърът на образованието и науката. \r\nВъвежда се също механизъм на отчетност на разходването на \r\nпредоставените средства пред обществените съвети в детските градини и училищата, както и пред студентските съвети във висшите училища. Това ще създаде условия за прозрачност и обществен контрол за целесъобразното разходване на финансовите средства. \r\nПромените са в съответствие с актуалните разпоредби на Закона за отбраната и въоръжените сили и Закона за Министерството на вътрешните работи във връзка с отпадане на наборната военна служба.", "date": "2018.07.18", "title": "Унифицират се изискванията при кандидатстване на детски градини и училища за средства за физическо възпитание и спорт"}
{"url": "http://www.focus-news.net/news/2018/07/18/2546832/api-prez-sledvashtata-sedmitsa-alpinisti-shte-zapochnat-montazh-na-visokoyakostna-mrezha-nad-srutishteto-na-pat-ii-86-smolyan-madan-kray-tikale.html", "text": "Продължава аварийното укрепване на срутището край Тикале на път II-86 Смолян - Мадан. Извършено е запълване на основните пукнатини и замрежване на ската. Това съобщиха от пресцентъра на  Агенция „Пътна инфраструктура“ . Предстои през следващата седмица алпинисти да започнат монтиране на високоякостна мрежа с анкери, с широчина 7 м и дължина 100 м в зоната между двата далекопровода, както и вертикално укрепване с мрежа на площ около 500 кв. м с анкери в зоната над срутището. Целта е след приключването на тези дейности движението да бъде пуснато по едното платно на второкласния път. \r\nАварийните работи се изпълняват от пътноподдържащото дружество, с което АПИ има договор по ЗОП за поддържане на републиканските пътища в област Смолян. Възложените дейности са за 1 145 991 лв. с ДДС. \r\nЗа трайното укрепване на срутищния процес ще се извършат геолого-проучвателни работи. С „Геотехника – АБС“ ООД на 12 юли е сключен договор по ЗОП за извършването на геолого-проучвателни дейности на стойност 35 760 лв. с ДДС. Очаква се до края на юли т. г. те да бъдат готови и дружеството да представи изготвения инженерногеоложки доклад. След като той бъде приет ще стартира тръжна процедура за изработването на технически проект и извършване на трайно укрепване на срутището на второкласния път. За финансиране на укрепителните дейности Агенция „Пътна инфраструктура“ ще кандидатства пред Междуведомствената комисия за възстановяване и подпомагане към Министерския съвет.", "date": "2018.07.18", "title": "АПИ: През следващата седмица алпинисти ще започнат монтаж на високоякостна мрежа над срутището на път II-86 Смолян - Мадан край Тикале"}
{"url": "http://www.focus-news.net/news/2018/07/18/2546840/ministar-krasimir-valchev-za-minalata-uchebna-godina-imame-12-hil-otpadnali-detsa-a-po-vreme-na-predhodnite-dannite-pokazvaha-20-hil-detsa-koito-sa-otpadnali.html", "text": "За миналата учебна година имаме 12 хил. отпаднали деца, а по време на предходните данните показваха 20 хил. деца, които са отпаднали. Toва каза министърът на образованието Красимир Вълчев по време на Координационното звено по Механизма за съвместна работа на институциите по обхващане и задържане в образователната система на деца и ученици в задължителна предучилищна и училищна възраст, предаде репортер на  Агенция „Фокус“ . \r\n„Работата по механизма показа, че когато институциите работят заедно има успех. Бих казал, че това са безпрецедентни институционални усилия - 1100 екипа, 11 хиляди учители, над 200 хиляди обхода по места, близо 24 хиляди деца допълнително включени в образователната система, малко над 2 хиляди – вторично отпаднали. Нетният резултат е бих казал дори изненадващ за самите нас“, коментира Вълчев. \r\nОбразователният министър посочи, че това не означава, че проблемът решен. „Макар и значителна, крачката, която направихме през първата година, е малка. В образованието резултатите идват с продължителни, целенасочени усилия. Всяко едно дете да има базовата грамотност, да е усвоило основните компетентности и да е завършило училищно образование. Това са и основните индикатори. Имаме 12 хиляди деца през последната година, които са отпаднали, като данните показват, че приблизително две трети от тях са заминали в чужбина. Значи имаме 4 хиляди деца допълнително отпаднали. И това е значително по-малко от предходните години, когато данните показваха 20 хиляди деца, които са отпаднали, включително и тези, които са заминали в чужбина“, обясни Вълчев. \r\nЦветилена СИМЕОНОВА", "date": "2018.07.18", "title": "Министър Красимир Вълчев: За миналата учебна година имаме 12 хил. отпаднали деца, а по време на предходните данните показваха 20 хил. деца, които са отпаднали"}
{"url": "http://www.focus-news.net/news/2018/07/18/2546846/uvelichava-se-razhodniyat-tavan-za-2018-g-na-ministerstvoto-na-turizma-za-komunikatsionna-kampaniya.html", "text": "През настоящата година Министерството на туризма ще може да поема допълнителни ангажименти за разходи в размер до 4 774 000 лв., съобщиха от  правителствената информационна служба.  Това реши правителството, като прие промени в утвърдените максимални размери на ангажиментите за разходи на ведомството, които могат да бъдат поети през 2018 г. Увеличението ще бъде за сметка на намаление на равни части от полагащите се ангажименти за разходи за периода 2019 г. - 2021 г., с което ще бъде запазен одобреният разходен таван по бюджета на министерството. \r\nПредвижда се да бъде продължена успешно реализацията на дейностите в сектор „Туризъм“ за осъществяване на интегрирана комуникационна кампания на целеви пазари. Целта е през тази година да се поемат ангажименти за комуникационен микс от телевизионна, външна, печатна, радио и онлайн реклама, както и чрез организиране на В2В събития, медийни срещи и пресконференции, с които да се стимулира изборът на България като туристическа дестинация. \r\nРеализираните досега кампании, както и представянето на България на международните пазари, доведоха до много добрите резултати през 2017 година, като официалната статистика показа, че за периода януари - декември 2017 г., България е посетена от близо 9 млн. чуждестранни туристи, което е увеличение от 7,6% спрямо същия период на миналата година. Увеличеният брой туристи повишава значително и приходите от международен туризъм - те възлизат на над 6,895 млрд. лв. за 2017 г. Ръстът спрямо рекордната досега в историята на българския туризъм 2016 г. е 9,3% (през нея приходите са били 6,311 млрд. лв.).", "date": "2018.07.18", "title": "Увеличава се разходният таван за 2018 г. на Министерството на туризма за комуникационна кампания"}
{"url": "http://www.focus-news.net/news/2018/07/18/2546847/pravitelstvoto-se-razporedi-s-imoti.html", "text": "По решение на Министерския съвет се отчуждават имоти и части от имоти - частна собственост за изграждане на Лот 3.3 на ,,Автомагистрала „Струма“ в землищата на гр. Кресна, селата Долна Градешница, Илинденци, Плоски и Дамяница и гр. Сандански. Това съобщиха от  правителствената информационна служба.  Във връзка с одобрен през тази година парцеларен план и изменението на парцеларен план, одобрен през 2015 г., правителството реши да промени решение от 2016 г. за отчуждаване на имоти и части от имоти - частна собственост за изграждането на магистралния участък. С промяната отпада необходимостта от отчуждаване на части от 6 имота - частна собственост в землището на гр. Сандански, за които вече няма държавна нужда. Средствата за обезщетяване на собствениците са за сметка на Агенция „Пътна инфраструктура“. Решението може да се обжалва пред Върховния административен съд в 14-дневен срок от съобщаването му на заинтересуваните лица по реда на Административнопроцесуалния кодекс. \r\nОбщина Джебел ще изгради черпателен резервоар за водоснабдяване на намиращото се в нея село Софийци. За целта по решение на Министерския съвет общината получава безвъзмездно безсрочно право на строеж върху част от намиращия се в землището на село Балабаново държавен имот с обща площ от 2515 кв. м, който представлява санитарно-охранителна зона на помпена станция „Балабаново“. С реализирането на проекта ще се осигурят по-добри санитарно-хигиенни условия и здравна защита на населението на с. Софийци. \r\nОбщина Свищов получава безвъзмездно правото на собственост върху шест имота - частна държавна собственост, за изграждането на паркови площи, площадки за спорт и отдих и мултифункционална инфраструктура с обособени зони за провеждане на културни и спортни събития. Имотите се намират на ул. „33-ти Свищовски полк“ № 85, 85-А и 85-Б и включват построените в тях сгради. \r\nВъзмездно право на строеж върху имот - публична държавна собственост, част от морското дъно, е учредено в полза на „КРЗ Порт-Бургас“ АД. Строежът е необходим за изграждането на нови пристанищни съоръжения, които ще служат за приставане и обслужване на кораби. Стойността на правото на строеж, която „КРЗ Порт- Бургас“ АД трябва да заплати, е 853 700 лева, съгласно Доклад на независим оценител. Правото на строеж е учредено в съответствие с влязъл в сила Генерален план на пристанището, одобрен от министъра на транспорта, информационните технологии и съобщенията и министъра на регионалното развитие и благоустройството. \r\nПравителството разреши продажба на недвижими имоти, собственост на „Напоителни системи“ ЕАД, гр. София. На търг ще бъде предложен апартамент с площ 46,03 кв. м в гр. Плевен. Продават се също поземлен имот в землището на Стара Загора с площ 570 кв. м и  поземлен имот в с. Казичене, район Панчарево с площ 9 460 кв. м, заедно с построените в имота склад, навес, хале и трафопост. Ще бъде продаден и поземлен имот в Карлово с площ 529 кв. м, заедно с построените в имота две сгради. Продажбата на недвижимите имоти ще се осъществи чрез търг при начална цена не по-ниска от пазарната стойност, определена от независим оценител, сертифициран от Камарата на независимите оценители в България. \r\nПравителството отмени свое Решение № 71 от 04.02.2016 г. за увеличаване на капитала на „ТЕРЕМ“ ЕАД - гр. София, с непарична вноска. Решението се отменя поради отпаднала необходимост за дружеството от недвижимите имоти, предмет на непаричната вноска, намиращи се в землището на гр. Дебелец.", "date": "2018.07.18", "title": "Правителството се разпореди с имоти"}
{"url": "http://www.focus-news.net/news/2018/07/18/2546845/gd-granichna-politsiya-intenziven-e-trafikat-na-balgaro-rumanskata-granitsa-kakto-i-na-gkpp-kapitan-andreevo-gkpp-lesovo-i-gkpp-kalotina.html", "text": "На българо-румънската граница на ГКПП „Дунав мост“ и ГКПП „Дунав мост 2“ трафикът е интензивен на изход за товарни автомобили. Интензивен е трафикът на вход за леки автомобили на ГКПП „Дунав мост 2“, ГКПП „Дуранкулак“ и ГКПП „Кардам“. Това съобщиха от пресцентъра на  ГД „Гранична полиция“ . Информацията за трафика на граничните пунктове е към 14.00 часа. На българо-сръбската граница на ГКПП „Калотина“ трафикът е интензивен за леки автомобили на вход. На българо-турската граница на ГКПП „Капитан Андреево“ и ГКПП „Лесово“ трафикът е интензивен на изход за товарни автомобили. \r\nНа българо-македонската и българо-гръцката граница трафикът е нормален на всички гранични контролно-пропускателни пунктове.", "date": "2018.07.18", "title": "ГД „Гранична полиция“: Интензивен е трафикът на българо-румънската граница, както и на ГКПП „Капитан Андреево“, ГКПП „Лесово“ и ГКПП „Калотина“"}
{"url": "http://www.focus-news.net/news/2018/07/18/2546843/vremenna-komisiya-v-parlamenta-shte-razgleda-signalite-na-nikolay-kolev-bosiya.html", "text": "Парламентът създаде Временна комисия за разглеждане на постъпилите сигнали за обучението и изпитите за шофьорски книжки, внесени от Николай Колев- Босия, предаде репортер на  Агенция „Фокус“ . Комисията ще работи 1 месец и ще се запознае с всички факти, изложени в сигналите. В комисията ще участват народни представители от всяка парламентарна група. От БСП предложиха за председател Станислав Иванов от ГЕРБ. В отговор той заяви: „Считам, че комисията трябва да бъде поета от опозицията. Те са нашият основен коректив, предлагам за председател Георги Свиленски“. Депутатът Георги Свиленски си направи отвод като кандидат за председател. Така за председател на комисията беше избран Станислав Иванов от ГЕРБ. За членове бяха избрани: Иван Иванов от БСП, Андон Дончев от „Воля“, Халил Летифов от ДПС, Атанас Стоянов от „Обединени патриоти“.  \r\nБиляна ИВАНОВА", "date": "2018.07.18", "title": "Временна комисия в парламента ще разгледа сигналите на Николай Колев- Босия"}
{"url": "http://www.focus-news.net/news/2018/07/18/2546842/ek-planat-yunker-nadhvarli-parvonachalnata-tsel-ot-315-miliarda-evro-investitsii.html", "text": "От юли 2015 г. насам Европейският фонд за стратегически инвестиции (ЕФСИ) е мобилизирал 335 милиарда евро под формата на допълнителни инвестиции в целия ЕС. Планът „Юнкер“ оказа безспорно въздействие върху икономиката на Европейския съюз (ЕС) и промени радикално начина, по който иновациите се финансират в Европа. Това съобщиха от  Представителството на Европейската комисия (ЕК) в България . \r\nЕвропейската комисия и групата на Европейската инвестиционна банка (ЕИБ) изпълниха ангажимента си да мобилизират 315 милиарда евро за допълнителни инвестиции в рамките на Плана за инвестиции за Европа —  . С подкрепата на бюджетна гаранция от Европейския съюз и на собствените ресурси, предоставени от групата на ЕИБ, бяха одобрени 898 операции, които се очаква да доведат до инвестиции в размер на 335 милиарда евро в 28-те държави — членки на ЕС. Това е повече от първоначалната цел от 315 милиарда евро, определена през 2015 г.,   като съдействие за преодоляване на недостига на инвестиции в резултат на финансовата и икономическа криза. Очаква се 700 000 малки и средни дружества да се възползват от подобрен достъп до финансиране.  \r\nПредвид успеха на ЕФСИ Европейският съвет и Европейският парламент   се споразумяха миналата година за удължаване на неговото действие, както и за увеличаване на капацитета му на 500 милиарда евро до края на 2020 г.  \r\nНа 6 юни Комисията представи предложението си за приемник на плана „Юнкер“ в следващата многогодишна финансова рамка:  .", "date": "2018.07.18", "title": "ЕК: Планът „Юнкер“ надхвърли първоначалната цел от 315 милиарда евро инвестиции"}
{"url": "http://www.focus-news.net/news/2018/07/18/2546850/balgariya-i-harvatiya-zadalbochavat-satrudnichestvoto-si-v-oblastta-na-kulturata.html", "text": "Правителството одобри проект на Програма за сътрудничество в областта на културата между Министерството на културата на Република България и Министерството на културата на Република Хърватия за периода 2018-2021 г. Това съобщиха от  правителствената информационна служба.  Документът е изготвен в изпълнение на член 17 от междуправителствената Спогодба за сътрудничество в областта на културата, образованието и науката. \r\nПроектът на Програма удовлетворява взаимните интереси на двете страни и съдържа всички необходими текстове за развитие на отношенията между Република България и Република Хърватия в областта на културата. В него се регламентират възможностите за сътрудничество в областта на театъра, литературата, превода и публикуването на творби на писатели от другата страна, библиотечното и музейно дело, изобразителното изкуство, организирането на художествени изложби и музикални фестивали, киното, музиката и танца, аудиовизията и защитата на авторските права. Уточняват се ангажиментите на двете страни по опазването на културното наследство и сътрудничеството за предотвратяване на незаконната търговия с културни ценности.", "date": "2018.07.18", "title": "България и Хърватия задълбочават сътрудничеството си в областта на културата"}
{"url": "http://www.focus-news.net/news/2018/07/18/2546849/pravitelstvoto-odobri-proekt-na-protokol-za-izmenenie-na-spogodbata-mezhdu-balgariya-i-germaniya-za-izbyagvane-na-dvoynoto-danachno-oblagane.html", "text": "Министерският съвет одобри проект на Протокол за изменение на Спогодбата между Република България и Федерална република Германия за избягване на двойното данъчно облагане и на отклонението от облагане с данъци на доходите и имуществото, подписана в гр. Берлин на 25 януари 2010 г. Правителството упълномощи министъра на финансите да подпише протокола от българска страна при условие за последваща ратификация. Това съобщиха от  правителствената информационна служба. \r\nПериодът след подписването на спогодбата е белязан от съществени промени в областта на международното данъчно облагане, инициирани от държавите от Г-20 и Организацията за икономическо сътрудничество и развитие (ОИСР), с оглед противодействие на свиването на данъчната основа и прехвърлянето на печалби. Новите насоки в тази област са материализирани в проекта „Base Erosion and Profit Shifting” (BEPS). Тези промени наложиха провеждане на преговори за актуализиране на определени разпоредби от спогодбата в съответствие с минималния стандарт по проекта BEPS. \r\nПредмет на договорената актуализация на спогодбата е проектът на протокол, който след подписването и ратификацията му ще представлява неразделна част от действащия международен договор. С тази актуализация ще се постигне по-бързо въвеждане на промените в съответствие с минималния стандарт по проекта BEPS, по- голяма ефективност и яснота за данъкоплатците. С предвидените изменения спогодбата между Република България и Федерална република Германия ще съдържа инструментариум, насочен към противодействие на неправомерното ползване на данъчни облекчения.", "date": "2018.07.18", "title": "Правителството одобри проект на Протокол за изменение на Спогодбата между България и Германия за избягване на двойното данъчно облагане"}
{"url": "http://www.focus-news.net/news/2018/07/18/2546852/pravitelstvoto-odobri-izplashtaneto-na-6500-evro-i-22-24695-lv-obezshtetenie-sled-sporazumenie-po-zhalba-pred-espch.html", "text": "Правителството прие Решение за сключване на приятелско споразумение по делото „Николов срещу България” (жалба № 62585/09) пред Евро¬пейския съд по правата на човека. Това съобщиха от  правителствената информационна служба. \r\nРазглежданото пред ЕСПЧ дело касае повдигнати оплаквания за нарушение на правото на свобода на изразяване на мнението по чл. 10 от Конвенцията за защита правата на човека и основните свободи на Съвета на Европа. Жалбоподателят е осъден за непозволено увреждане от директора на НСИ, срещу когото преди това той е завел тъжба за неизпълнение на съдебно решение по чл. 172 от НК за възстановяване на незаконно уволнен служител. \r\nСлед влизане в сила на съдебното решение жалбоподателят заплатил общо около 20 000 лева за обезщетение, лихви за забава и разноски по изпълнителното производство, както и отделно разноски за адвокат по националното производство. \r\nВземайки предвид практиката на ЕСПЧ по подобни случаи, българското правителство сключи приятелско споразумение с Александър Николов, на Основание чл. 39 от Конвенцията, като прие да заплати на жалбоподателката предложената от Съда сума от 6500 евро и 22 246,95 лв. за претърпени вреди и направени разходи и разноски и с това да сложи край на делото.", "date": "2018.07.18", "title": "Правителството одобри изплащането на 6500 евро и 22 246,95 лв. обезщетение след споразумение по жалба пред ЕСПЧ"}
{"url": "http://www.focus-news.net/news/2018/07/18/2546851/balgariya-podkrepya-portugalski-kandidat-za-naznachavane-za-sadiya-v-sada-na-es.html", "text": "Правителството одобри българската позиция за заседанието на КОРЕПЕР II във формат Конференция на представителите на правителствата на държавите-членки, което ще се проведе на 25 юли 2018 г. в Брюксел. Това съобщиха от  правителствената информационна служба. \r\nСъс своето решение Министерският съвет изразява подкрепата на България за направеното от Португалската република предложение за назначаване на проф. Нуно Хосе Кардозо да Силва Писара за съдия в Съда на ЕС за периода от 7 октомври 2018 г. до 6 октомври 2024 г.", "date": "2018.07.18", "title": "България подкрепя португалски кандидат за назначаване за съдия в Съда на ЕС"}
{"url": "http://www.focus-news.net/news/2018/07/18/2546853/plyus-info-makedoniya-yohanes-han-si-zamina-i-makedonskite-deputati-go-udariha-na-bashibozuk.html", "text": "Македонските депутати се кръстят в европейския дневен ред само в присъствието на политици на Брюксел от ранга на комисаря по европейска политика за съседство и преговори за разширяване Йоханес Хан. Но след като си тръгна от Скопие, оставяйки куп задачи пред народните представители, те не успяха да осигурят кворум, за да започнат изпълнението им, коментират в редакцията на скопската електронна медия  „Плюс Инфо“ . \r\nСтава дума за промените, предложени от правителството за правилника за изборането на членове на Държавната избирателна комисия (ДИК), които, както бе обявено, трябва да бъдат утвърдени по съкратена процедура. \r\nПредложението на правителството, предвижда ДИК да избира с 61 депутати вместо с мнозинство две трети, както бе досега. То бе представено в отговор на действията на опозиционната ВМРО-ДПМНЕ, която блокира процедурата за избирането на състава на ДИК.  \r\nПредседателят на парламента Талат Джафери насрочи заседанието за 15 часа местно време (16:00 часа българско време) и призова депутатите да се ангажират с гарантирането на кворум. Въпреки това обаче остава неясно дали народните представители ще влязат в заседателната зала в посочения час или ще останат извън нея в очакване на лидерската среща, планирана за 18:00 часа местно време (19:00 часа българско време).  \r\nОпозицията вече обяви, че няма да присъства на сесията, защото управляващите партии не са се консултирали с нея за промените и най-вече – защото не са съгласни с тях.  Тереза Герова", "date": "2018.07.18", "title": "„Плюс Инфо“ (Македония): Йоханес Хан си замина – и македонските депутати го удариха на башибозук"}
{"url": "http://www.focus-news.net/news/2018/07/18/2546854/otpuskat-se-sredstva-za-izplashtane-na-darzhavni-parichni-nagradi-za-osobeni-zaslugi-kam-balgarskata-darzhava-i-natsiyata.html", "text": "Правителството одобри допълнителни разходи по бюджета на Министерството на културата за 2018 г. за изплащане на държавни парични награди за особени заслуги към българската държава и нацията, съобщиха от  правителствената информационна служба. \r\nЩе бъдат осигурени средства за изплащане на държавните парични награди, отпуснати с Решение на Народното събрание от 29 март 2018 г. за отпускане на държавни парични награди за особени заслуги към българската държава и нацията на изявени български творци. \r\nСредствата се осигуряват от централния бюджет чрез одобряване на допълнителни разходи по бюджета на Министерството на културата за 2018 г. \r\nДържавни парични награди пожизнено за особени заслуги към българската държава и нацията в размер 700 лв. месечно са отпуснати на: Мария Константинова Чичикова, проф. Иван Петков Дреников, Александрина Милчева, Павел Кирилов Поппандов и проф. Петър Стефанов Льондев, за изключителните им постижения и за цялостния им принос в областта на културата.", "date": "2018.07.18", "title": "Отпускат се средства за изплащане на държавни парични награди за особени заслуги към българската държава и нацията"}
{"url": "http://www.focus-news.net/news/2018/07/18/2546855/ms-odobri-proektodogovora-za-zastrahovka-obshta-grazhdanska-otgovornost-na-aets-kozloduy.html", "text": "Министерският съвет одобри на днешното си заседание проекта на нов договор за застраховка „Обща гражданска отговорност“ на АЕЦ „Козлодуй“. Застрахователният договор ще бъде сключен с Гражданско дружество „Български национален застрахователен ядрен пул“ за срок от една година. Срокът на досегашния договор изтича на 31 юли 2018 г. Това съобщиха от  правителствената информационна служба. \r\nОт 2002 г. „АЕЦ Козлодуй“ ЕАД сключва ежегодно договор за застраховка „Обща гражданска отговорност“, покриваща отговорността на централата за ядрена вреда. Уредбата на застраховката „Обща гражданска отговорност“ за АЕЦ се съдържа във Виенската конвенция за гражданска отговорност за ядрена вреда и в глава десета „Гражданска отговорност за ядрена вреда“ от Закона за безопасно използване на ядрената енергия (ЗБИЯЕ). \r\nСъгласно чл. 129, ал. 2 от ЗБИЯЕ експлоатиращият ядрената инсталация е единствено отговорен за вредите от ядрена авария, освен ако във Виенската конвенция е определено друго. \r\nАЕЦ „Козлодуй“ е определена за дружество, експлоатиращо ядрената инсталация, която включва ядрените реактори и другите съоръжения, разположени на площадката на централата, с изключение на съоръженията за управление на радиоактивни отпадъци, предоставени за стопанисване и управление на Държавното предприятие „Радиоактивни отпадъци“.", "date": "2018.07.18", "title": "МС одобри проектодоговора за застраховка „Обща гражданска отговорност“ на АЕЦ „Козлодуй“"}
{"url": "http://www.focus-news.net/news/2018/07/18/2546856/evropeyskata-komisiya-globi-google-s-434-miliarda-evro-za-narushenie-na-antitrastovite-pravila-na-es.html", "text": "Европейската комисия глоби Google с 4.34 милиарда евро за нарушение на антитръстовите правила на ЕС. Това съобщиха от пресцентъра на  Представителството на ЕК в България . От 2011 г. насам Google е налагала незаконни ограничения на производителите на устройства, работещи с Android, и на операторите на мобилни мрежи, за да затвърди господстващото си положение в областта на общото търсене в интернет.  \r\nСега Google трябва действително да прекрати тези практики в рамките на 90 дни или да понесе глоби в размер до 5% от средния дневен световен оборот на Alphabet, дружеството майка на Google.  \r\nПо-специално Google e:  \r\n- изисквала от производителите да инсталират предварително неговия браузър Chrome и неговото приложение за търсене Google Search, за да им предостави лиценз за своя магазин за приложения Play Store;  \r\n- извършила плащания до определени големи производители и оператори на мобилни мрежи, при условие че инсталират предварително и ексклузивно приложението Google Search на своите устройства; a също така е  \r\n- попречила на производителите, желаещи да инсталират предварително приложения на Google, да продават мобилни устройства, работещи с алтернативни версии на Android, които не са одобрени от Google (т.нар. „форкове на Android“).", "date": "2018.07.18", "title": "Европейската комисия глоби Google с 4.34 милиарда евро за нарушение на антитръстовите правила на ЕС"}
{"url": "http://www.focus-news.net/news/2018/07/18/2546859/promeni-v-normativni-aktove-ogranichavat-emisiite-ot-gorivni-instalatsii.html", "text": "Правителството прие наредба, с която се транспонира основна част от изискванията на директива за ограничаване на емисиите във въздуха на определени замърсители, изпускани от средни горивни инсталации. Това съобщиха от  правителствената информационна служба.  С промените се намаляват рисковете за здравето на човека и околната среда от емисиите на серен диоксид, азотни оксиди и прах. Това ще доведе до намаляване на общите годишни емисии на серен диоксид и азотни оксиди, съгласно Националната програма за намаляване на общите годишни емисии на серен диоксид, азотни оксиди, летливи органични съединения и амоняк в атмосферния въздух. \r\nИзменя се също Тарифата за таксите, събирани в системата на Министерството на околната среда и водите и се въвеждат нови за регистриране на средни горивни инсталации. \r\nПроменя се и Наредбата за норми за допустими емисии на серен диоксид, азотни оксиди и прах, изпускани в атмосферата от големи горивни инсталации, с което се постига съответствие с европейското законодателство. \r\nС изменение в Наредбата за изискванията за качеството на течните горива, условията, реда и начина за техния контрол, се въвежда нов срок за докладване пред ЕК, което е във връзка с изискванията на европейска директива.", "date": "2018.07.18", "title": "Промени в нормативни актове ограничават емисиите от горивни инсталации"}
{"url": "http://www.focus-news.net/news/2018/07/18/2546848/d-r-petko-mitev-odbh-pazardzhik-za-bolestta-afrikanska-chuma-po-svinete-nyama-vaksina-i-lechenie-smartnostta-e-100.html", "text": "Евентуалното навлизане на болестта африканска чума по свенете в България ще нанесе много сериозни икономически загуби, каза за  Радио „Фокус“ – Пазарджик  д-р Петко Митев, директор на Областна дирекция по безопасност на храните (ОДБХ)-Пазарджик. По думите му възможността тя да навлезе в страната е чрез летния туристически поток, чрез внасянето на заразени храни или изхвърлянето на хранителни остатъци от тях на наша територия. „За тази болест няма ваксина и лечение и смъртността е 100-процентова. Заразата е агресивна и ще причини сериозни икономически загуби. Основно ще бъдат ударени малките ферми, където мерките за биосигурност не могат да се прилагат в пълна степен. Тъй като основно чумата по свинете идва от дивите прасета, в момента се провеждат обучителни курсове в ловните дружинки на територията на областта  за това как да се действа при съмнение за заразено диво прасе и при намиране на трупове. Най-вероятно ще се стигне до увеличаване на периодите за отстрел на диви свине с цел намаляването на броя им, завърши изложението по темата началникът на пазарджишките ветеринари“, уточни д-р Митев. Той допълни, че превантивните мерки в област Пазарджик, а и в цялата страна, трябва да бъдат приети и да влязат в сила в най-кратки срокове. \r\nАлбена ЖИЛЕКОВА", "date": "2018.07.18", "title": "Д-р Петко Митев, ОДБХ-Пазарджик: За болестта африканска чума по свинете няма ваксина и лечение, смъртността е 100%"}
{"url": "http://www.focus-news.net/news/2018/07/18/2546857/aktsenti-v-predavaneto-belovo-gradat-na-trite-planini-na-radio-fokus-pazardzhik.html", "text": "В днешното издание на съвместното предаване „Белово – градът на трите планини” на  Радио „Фокус“ – Пазарджик  и Община Белово продължаваме и темата за летните ремонти, които са предвидили кметовете на различни населени места в община Белово. Ще разговаряме с кмета на село Аканджиево Ангел Шуманов за реализираните дейности по поддържане на инфраструктурата в населеното място. Центърът за личностно развитие в Белово организира лятната програма за работа с деца. Какви дейности са предвидени за малчуганите ще коментираме с Катя Ванчева, директор на Центъра. Във втората част на предаването ще разговаряме със Севдалина Попова, старши експерт „Музейно дело“ в община Белово. От нея ще чуете интересни данни за така наречената Беловска хроника, един малко известен документ, свързан с миналото на Белово по време на османското владичество. Предаването „Белово – градът на трите планини“ се излъчва всяка сряда по Радио „Фокус“ – Пазарджик от 15.00 до 16.00 часа. Телефоните за връзка със студиото са 0885 606692 и 034 420020. Водещ на предаването е Албена Жилекова.", "date": "2018.07.18", "title": "Акценти в предаването „Белово – градът на трите планини“ на Радио „Фокус“ – Пазарджик"}
{"url": "http://www.focus-news.net/news/2018/07/18/2546860/kathimerini-varhovniyat-sad-na-gartsiya-othvarli-zhalbata-za-otmyanata-na-dogovora-za-imeto-na-makedoniya.html", "text": "Държавният съвет, най-висшият административен съд в Гърция, отхвърли жалбата на група местни и чуждестранни асоциации, които призоваваха за анулиране на споразумението, подписано миналия месец между Атина и Скопие за името на бившата югославска република Македония, съобщава електронното издание на гръцкия вестник  Kathimerini . \r\nМагистратите отхвърлиха твърденията на групата, че споразумението нарушава член 27 от Конституцията, съгласно който всяко споразумение, засягащо границите на страната, трябва да бъде ратифицирано с абсолютно мнозинство в парламента. Държавният съвет оспори също и твърденията, че договорът за името ще застраши гръцките брандове, които съдържат в имената на продуктите си термина „Македония“.   \r\nместните и чуждестранни асоциации, внесли жалбата, изразиха сериозни притеснения и по отношение на това как ще бъде преподавана историята в Македония. Върховният съд на Гърция обаче не зачете аргументите им.  Тереза Герова", "date": "2018.07.18", "title": "Kathimerini: Върховният съд на Гърция отхвърли жалбата за отмяната на договора за името на Македония"}
{"url": "http://www.focus-news.net/news/2018/07/18/2546861/nov-ustroystven-pravilnik-na-selskostopanskata-akademiya-urezhda-v-detayli-finansiraneto-i-upravlenieto-y.html", "text": "Правителството прие нов Устройствен правилник на Селскостопанската академия, с който ще се осигури съответствие на структурата и организацията на работа на учебното заведение с актуалните разпоредби на Закона за Селскостопанската академия, ще се уредят в детайли въпросите с преструктурирането по отношение на финансирането и управлението. Това съобщиха от  правителствената информационна служба. \r\nНовата структурата на Академията включва: централна администрация, научни институти, научни центрове, Национален земеделски музей и Държавно предприятие „Научно-производствен център“.", "date": "2018.07.18", "title": "Нов Устройствен правилник на Селскостопанската академия урежда в детайли финансирането и управлението й"}
{"url": "http://www.focus-news.net/news/2018/07/18/2546862/pravitelstvoto-predlaga-da-bade-osvoboden-predsedatelyat-na-dar-po-negovo-iskane.html", "text": "Правителството предлага на Президента на Република България да издаде указ за освобождаване на Драгомир Димитров от длъжността председател на Държавна агенция „Разузнаване“ и за назначаване на ръководната длъжност на досегашния заместник-председател на агенцията Атанас Атанасов. Правителственото решение е взето след подадена от Димитров молба за освобождаване. Това съобщиха от  правителствената информационна служба. \r\nАтанас Атанасов има дългогодишен опит в системата за сигурност и отговаря на законоустановените изисквания за заемане на длъжността председател на Държавна агенция „Разузнаване“.", "date": "2018.07.18", "title": "Правителството предлага да бъде освободен председателят на ДАР по негово искане"}
{"url": "http://www.focus-news.net/news/2018/07/18/2546863/pernik-predstaviteli-na-turisticheska-organizatsiya-na-srabskiya-grad-leskovats-posetiha-kmeta-vyara-tserovska-i-pokaniha-grazhdanite-na-festivala-na-srabskata-skara-roshtiliada.html", "text": "Представители на туристическа организация на сръбския град Лесковац посетиха кабинета на кмета Вяра Церовска, за да поканят перничани на 29-ия фестивал на сръбската скара „Рощилиада“. Това съобщиха от пресцентъра на  Община Перник . \r\nПредставители на организаторите ще гостуват в Перник на 10 август от 16.30 часа, когато ще раздадат безплатно 500 плескавици и кебапчета, ще представят рекламни материали, ще разкажат историята на фестивала и програмата за тази година. В рамките на визитата им ще има богата културна програма, съчетана с парад на мажоретки и много веселие пред Двореца на културата.  \r\nИ тази година най-големият и най-посещаван фестивал на скарата в Лесковац ще се проведе от 27 август до 2 септември. Той ще приюти десетки майстори на скарата, всяка вечер за гостите на фестивала ще има изпълнения на изявени певци от Сърбия. Ще има програми на самодейни състави, на оркестри, ще се подредят изложби, посветени на фестивала.", "date": "2018.07.18", "title": "Перник: Представители на туристическа организация на сръбския град Лесковац посетиха кмета Вяра Церовска и поканиха гражданите на фестивала на сръбската скара „Рощилиада“"}
{"url": "http://www.focus-news.net/news/2018/07/18/2546865/premierat-boyko-borisov-osvobodi-zam-ministar-tsvetan-dimitrov.html", "text": "Със заповед на министър-председателя Бойко Борисов от длъжността заместник-министър на земеделието, храните и горите е освободен Цветан Димитров. Това съобщиха от  правителствената информационна служба . Решението на премиера е взето след срещата на министъра на земеделието, храните и горите Румен Порожанов с представители на протестиращите животновъди.  \r\nМинистър-председателят Борисов разпореди на министър Порожанов да освободи също така директорa на Дирекция „Животновъдство“ Златка Възелова, директорa на Дирекция „Директни плащания и идентификация на земеделските парцели“ Георги Праматаров, както и съветника на министъра Бойко Синапов.", "date": "2018.07.18", "title": "Премиерът Бойко Борисов освободи зам.-министър Цветан Димитров"}
{"url": "http://www.focus-news.net/news/2018/07/18/2546866/inzh-svetoslav-glosov-api-tarifiraneto-na-tol-sistemata-shte-bade-predstaveno-prez-vtorata-polovina-na-mesets-avgust.html", "text": "Тарифирането на тол системата ще бъде представено през втората половина на месец август. Това каза инж. Светолслав Глосов, председател на УС на Агенция „Пътна инфраструктура“ (АПИ) по време на представянето на електронната система за събиране на таксите за ползване на републиканската пътна мрежа, предаде репортер на  Агенция „Фокус“ . По думите му след това тарифирането ще премине през обществено обсъждане. „Различна тарифа ще има различните класове пътища. Някой може би ще бъдат с нулева ставка предвид лошото състояние на пътя. Системата ще обхваща 16 хил. км. С подобряване на инфраструктурата е възможно да бъде променяна и тарифата на тези пътища. Системата позволява да бъде разширявана, да бъдат включени различни опции за тарифиране“, каза инж. Глосов и поясни, че тази система ще бъде първата такава в Европа. Той коментира, че се очаква от Световната банка изготвянето на тарифирането и допълни, че системата е базирана на GPS проследяване. По думите му контролът ще се извършва по два начина. „Единият начин е чрез контролните рамки, на които ще бъдат монтирани камери, които отчитат типа на автомобила и теглото на товарните автомобили, брой оси. Отделно ще има и мобилни групи над 100 автомобила, които са включени в проекта“, каза инж. Глосов. \r\nДеница КИТАНОВА", "date": "2018.07.18", "title": "Инж. Светослав Глосов, АПИ: Тарифирането на тол системата ще бъде представено през втората половина на месец август"}
{"url": "http://www.focus-news.net/news/2018/07/18/2546868/literaturen-salon-lege-10-organizira-vecher-posvetena-na-vaptsarov.html", "text": "На 19 юли Литературен салон „Леге 10“ и издателство „Захарий Стоянов“ организират вечер, посветена на поета Никола Вапцаров. Това съобщиха от пресцентъра на  ГС на БСП - София . Ще бъде представено новото фототипно издание на „Моторни песни“ и ще бъде излъчен документалният филм на Петко Горанов „И след разстрела“. \r\nСъбитието ще се състои от 18.00 часа в залата на първия етаж на Градския съвет на БСП – София (ул. „Леге“ №10).", "date": "2018.07.18", "title": "Литературен салон „Леге 10“ организира вечер, посветена на Вапцаров"}
{"url": "http://www.focus-news.net/news/2018/07/18/2546869/spored-ekip-i-gadzeta-delo-sport-chetirima-ot-frantsiya-v-driym-tima-na-mondiala.html", "text": "Варан с най-висока оценка от шампионите, Черчесов и Мартинес засенчиха Дешан. След края на мондиала дойде време за равносметка. На мондиала се вкараха 169 гола (с два по-малко от рекорда от 171 през 1998 и 2014), а в сравнения с ЮАР 2010 например разликата е доста голяма - 24 попадения повече за турнира в Русия. Както е известно, само 1 мач завърши 0:0 - за разлика от предишните три мондиала през 2006, 2010 и 2014, когато станахме свидетели на по 7 срещи без голове. \r\nДокато преди 8 години например за целия турнир имаше само 2 автогола, този път паднаха цели 12. Друга статистика, която бие на очи, са само четирите червени картона. Спадът е огромен спрямо Германия 2006 например, когато имаше 28 изгонвания на играчи. \r\nВ идеалните си отбори авторитетните спортни издания \"Екип\" и „Гадзета дело спорт\" поставиха по четирима играчи от шампиона Франция. Мястото на Рафаел Варан, Пол Погба и Килиан Мбапе е гарантирано и в двата случая. Разликата е между Люка Ернандес и Грийзман. Левият бек е в Топ 11 на \"Екип\", докато съотборникът му в Атлетико Мадрид е поставен сред най-добрите от спортен вестник №1 в Италия. Въпреки че Антоан имаше ключова заслуга във финала, според представянето на целия Мондиал е едва девети по оценка в състава на франция (според \"Екип\"). \r\nВенцислав ДРАГОМАНОВ", "date": "2018.07.18", "title": "Според „Екип“ и „Гадзета дело спорт“ четирима от Франция в дрийм тима на мондиала"}
{"url": "http://www.focus-news.net/news/2018/07/18/2546867/danail-kirilov-gerb-ne-sme-pravili-popravki-po-dvata-paragrafa-tsitirani-ot-nfsb.html", "text": "Искам да подчертая, че нито аз, нито ГЕРБ сме правили поправки по двата параграфa. Проверете доклада, ще видите кои са вносителите. Това каза пред журналисти в парламента депутатът от ГЕРБ и председател на правна комисия Данаил Кирилов в отговор на критиките на НФСБ, че с промените в Закона за приватизация и следприватизионен контрол с параграфи 3 и 4 ГЕРБ са продали държавата за 58 млн. лева, предаде репортер на  Агенция „Фокус“ . В отговор на въпрос подарили ли са на братя Домусчиеви 58 млн. лева с промените в закона той заяви: „Нищо подобно“. „Взел съм отношение по процедурата и по доклада, който е гласуван от икономическа комисия“, обясни Кирилов. \r\nБиляна ИВАНОВА", "date": "2018.07.18", "title": "Данаил Кирилов, ГЕРБ: Не сме правили поправки по двата параграфа, цитирани от НФСБ"}
{"url": "http://www.focus-news.net/news/2018/07/18/2546858/varna-v-muzeya-na-vazrazhdaneto-razkazvat-malko-izvestni-fakti-ot-zhivota-na-vasil-levski.html", "text": "Музеят на Възраждането във Варна ще отбележи 181-та година от рождението на Васил Левски, като ще бъдат показани негови снимки, а в беседа от 16.00 часа ще бъдат изнесени малко известни факти от живота му. Това каза за  Радио „Фокус“ – Варна  уредникът на Музея Мариана Николова. По думите й, снимките отразяват периода, в който Левски все още хайдутува, когато е част от четата на Панайот Хитов и от легиите на Георги Раковски. „Снимки, които ни се струват особено популярни, но сякаш не ги свързваме с този етап от живота му“, обясни уредникът. Тя допълни, че ще бъдат изнесени и факти от периода, преди Дяконът да започне изграждането на вътрешната революционна организация в страната.  \r\nЕдновременно с беседата, ще бъде излъчен и филм, посветен на българските хайдути, предоставен от Сдружение „Традиция“. В него се разказва за българските хайдути, за тяхното въоръжение и за облеклото им. Най-атрактивната част от днешната програма ще е изваждането на автентични хайдушки оръжия от фонда на музея. Сред тях, хората ще видят така нареченото чифте пищови, за което много се пее в народните песни. Ще могат да разгледат хладни оръжия като ятагани, саби, различни видове ками, ножове, които са използвали хайдутите, а също и огнестрелно оръжие – различни видове пушки, пистолети. „Добре дошли са всички, които имат интерес към българската история и към нашето минало. За първи път се предоставя възможност на хората не само да видят оръжията, но ще имат и възможност да ги пипнат, да проверят колко тежи един ятаган, колко сила е била нужна на един български хайдутин, за да замахне с него, за да може да се отбранява или да напада“, каза още Мариана Николова. \r\nДиана СТОЕВА", "date": "2018.07.18", "title": "Варна: В Музея на Възраждането разказват малко известни факти от живота на Васил Левски"}
{"url": "http://www.focus-news.net/news/2018/07/18/2546864/afp-amerikanskiyat-pastor-andryu-bransan-shte-ostane-v-zatvora-razporedi-turski-sad.html", "text": "Турски съд разпореди американският пастор Андрю Брънсън да остане в затвора, предава кореспондент на  AFP . Съдията по делото насрочи следващото  изслушване на пастора за 12 октомври. \r\nБрънсън е в затвора в продължение на почти две години с обвинения в тероризъм, въпреки нарастващият натиск, който САЩ упражняват върху Турция за освобождаването му. Пасторът, който ръководеше протестантска църква в град Измир, бе задържан за първи път през октомври 2016 г. Случаят  обтегна сериозно отношенията между Вашингтон и Анкара. Тереза Герова", "date": "2018.07.18", "title": "AFP: Американският пастор Андрю Брънсън ще остане в затвора, разпореди турски съд"}
{"url": "http://www.focus-news.net/news/2018/07/18/2546870/faz-obeshtaniyata-na-vladimir-putin-ne-struvat-mnogo.html", "text": "Държавният глава на Руската федерация Владимир Путин обеща да продължи договора с Украйна за транзит на природен газ за Европа. Но условията в него на практика обезценяват даденото от лидера на Кремъл обещание, твърди Петер Щурм в статия за германския национален ежедневник  Die Frankfurter Allgemeine Zeitung .  \r\n„На фона на ентусиазма от пресконференцията на президентите Тръмп и Путин изглежда всички забравиха една тема. Американският президент определи Германия като „заложник на Русия“, тъй като Берлин продължава участието си в най-малкото съмнителния от политическа гледна точка проект за строителството на газопровода „Северен поток 2“. В контекста на руските газови доставки в страните от Централна и Западна Европа, Путин отстъпи пред новия си приятел. \r\nТръмп изрази опасения, че с помощта на проекти като „Северен поток 2“ Русия се стреми към постигането на пълна изолация на Украйна. На свой ред лидерът на Кремъл увери, че Русия е готова да продължи договора за транзит на газ за Европа през територията на Украйна. Но при условия, че всички участващи компании разрешат спора, който се гледа в Стокхолмския арбитражен съд. Руската компания в проекта е такава само от формална гледна точка – в действителност решенията й се взимат от Москва. Така че някои се успокоиха: думата на Путин в Русия има силата на закон. Но Путин си осигури път за отстъпление, така че неговото обещание се обезценява“, уверен е Щурм. Тереза Герова", "date": "2018.07.18", "title": "FAZ: Обещанията на Владимир Путин не струват много"}
{"url": "http://www.focus-news.net/news/2018/07/18/2546872/sofiya-vavezhda-se-promyana-v-organizatsiyata-na-dvizhenie-vav-vrazka-s-remont-na-vodoprovod-po-ul-parva-balgarska-armiya.html", "text": "Въвежда се промяна в организацията на движение във връзка с ремонт на водопровод по ул. \"Първа българска армия\" в София. Това съобщиха от пресцентъра на  Столична община . \r\nВъв връзка с ремонт на водопровод по ул. \"Първа Българска армия\", от ул. \"Гено Киров\" до ул. \"Нешо Бончев\", по ул. \"Първа Българска армия\", от ул. \"Нешо Бончев\" до мост на р. Суходолска , по ул. \"Проф. Иван Георгов\" от ул. \"Първа Българска армия\" до ул. \"Локомотив\", по ул. \"Локомотив\" от ул. \"Проф. Иван Георгов\" до бул. \"Илиянци\", по бул. \"Илиянци\" от ул. \"Първа Българска армия\" до ул. \"Сергей Румянцев\" се въвежда промяна в организацията на движение. \r\nЗабранява се влизането на пътни превозни средства, както следва: \r\n- от 19 юли 2018 година до 24.00 07 2018 година  по северната половина от пътното платно на ул. \"Първа Българска армия\", в участък от 100 м, считано от ул. \"Константин Преславски\" в посока ул. \"Проф. Иван Георгов\". Движението на пътни превозни средства ще се извършва двупосочно по една лента в посока по южната половина от пътното платно на ул. \"Първа Българска армия\", в същия участък от 28 юли 2018 г. до 24 август 2018 г. по северната половина от пътното платно на ул. \"Първа Българска армия\", в участък от 125 м, между ул. \"Константин Преславски\" и ул. \"Проф. Иван Георгов\". Движението на пътни превозни средства ще се извършва двупосочно по една лента в посока по южната половина от пътното платно на ул. \"Първа Българска армия\", в същия участък; \r\n-  до 24.00 часа на 18 юли се измества временно  автобусна спирка по маршрута на автобусна линия № 100, с код 1506 \"Моста на Суходолска река\",  със 100 метра напред в посока ул. \"Нешо Бончев\"; \r\n- От 04.30 часа на 19 юли 2018 г. до 24.00 часа на 24 август 2018 г. се измества временно  автобусна спирка по маршрута на автобусна линия № 100, с код 1505 \"Моста на Суходолска река\", с 90 метра назад в посока ул. \"Константин Преславски\".", "date": "2018.07.18", "title": "София: Въвежда се промяна в организацията на движение във връзка с ремонт на водопровод по ул. „Първа българска армия“"}
{"url": "http://www.focus-news.net/news/2018/07/18/2546873/stara-zagora-rayonnata-prokuratura-nablyudava-dosadebno-proizvodstvo-za-telefonna-izmama-za-40-000-evro.html", "text": "Районна прокуратура – Стара Загора наблюдава досъдебно производство, по описа на сектор „Противодействие на криминалната престъпност“ при ОДМВР – Стара Загора, за измама - престъпление по чл.209,ал.1 от Наказателния кодекс. Това съобщиха от пресцентъра на  Апелативна прокуратура-Пловдив . \r\nДо момента е установено, че за времето от 10 юли 2018 г. възрастно семейство от град Стара Загора  (жена на 78 г. и мъж на 82 г.) били въведени в заблуждение по схемата \"съдействие на полицията за залавяне на телефонни измамници\". Първоначално контакта с пострадалите бил  осъществен на домашния им стационарен телефон, след което по „съвет“ на измамниците те закупили нов мобилен телефон, по който се провеждали разговорите.  \r\nНа 10.07.2018  г. пострадалите възрастни хора изтеглили от банков клон в града сумата от 20 000 евро, които предали на измамниците. На следващия ден пострадалите били изпратени в гр. Велико Търново, където от клон на същата банка изтеглили още 20 000 евро и предали на жена, на средна възраст.  Едва на 16. 07.2018  г. пострадалите подали сигнал в полицията. По делото се водят процесуално-следствени действия и оперативни мероприятия за издирване на извършителите на престъплението.", "date": "2018.07.18", "title": "Стара Загора: Районната прокуратура наблюдава досъдебно производство за телефонна измама за 40 000 евро"}
{"url": "http://www.focus-news.net/news/2018/07/18/2546878/stara-zagora-25-dvoyki-ot-grada-shte-poluchat-sredstva-za-invitro-protseduri.html", "text": "За поредна година Община Стара Загора подпомага финансово процедури и дейности по асистирана репродукция  на съпрузи и лица, живеещи на съпружески  начала, с репродуктивни проблеми. Специална комисия към Общинския съвет в Стара Загора одобри 25 двойки, заявили желание за финансово подпомагане по асистирана репродукция. Всеки кандидат ще получи финансиране от по 2000 лв. за процедури. Това съобщиха от пресцентъра на  Общината . \r\nКандидатите трябва да отговарят на следните критерии: да са български граждани, притежаващи постоянен и/или настоящ адрес на територията на  Община Стара Загора през последните три години. При двойките във фактическо съжителство и при семействата на това условие следва да отговаря поне единия от кандидатите; да са семейни двойки  или във фактическо съжителство; да нямат парични задължения към държавата; да нямат парични задължения към Община Стара Загора – проверката се извършва служебно; да са със непрекъснати здравно- осигурителни права; да не са поставени под запрещение; да не са криминално проявени лица; да е налице доказан стерилитет /независимо с женски и/или с мъжки фактор/, лечим   единствено   с   методите   на   АРТ   и   по-конкретно   IVF   или   ICSI. \r\nДвойки и семейства с репродуктивни проблеми могат да получат финансово подпомагане на процедури  и дейности по асистирана репродукция със средства, предвидени в общинския бюджет, един път годишно в рамките на текущата година, при условие, че не са одобрени за финансово подпомагане от други фондове за същия период и за същата процедура . \r\nНа предстоящата сесия, местните старейшини ще трябва да приемат решението на Комисията, внесено от председателя й Тунджай Йозтюрк.", "date": "2018.07.18", "title": "Стара Загора: 25 двойки от града ще получат средства за инвитро процедури"}
{"url": "http://www.focus-news.net/news/2018/07/18/2546875/cyprus-mail-plavatelen-sad-s-160-migranti-na-borda-potana-kray-bregovete-na-kipar-16-dushi-sa-zaginali.html", "text": "Плавателен съд, превозващ около 160 мигранти на борда си, потъна край бреговете на остров Кипър, съобщава електронното издание на единствения ежедневник, излизащ на английски език в Република Кипър -  Cyprus Mail . \r\nКъм настоящия момент се потвърждава за смъртта на 16 души, 101 други са били спасени. Съдбата на най-малко 30 други остава неизвестна към настоящия момент.  \r\nУточнява се, че инцидентът се е случил в близост до бреговете на Севернокипърската турска република, разположена в северната част на острова. Тереза Герова", "date": "2018.07.18", "title": "Cyprus Mail: Плавателен съд с 160 мигранти на борда потъна край бреговете на Кипър, 16 души са загинали"}
{"url": "http://www.focus-news.net/news/2018/07/18/2546880/varna-umbal-sv-marina-otbelyaza-patronniya-si-praznik.html", "text": "С литургия за здраве и благополучие, отслужена от Варненския и Великопреславски митрополит Йоан, награждаване на дългогодишни служители и богата музикално-артистична програма отбеляза патронния си празник УМБАЛ „Св. Марина“ във Варна. Това съобщиха от пресцентъра на  Медицински университет (МУ) - Варна . \r\nРъководството на болницата посрещна гостите под звуците на духовата музика на военноморските сили в парка пред южния вход на лечебното заведение. Пациенти, медици и много приятели уважиха празника и поздравиха ръководството на лечебното заведение.  \r\nминистърът на здравеопазването Кирил Ананиев изпрати поздравителен адрес, в който се казва: „На този светъл празник приветствам вашите усилия да опазите здравето на пациентите, като прилагате най-съвременните и ефективни методи за диагностика и лечение. Благодарение на успешния мениджмънт на ръководството, високия професионализъм и всеотдайна работа на екипа от медицински специалисти, УМБАЛ „Св. Марина“ се утвърди като едно от най-динамично развиващите се лечебни заведения в страната.“  \r\nРекторът на МУ-Варна проф. д-р Красимир Иванов посочи в поздравлението си, че благодарение на усилията на хората, работещи тук, УМБАЛ „Св. Марина“-Варна се превърна в европейското лице на българското здравеопазване и получи редица престижни отличия и награди. Изпълнителнит директор проф. д-р Валентин Игнатов отличи с почетни плакети и грамоти дългогодишни служители и им благодари за личния принос, всеотдайност и професионализъм в ежедневната работа. \r\nЗа настроението на гостите се погрижиха талантливите студенти от фолклорния ансамбъл на МУ - Варна, близначките Мерлин и Нермин Игнатови, шестокурсникът Антонио Гунчев, второкурсничката Ивелина Делчева, Ейнджъл Матю и Бенхур Бенджамин, солистите на варненската опера Вера Железова и Валерий Георгиев, лауреатите на множество национални и международни певчески конкурси за деца Моника Парушева, Лилия Николова, Мойра Янкова и Максим Ялнъзов, виртуозната пианистка Жени Душкова, чаровната звезда от „X фактор“ Цвета Добрева и нежните балерини от балет „Вива денс“. Под аплодисментите на много гости вечерта завърши с изпълненията на рок бандата на проф. д-р Вилиян Платиканов и приятели. Най-малките гости на празника рисуваха върху хвърчила и се забавляваха с много игри.   \r\nПоздравителни адреси бяха получени също от д-р Йорданка Пенкова, временно изпълняващ длъжността управител на Националната здравноосигурителна каса (НЗОК) и Жени Начева, председател на Надзорния съвет на НЗОК, контраадмирал Митко Петев – командир на Военноморските сили, проф. д-р Красимир Гигов, главен секретар на Министерството на здравеопазването, Стоян Пасев – областен управител на Варна, Тодор Балабанов – председател на Общински съвет Варна, д-р Марияна Симеонова - директор на Агенцията по трансплантации, директори на университетски болници и лечебни заведения от страната, представители на държавната и местната власт, ректорите на Висшето военноморско училище и Технически университет - Варна, управители на фирми и др.", "date": "2018.07.18", "title": "Варна: УМБАЛ „Св. Марина“ отбеляза патронния си празник"}
{"url": "http://www.focus-news.net/news/2018/07/18/2546876/evropeyskata-komisiya-registrira-dve-evropeyski-grazhdanski-initsiativi.html", "text": "Колегиумът на членовете на Европейската комисия (ЕК) взе решение да регистрира европейска гражданска инициатива, озаглавена „Постоянно гражданство на Европейския съюз“. Това съобщиха от  Представителството на ЕК в България . Основната цел на предложената инициатива е да се гарантира, че европейското гражданство и свързаните с него права не могат да бъдат загубени, след като веднъж са получени. По-конкретно, организаторите посочват Брексит и бъдещата загуба на гражданство на Европейския съюз (ЕС) и права на гражданите на Обединеното кралство. Регистрацията на тази инициатива ще се състои на 23 юли 2018 г.  \r\nВтората Европейска гражданска инициатива, която ще бъде регистрирана на 19 юли 2018 г., е озаглавена „Да спрем глада при 8 % от европейското население“. Тя има за цел да подтикне правителствата да се заемат с проблема с гладуването и да подчертае тяхната отговорност за изкореняване на проблема. Организаторите на инициативата са изготвили подробен списък с действия, във връзка с които призовават Комисията да приеме законодателни предложения.  \r\nРешението на Комисията да регистрира инициативите се отнася само до правната допустимост на предложенията. На този етап Комисията все още не е анализирала съдържанието. Ако в рамките на една година инициативите получат по един милион изявления за подкрепа от най-малко седем различни държави членки, Комисията ще трябва да реагира в срок от три месеца.", "date": "2018.07.18", "title": "Европейската комисия регистрира две европейски граждански инициативи"}
{"url": "http://www.focus-news.net/news/2018/07/18/2546877/inzh-svetoslav-glosov-api-tol-sistemata-mozhe-da-bade-razshirena-taka-che-da-obhvashta-i-obshtinski-patishta.html", "text": "Тол системата може да бъде разширена така, че да обхваща и общински пътища. Това каза инж. Светослав Глосов, председател  на  УС на  Агенция „Пътна инфраструктура“ (АПИ) по време на заседанието на Регионална комисия във връзка с тол системата във връзка с идеята 20 % от тол системата да отиват за общински пътища, предаде репортер на  Агенция „Фокус“ . „Републиканската пътна мрежа, която минава през общини и населени места, в момента за нея не се плаща нито винетна такса, нито ще се плаща и тол такса. Тези участъци ще бъдат с нулева ставка в тол системата. Не е проблем те да бъдат платени, тъй като така или иначе ние поддържаме пътното платно, а общините поддържат тротоари и осветление. Тол системата може да бъде разширена така, че да обхваща и общинските пътища“, каза инж. Глосов.  \r\nДеница КИТАНОВА", "date": "2018.07.18", "title": "Инж. Светослав Глосов, АПИ: Тол системата може да бъде разширена така, че да обхваща и общински пътища"}
{"url": "http://www.focus-news.net/news/2018/07/18/2546874/inzh-doncho-atanasov-api-zakonat-za-patishtata-tryabva-da-bade-priet-po-nay-barziya-nachin.html", "text": "Законът за пътищата трябва да бъде приет по най-бързия начин. Това каза инж. Дончо Атанасов,  член на  УС на  Агенция „Пътна инфраструктура“ (АПИ) по време на заседанието на Регионална комисия във връзка с тол системата и промените в Закона за пътищата, предаде репортер на  Агенция „Фокус“.   По думите на инж. Атанасов създаването на тол системата е тежко занимание. „Адски трудно е да изградим тол система и то най-съвременната в Европа. Затова всякакви обструкции могат да се правят“, каза инж. Атанасов. По думите му идеята е тол системата да е най-съвременна, да има ниски разходи, да обхване всички трафици, по които се движат тежкотоварните автомобили и правоприлагането да бъде ефективно. „Този, който чупи най-много републиканската пътна мрежа, той трябва да плаща най-много\", каза ижн. Атанасов. Според него, за да бъде ефективна системата, трябва да има тежък контрол. „Да, АПИ в момента има с около 20 млн. лв. събирания повече от 2017 г. и с 40 млн. лв. повече  от 2016 г. Това, което можем да правим като контрол с МВР, го правим. Превишаваме си даже правата на служителите, за да има някакъв контрол, особено по трафика, който преминава през България“, каза инж. Атанасов. Според него този законопроект трябва да бъде приет до края на юли и да бъдат качени до 1 август 2018 г. всички наредби, които касаят закона. „Огромната ми молба е да ни помогнете максимално, без значение кой от коя политическа сила е“, посочи още той. \r\nДеница КИТАНОВА", "date": "2018.07.18", "title": "Инж. Дончо Атанасов, АПИ: Законът за пътищата трябва да бъде приет по най-бързия начин"}
{"url": "http://www.focus-news.net/news/2018/07/18/2546871/sofiya-chast-ot-protestirashtite-zhivotnovadi-se-sreshtaha-s-ministar-rumen-porozhanov-v-sgradata-na-ms.html", "text": "Няколко души от протестиращите животновъди бяха допуснати до сградата на МС за преговори със земеделския министър Румен Порожанов и останалите министри от кабинета, предаде репортер на  Агенция \"Фокус\" . Срещата продължи около два часа. Очаква се всеки момент земеделският министър да обяви резултатите от нея.  \r\nГоляма част от протестиращите пред сградата на правителството се разотиват.", "date": "2018.07.18", "title": "София: Част от протестиращите животновъди се срещаха с министър Румен Порожанов в сградата на МС"}
{"url": "http://www.focus-news.net/news/2018/07/18/2546879/priklyuchi-protestat-na-zhivotnovadite-v-stolitsata.html", "text": "Приключи протестът на животновъдите в столицата, предаде репортер на Агенция „Фокус“. След среща в Министерски съвет, председателят на НОКА Симеон Караколев обяви пред журналисти, че исканията им са удовлетворени. Движението по бул. „Дондуков“ все още не е възстановено. \r\nЦветелин ДИМИТРОВ \r\nОчаквайте подробности", "date": "2018.07.18", "title": "Приключи протестът на животновъдите в столицата"}
{"url": "http://www.focus-news.net/news/2018/07/18/2546883/varna-okrazhniyat-sad-postanovi-zadarzhane-pod-strazha-za-shofyor-koyto-e-prichinil-pri-paten-intsident-smartta-na-dete-v-ignatievo-i-se-e-ukrival-11-dni.html", "text": "С определение на Варненския окръжен съд днес бе наложена мярка за неотклонение „Задържане под стража“ за водача, причинил в пътно-транспортно произшествие смъртта на дете в Игнатиево. Това съобщиха от  Апелативна прокуратура – Варна . Най-тежката мярка за процесуална принуда бе поискана от Окръжната прокуратура след 72-часово задържане на 42-годишния Иван Д., който избяга от местопроизшествието на 5 юли и се укрива цели 11 дни. По време на съдебното заседание за определяне на мярката за неотклонение стана ясно, че обвиняемият е осъждан многократно, включително и за шофиране на автомобил под влияние на алкохол.  \r\nВ качеството на обвиняем мъжът бе привлечен вчера от Окръжната прокуратура във Варна, която му повдигна обвинение по член 343, ал. 3, във връзка с ал. 1, буква „в“ от НК. Досъдебното производство е било образувано още на 5 юли 2018 г. в Районната прокуратура във Варна за телесна повреда на пострадалото момче. След смъртта на момчето на 16 юли в болницата, където е било прието с опасност за живота, с множество фрактури на крайници и луксация на двете рамена, делото е било изпратено по компетентност в Окръжната прокуратура.   \r\nТежкото пътно-транспортно произшествие от 5 юли тази година е станало около 0,45 часа в град Игнатиево. Иван Д. като водач на лек автомобил „Рено“ по време на движението си блъснал непълнолетното момче, което се е движило по пътното платно. След инцидента мъжът не спира, изминава метри с тялото на момчето върху капака на колата си, а след това се укрива от органите на реда.", "date": "2018.07.18", "title": "Варна: Окръжният съд постанови задържане под стража за шофьор, който е причинил при пътен инцидент смъртта на дете в Игнатиево и се е укривал 11 дни"}
{"url": "http://www.focus-news.net/news/2018/07/18/2546884/sport-mediite-v-evropa-narichat-otpadaneto-na-levski-nay-golyamata-iznenada.html", "text": "Вадуц отстрани Левски от Лига Европа. Играещият във втора швейцарска дивизия тим падна с 2:3 на \"Герена\", но с повече голове на чужд терен продължава в следващия кръг. Медиите в различните точки на континента нарекоха отпадането на Левски „Най-голямата изненада“. \r\nВ Швейцария са учудени от факта, че играещият в местната втора дивизия тим, отстранява един от най-титулуваните тимове в България. \r\nВ Италия са учудени как така наставникът Делио Роси е допуснал подобна излагация и отличават това като една от най-големите изненади в турнира до момента. \r\nВ Румъния излизат със заглавие: \"Трагедия за Левски\" и акцентират на представянето на скандално слабия в този мач Серджиу Буш.  \r\nВ Словакия обръщат внимание на своя човек в мача - вратарят Мартин Полачек. Той пусна лековат гол, който се оказа с цената на класиране за Вадуц. \r\nВенцислав ДРАГОМАНОВ", "date": "2018.07.18", "title": "Спорт: Медиите в Европа наричат отпадането на Левски „Най-голямата изненада“"}
{"url": "http://www.focus-news.net/news/2018/07/18/2546881/regionalnata-komisiya-prie-na-parvo-chetene-promeni-v-zakona-za-patishtata-obvarzani-s-tol-sistemata.html", "text": "Регионалната комисия прие промените в Закона за пътищата на първо четене, предаде репортер на  Агенция „Фокус“ . Промените бяха обсъдени от членовете на комисията заедно с тол системата. „За“ законопроекта гласуваха 13 членове на комисията, без „против“ и с 6 „въздържали се“.  Измененията в Закона за пътищата са внесени от депутата Александър Ненков от ГЕРБ. С тях се продължават инициираните през 2015 г. мерки по изграждане и функциониране на електронната система за събиране на таксите за ползване на платена пътна мрежа. Таксите ще са на база изминатото разстояние за превозни средства с обща техническа допустима максимална маса над 3,5 тона и на база време за леки автомобили с обща техническа и допустима максимална маса до или равна на 3,5 тона. Предстои промените в закона да влязат в зала на първо четене в петък, като в програмата за работа на парламента това е заложено като точка първа. Във вторник, 13.30 ч. ще се проведе заседание на Комисията по регионална политика, на която ще бъдат обсъдени промените и на второ четене. \r\nДеница КИТАНОВА", "date": "2018.07.18", "title": "Регионалната комисия прие на първо четене промени в Закона за пътищата, обвързани с тол системата"}
{"url": "http://www.focus-news.net/news/2018/07/18/2546886/ek-planat-yunker-nadhvarli-parvonachalnata-tsel-ot-315-miliarda-evro-investitsii.html", "text": "От юли 2015 г. насам Европейският фонд за стратегически инвестиции (ЕФСИ) е мобилизирал 335 милиарда евро под формата на допълнителни инвестиции в целия ЕС. Планът „Юнкер“ оказа безспорно въздействие върху икономиката на ЕС и промени радикално начина, по който иновациите се финансират в Европа, се казва в съобщение от  пресслужбата на ЕК. \r\nЕвропейската комисия и групата на Европейската инвестиционна банка (ЕИБ) изпълниха ангажимента си да мобилизират 315 милиарда евро за допълнителни инвестиции в рамките на Плана за инвестиции за Европа — плана „Юнкер“. С подкрепата на бюджетна гаранция от Европейския съюз и на собствените ресурси, предоставени от групата на ЕИБ, бяха одобрени 898 операции, които се очаква да доведат до инвестиции в размер на 335 милиарда евро в 28-те държави — членки на ЕС. Това е повече от първоначалната цел от 315 милиарда евро, определена през 2015 г., когато ЕФСИ бе стартиран като съдействие за преодоляване на недостига на инвестиции в резултат на финансовата и икономическа криза. Очаква се 700 000 малки и средни дружества да се възползват от подобрен достъп до финансиране.  \r\nПредвид успеха на ЕФСИ Европейският съвет и Европейският парламент се споразумяха миналата година за удължаване на неговото действие, както и за увеличаване на капацитета му на 500 милиарда евро до края на 2020 г.  \r\nНа 6 юни Комисията представи предложението си за приемник на плана „Юнкер“ в следващата многогодишна финансова рамка", "date": "2018.07.18", "title": "ЕК: Планът „Юнкер“ надхвърли първоначалната цел от 315 милиарда евро инвестиции"}
{"url": "http://www.focus-news.net/news/2018/07/18/2546888/sofiya-dvizhenieto-na-tramvaynite-motrisi-po-linii-16-i-7-po-ul-hristo-botev-e-vremenno-preustanoveno-zaradi-zapalil-se-lek-avtomobil-v-blizost-do-relsite.html", "text": "Движението на трамвайните мотриси по линии 1,6 и 7 по ул. „Христо Ботев“ в София е временно преустановено. Това съобщиха от пресцентъра на  Столична община . Причината е запалил се лек автомобил в близост до релсите. Екип на столичната пожарна е на място.", "date": "2018.07.18", "title": "София: Движението на трамвайните мотриси по линии 1,6 и 7 по ул. „Христо Ботев“ е временно преустановено заради запалил се лек автомобил в близост до релсите"}
{"url": "http://www.focus-news.net/news/2018/07/18/2546882/ministar-rumen-porozhanov-shte-uvelichim-pomoshtta-de-minimis-za-ovtsevadite-i-kozevadite-na-15-lv-premierat-borisov-obeshta-da-poluchim-dopalnitelni-sredstva.html", "text": "Ще увеличим помощта де минимис за овцевъдите и козевъдите на 15 лв., премиерът Борисов обеща да получим допълнителни средства. Това каза министърът на земеделието, храните и горите Румен Порожанов след среша с представители на протестиращите животновъди, предаде репортер на  Агенция „Фокус“ . \r\nПорожанов посочи, че разговорът с представители на протестиращите и премиера Бойко Борисов е бил дълъг. „Исканията за оставки ще бъдат удовлетворени – това е подписано в споразумението. По отношение на искането за де минимис, което към момента е 7 лв., получих уверение от премиера, че наесен ще получим допълнителни средства, така че на този етап с наши разчети, които имаме по бюджета на нашето министерство, ще можем да го увеличим на 15 лв., но не и на 20 лв., тъй като става голямо за възможност за изплащане. Това, което беше свързано с наредбата – ще се направи анализ от гледна точка на производители, които не са успели да получат плащания по обвързаното, и след анализа ще заложим средства в бюджета за 2019 г.“, обясни министърът. \r\nЦветелин ДИМИТРОВ", "date": "2018.07.18", "title": "Министър Румен Порожанов: Ще увеличим помощта де минимис за овцевъдите и козевъдите на 15 лв., премиерът Борисов обеща да получим допълнителни средства"}
{"url": "http://www.focus-news.net/news/2018/07/18/2546889/d-r-decho-dechev-problemite-v-nyakoi-pera-na-byudzheta-na-nzok-i-v-kontrola-stavat-hronichni-i-postoyanno-se-zadalbochavat.html", "text": "Очевидно е, че проблемите в някои пера на бюджета на НЗОК и в контрола стават хронични и постоянно се задълбочават. Това каза на заседание на парламентарната здравна комисия изпълнителният директор на Университетска МБАЛ „Св. Иван Рилски“ д-р Дечо Дечев, който е единственият кандидат за управител на НЗОК, предаде репортер на  Агенция „Фокус“ . „НЗОК не е лечебно заведение, а финансова институция, чието ръководство има задача да провежда политика за спазване на предварително заложените параметри на бюджета“, обяви той. „Политиката трябва да води до баланс между интересите на осигурените лица, индустрията и изпълнителите на медицински дейности. Там, където под влиянието на различни лобита във времето, е нарушаван този принцип, са най-големите проблеми в момента“, заяви д-р Дечев. „Цел в лекарствената политика, която трябва да се постави като главна- спазване на предварително заложените параметри в бюджета. В резултат на ежегодно повишаващият се ръст на разходите, главно за иновативните лекарства, се достигна до процентно отношение, между тях и разходите за болнична помощ, непознати за никоя цивилизована държава. За тази година се очаква те да се изравнят“, обясни той. „Обикновено тези разходи трябва да бъдат минимум 1 към 2. Тази година включвайки и разходите за лекарства, които се използват по клинични пътеки се очаква, те са се изравнят“, каза още Дечо Дечев. Д-р Дечо Дечев е завършил висше образование с образователно квалификационна стенен „Магистър\" в Медицинска академия-София и е с придобита медицинска специалност „Ушно-носно-гърлени болести\" През 2010 I с придобил магистърска степен по специалност „Мениджмънт на здравните грижи\" Владее английски и руски език. Започва работа като завеждащ УНГ кабинет в общинската болница в град Ихтиман, продължава като лекар в Окръжна болница-София н в МВР болница. От 1995 г. до 1997 г. е работил в Министерството на здравеопазването като началник на Отдел „Лекарствена политика\". От 2004 г. до 2008 Р. е бил последователно заместник -директор на НЗОК и член на Управителния съвет на НЗОК. От м. август 2008 г. до настоящия момент е кратко прекъсване, е директор на УМБАЛ \"Св. Иван Рилски\" гр. София, която е една от държавните болници без просрочени задължения и с положителен финансов резултат.  \r\nДоктор Дечев е преминал редица обучения в сферата на управление на болничната система и формиране на здравна политика. \r\nБиляна ИВАНОВА", "date": "2018.07.18", "title": "Д-р Дечо Дечев: Проблемите в някои пера на бюджета на НЗОК и в контрола стават хронични и постоянно се задълбочават"}
{"url": "http://www.focus-news.net/news/2018/07/18/2546893/sofiya-politsiyata-izyasnyava-obstoyatelstvata-po-signal-za-lipsvashta-chast-ot-pametnik-v-tsentralnite-sofiyski-grobishta.html", "text": "Столични полицаи изясняват факти и обстоятелства във връзка със сигнал за липсваща част от паметник в Централните софийски гробища, получен на 16 юли. Това съобщиха от пресцентъра на  МВР . На място е извършен оглед, а по случая е образувано досъдебно производство. Предприети са процесуално-следствени действия и се извършва проверка дали деянието не е извършено в предходен период.", "date": "2018.07.18", "title": "София: Полицията изяснява обстоятелствата по сигнал за липсваща част от паметник в Централните софийски гробища"}
{"url": "http://www.focus-news.net/news/2018/07/18/2546892/lovech-dvama-mazhe-sa-zadarzhani-po-podozrenie-v-nezakonen-dobiv-na-neftoprodukti-ot-nefunktsionirasht-sondazh-kray-s-devetaki.html", "text": "Двама мъже са задържани по подозрение в незаконен добив на нефтопродукти от нефункциониращ сондаж край с. Деветаки. Това съобщиха от пресцентъра на  МВР . Действията са осъществени в рамките на операция с участието на ТДНС - Ловеч, служители от сектор „Противодействие на икономическата престъпност“ при ОДМВР - Ловеч и РУ - Ловеч. В момент на незаконен добив на нефтопродукти е задържан 41-годишен мъж с 400 литра газов кондензат. При последвалите оперативно-издирвателни действия, в сграда в село Александрово, е задържан 58-годишен мъж при опит да транспортира 2100 литра газов кондензат, други 110 литра са иззети при претърсване в частно жилище в с. Деветаки. По случая е образувано досъдебно производство по чл. 240 \"а\" от НК,.", "date": "2018.07.18", "title": "Ловеч: Двама мъже са задържани по подозрение в незаконен добив на нефтопродукти от нефункциониращ сондаж край с. Деветаки"}
{"url": "http://www.focus-news.net/news/2018/07/18/2546894/reuters-ungariya-izliza-ot-migratsionniya-pakt-na-oon-zashtoto-e-zaplaha-za-sveta.html", "text": "Унгария ще излезе от миграционния пакт на организацията на ООН преди неговото окончателно одобряване, заяви министърът на външните работи на страната Петер Сиярто, определяйки споразумението като „заплаха за света“, предава  Reuters . \r\nГлобалното споразумение за сигурна, организирана и законна миграция (The Global Compact for Safe, Orderly and Regular Migration) бе одобрена в петък от всички 193 страни-членки на ООН, с изключение на САЩ, които излязоха още миналата година. \r\nНо Унгария реши да не подписва окончателния документ на официалната церемония през декември. \r\n„Този документ е изцяло срещу интересите на унгарската национална сигурност“, заяви Сиярто. „Това споразумение е заплаха за целия свят от гледна точка на това, че ще насърчи милиони (мигранти)“. \r\nСпоред неговите думи, пактът е „екстремен, пристрастен и способства миграцията. \r\n„В основата му стои идеята, че миграцията е добър и неизбежен феномен... А ние смятаме, че миграцията е лош процес, който  има изключително вредни импликации върху сигурността“, заяви унгарският външен министър. \r\nСиярто обясни, че доводите на Будапеща не са взети предвид в хода на дебата за документа, който обслужва интересите най-вече на африканските и латиноамериканските страни, откъдето произлизат повечето мигранти. \r\nПревод и редакция:", "date": "2018.07.18", "title": "Reuters: Унгария излиза от миграционния пакт на ООН, защото е „заплаха за света“"}
{"url": "http://www.focus-news.net/news/2018/07/18/2546887/inzh-svetoslav-glosov-api-poeli-sme-angazhiment-do-15-septemvri-da-osvobodim-ednata-lenta-na-patya-smolyan-madan-blokiran-ot-svlachishte.html", "text": "Поели сме ангажимент до 15 септември да освободим едната лента на пътя Смолян – Мадан, блокиран от свлачище. Това каза пред журналисти инж. Светослав Глосов, председател на УС на Агенция „Пътна инфраструктура“ (АПИ) във връзка със свлачището по пътя Смолян – Мадан, предаде репортер на  Агенция „Фокус“ .  \r\n„Много спешно изградихме един временен път, за да могат да минават хората. В момента са направени геоложки проучвания на свлачището. Изготвен е проект за аварийно укрепване. Съгласно този проект са затворени пукнатините в ската, които са констатирани. В момента се работи по доставката и монтирането на мрежа, която да защити свличащите се камъни. Това ще позволи да отворим едното платно от пътя“, каза инж. Глосов. По думите му целият път ще освободен след изграждането на подпорни стени, но това ще бъде предмет на обществена поръчка.  \r\nДеница КИТАНОВА", "date": "2018.07.18", "title": "Инж. Светослав Глосов, АПИ: Поели сме ангажимент до 15 септември да освободим едната лента на пътя Смолян – Мадан, блокиран от свлачище"}
{"url": "http://www.focus-news.net/news/2018/07/18/2546891/inzh-svetoslav-glosov-api-tol-sistemata-mozhe-da-bade-vavedena-predi-avgust-2019-g-ako-izpalnitelite-si-svarshat-rabotata-po-rano.html", "text": "Тол системата  може да бъде въведена преди август 2019 г., ако изпълнителите си свършат работата  по-рано. Това каза пред журналисти инж. Светослав Глосов, председател  на  УС на Агенция „Пътна инфраструктура“ (АПИ) във връзка с тол системата, предаде репортер на  Агенция „Фокус“ . Във връзка с изпълнението на тол системата, инж. Глосов обясни, че от 1 януари 2019 г. ще бъде въведена електронната винетка. „От август месец трябва да бъде въведена и тол сисетмата“, каза инж. Глосов. На въпрос дали може да се въведе тол системата по-рано от август 2019 г., инж. Глосов отговори: „Стига да се свършат работата по-рано изпълнителите. В момента работят по графика, който е в договора“, каза той. Във връзка със  свръхтонажните камиони, инж. Глосов обясни, че те и сега плащат други тарифи. „Тази класификация на автомобилите няма да отпадне“, каза още инж. Глосов.  \r\nДеница КИТАНОВА", "date": "2018.07.18", "title": "Инж. Светослав Глосов, АПИ: Тол системата  може да бъде въведена преди август 2019 г., ако изпълнителите си свършат работата  по-рано"}
{"url": "http://www.focus-news.net/news/2018/07/18/2546885/sofiya-vazstanoveno-e-dvizhenieto-po-bul-knyaz-al-dondukov.html", "text": "Възстановено е движението по бул. \"Княз Ал. Дондуков\", предаде репортер на  Агенция \"Фокус\" . Около 3 часа движението по булеварда беше блокирано, заради провеждащия се протест на животновъди. \r\nЦветелин ДИМИТРОВ", "date": "2018.07.18", "title": "София: Възстановено е движението по бул. \"Княз Ал. Дондуков\""}
{"url": "http://www.focus-news.net/news/2018/07/18/2546895/plovdiv-tovaren-avtomobil-se-e-obarnal-na-patya-plovdiv-parvomay-nyama-tezhko-postradali.html", "text": "Товарен автомобил се е обърнал на пътя Пловдив-Първомай, няма тежко пострадали. Това съобщи за  Радио „Фокус“ – Пловдив  говорителят на Областната дирекция на МВР. Сигналът за произшествието е подаден към 13.15 часа. Според подадената информация, товарният автомобил се е обърнал край разклон за село Виница и е излязъл извън пътя. 21-годишният водач е откаран в болница за прегледи. Пробата му за употреба на алкохол е отрицателна. Движението в района на пътнотранспортното произшествие не е затруднено. \r\nТони МИХАЙЛОВ", "date": "2018.07.18", "title": "Пловдив: Товарен автомобил се е обърнал на пътя Пловдив-Първомай, няма тежко пострадали"}
{"url": "http://www.focus-news.net/news/2018/07/18/2546897/pazardzhik-katastrofa-mezhdu-dva-leki-avtomobila-stana-v-blizost-do-krastovishteto-na-bul-balgariya-i-ul-tsar-shishman.html", "text": "Катастрофа между два леки автомобила стана в близост до кръстовището на бул. „България“ и ул. „Цар Шишман“ в Пазарджик, предаде репортер на  Радио „Фокус“ – Пазарджик . Причината за пътния инцидент е невнимание на един от водачите при ляв завой. Затруднено е движението в едната пътна лента в посока канал Паша арк. Няма пострадали хора, нанесени са само материални щети по двата автомобила. Очаква се екип на „Пътна полиция“. \r\nАлбена ЖИЛЕКОВА", "date": "2018.07.18", "title": "Пазарджик: Катастрофа между два леки автомобила стана в близост до кръстовището на бул. „България“ и ул. „Цар Шишман“"}
{"url": "http://www.focus-news.net/news/2018/07/18/2546899/pochina-pochetniyat-grazhdanin-na-stara-zagora-dimo-buhchev.html", "text": "След кратко боледуване на 72-годишна възраст почина Почетният гражданин на Стара Загора Димо Бухчев. Това съобщиха от пресцентъра на  общината . Градът загуби изключително достойна личност и добър човек, наследник на един от най-старите и значими старозагорски индустриални родове – строители на нова Стара Загора, известен с изключителната си благотворителна дейност. \r\nДимо Бухчев е роден на 03.10.1945 г. в Стара Загора. Потомък е на Диман Бухчев, който произвежда първите тухли и керемиди, с които започва възстановяването на Стара Загора след Освобождението.  \r\nИма тежко детство след национализацията, която отнема всичко на семейството, включително фамилната къща, както и заточението на баща му Димитър в лагера Белене.  \r\nСлед 1989 г. разгръща наследения бизнес нюх и принципите на рода си и се превръща в един от сериозните и уважавани личности на Стара Загора. Активно участва в създаването на Търговско-промишлената палата в Стара Затора и я ръководи в продължение на 4 години. Съосновател и експредседател е на „Клуба на работодателя“.  \r\nСъс строителни материали и транспорт помага за построяването на параклиса в Старозагорския затвор и за ремонта на църквата „Св. Димитър“, построява два плувни басейна, детски кът и заведения за хранене в близост до фабрика „Загорка“. Заедно със съпругата си Ваня Бухчева системно подкрепят домовете за деца със специални нужди с дарения, Дома за хора с увреждания, поддържат финансово кухнята за бедни, подпомагат млади и инициативни хора с увреждания в реализацията и образованието им… \r\nПрез 2014 г. по предложение на Инициативен комитет и с Решение на Общинския съвет в града Димо Бухчев е обявен за Почетен гражданин на Стара Загора. През м. ноември 2017 г. кметът на Стара Загора Живко Тодоров го удостои с Благодарствен знак за особени заслуги и Грамота за двете дарени на малките жители на града оборудвани детски площадки - в парк „Александър Стамболийски“ (Алана) и в парк „Пети октомври“.  \r\nКметът Живко Тодоров изпрати съболезнователен адрес до семейството на Димо Бухчев. Поклонението пред тленните му останки ще бъде на 20.07.2018 г. от 12.00 ч. в храма „Св. Николай“.", "date": "2018.07.18", "title": "Почина Почетният гражданин на Стара Загора Димо Бухчев"}
{"url": "http://www.focus-news.net/news/2018/07/18/2546900/d-r-decho-dechev-predlagam-nzok-da-ostoynostyava-lecheniyata-s-nay-visoka-efikasnost.html", "text": "Предлагам на базата на международно признати критерии и ръководства за лечение да се остойностява лечението с най-висока ефикасност, което да стане референтно за дадената диагноза. Това каза на заседание на парламентарната здравна комисия изпълнителният директор на Университетска МБАЛ „Св. Иван Рилски“ д-р Дечо Дечев, който е единственият кандидат за управител на НЗОК, предаде репортер на  Агенция „Фокус“ . „Предлагам стриктно спазване на принципа ефективност- ефикасност“, обяви той. „Ако имате трима пациенти с една и съща диагноза, при които се прилагат три различни терапии и при трите се постига еднакъв положителен резултат, казваме, че критерият ефективност е постигнат. Разходите за лечение обаче са различни, тоест имат различна ефикасност“, обясни д-р Дечев. „Предлагам създаване на реална конкурентна среда между изпълнителите на медицинска помощ. В момента НЗОК изплаща напълно онкомедикаментите, независимо от ефикасността им“, посочи той. „Друг принцип, който касае промяна в реда на скъпоструващи лекарства- намаляване на субективизма за изписване на лекарства по протоколи“, обяви Дечо Дечев. „В момента отпускането на препаратите много се забавя, което води до други проблеми“, каза още той. \r\nБиляна ИВАНОВА", "date": "2018.07.18", "title": "Д-р Дечо Дечев: Предлагам НЗОК да остойностява леченията с най-висока ефикасност"}
{"url": "http://www.focus-news.net/news/2018/07/18/2546890/dimitris-avramopulos-potvardi-kosovo-izpalni-usloviyata-za-vizova-liberalizatsiya.html", "text": "Европейският комисар по миграция, вътрешни работи и гражданство Димитрис Аврамопулос потвърди, че Косово отбелязва прогрес и е изпълнило условията за визова либерализация, съобщава електронното издание  Gazeta Express ,  като уточнява, че гръцкият политик е направил съответното изявление в интервю за вестник Koha Ditore, което ще бъде публикувано в четвъртък.  \r\n„Това е важна глава от нашата история: Косово изпълни условията за визова либерализация“, привежда изданието думите на Аврамопулос. „След години на сериозна работа и усилия, ЕК сега потвърждава, че Косово е изпълнило всички условия за визова либерализация. Сега ние  насърчаваме Съвета и Европейския парламент да придвижат напред нашето предложение. Лично аз се надявам, че сме много близо до безвизов режим за целия регион, който да бъде устаовен скоро\", увери Аврамопулос.  \r\nОчаква се по-късно в сряда Аврамопулос да потвърди препоръката на Европейската комисия за визовата либерализация за Косово. Тереза Герова", "date": "2018.07.18", "title": "Димитрис Аврамопулос потвърди: Косово изпълни условията за визова либерализация"}
{"url": "http://www.focus-news.net/news/2018/07/18/2546896/simeon-karakolev-noka-iskaniyata-ni-sa-udovletvoreni.html", "text": "Исканията ни са удовлетворени. Това каза пред журналисти председателят на НОКА Симеон Караколев, предаде репортер на  Агенция „Фокус“ . „Нашите първоначални искания бяха следните: оставка на всички отговорни лица за краха, които се случи в овцевъдството“, заяви Караколев и уточни, че това са зам. -министър Цветан Димитров, директорът на Дирекция „Животновъдство“ Златка Възелова, директорът на Дирекция „Директни плащания и идентификация на земеделските парцели“ Георги Праматаров, съветникът на министъра Бойко Синапов плюс изплащане на съответни компенсации. „След като министърът до вчера, включително и вчера, не искаше да приеме тези оставки, за това поискахме неговата. Днес получихме всичко, което поискахме в началото. Нашите протести категорично няма да бъдат политически“, допълни Караколев.  \r\nПо думите са изпълнени всичките им искания с изключение на едни допълнителни  5 лв. „Разбираме, че бюджетът е в тежко положение, проявихме разбиране. Всичко останало като искане беше удовлетворено.  Получихме оставките, които искахме.  Стадата ще бъдат възстановени в началото на следващата година, 6 месеца има карантина.  Националната козевъдна и овцевъдна асоциация взехме решение в момента, в който тези обекти бъдат годни за приемане на животни, ние ще обезпечим хората с транспортни средства, съответно с доставка на животните. В момента има информация за дезинфекциране в района“, обясни той.  \r\nНа въпрос дали са доволни от де минимис, Симеон Караколев отговори, чет тяхното искане първоначално е било 20 лв. „Това, което получаваме е 15 лв. В крайна сметка проявяваме разбиране, че бюджета е в затруднено положение. Всичко, което поискахме като Наредба 3, ще бъде изплатено. Средствата за 2018 г. ще бъдат изплатени в срок.  Чуваме, че има хора, които искат да саботират нашия протест, не ги знаем какви са. Те си имат техни искания, нашите бяха удовлетворени“, коментира той.  \r\nНа въпроса към министър Порожанов, как му се струва това, че хората крещят „Убийци“, той отговори, че  това е неразумно.  \r\nЦветелин ДИМИТРОВ", "date": "2018.07.18", "title": "Симеон Караколев, НОКА: Исканията ни са удовлетворени"}
{"url": "http://www.focus-news.net/news/2018/07/18/2546904/zam-ministar-zheni-nacheva-nyamame-namerenie-da-rabotim-po-promeni-v-zdravnoosiguritelniya-model-bez-nzok-nie-sme-ekip.html", "text": "Нямаме намерение да работим пакета от мерки за промени в здравноосигурителния модел и за оптимизиране на системата без участието на НЗОК и на управителя й. Това каза зам.-министърът на здравеопазването Жени Начева на заседание на парламентарната здравна комисия, предаде репортер на  Агенция „Фокус“ . „Ние сме екип, който трябва да постигне по-ефективно и ефикасно лечение на българските граждани и усвояване на средствата, които парламентът е гласувал за тази цел“, заяви тя. „Мисля, че сега имаме редкия и уникален шанс да работим като екип, като експерти, за които са ясни проблемите в системата“, посочи Жени Начева. „С общи усилия, на базата на професионализма ни, със съдействието на депутатите, съсловните и пациентските организации ще се справим“, каза още тя. \r\nБиляна ИВАНОВА", "date": "2018.07.18", "title": "Зам.-министър Жени Начева: Нямаме намерение да работим по промени в здравноосигурителния модел без НЗОК, ние сме екип"}
{"url": "http://www.focus-news.net/news/2018/07/18/2546907/ministar-lilyana-pavlova-balgariya-veche-ne-e-predsedatel-i-shte-ima-vazmozhnost-po-mnogo-po-aktiven-nachin-da-otstoyava-balgarskite-pozitsii-na-predstoyashtite-zasedaniya.html", "text": "България вече не е председател и ще има възможност по много по-активен начин да отстоява българските позиции на предстоящите заседания. Това каза пред журналисти министърът на Българското председателство на Съвета на ЕС Лиляна Павлова, след като информира депутатите от Комисията по европейски въпроси за изпълнението на приоритетите на Българското председателство, предаде репортер на  Агенция „Фокус“ . \r\n„Отчитаме резултатите от председателството и свършената работа детайлно пред Комисията по европейски въпроси и европейски фондове ведно с това какво предстои в рамките на триото. Тъй като ще имаме ангажимент и когато приключи нашето участие в триото в края на декември през януари отново да дойдем пред комисията и да отчетем вече цялостния напредък за това какво постигнахме заедно с Естония и Австрия. Това, което е важно да кажем за България през следващите шест месеца, е, че ние вече влизаме в по-активна фаза. И вече като не сме председател ще имаме възможност по много по-активен начин да отстояваме българските позиции на предстоящите заседания“, коментира Павлова. \r\nТя посочи, че топ приоритетите на България са няколко. „Първият е темата сигурност и миграция - също като на Австрийското председателство. Това, което предстои, е много важно за нас. Срещата на върха на 20 октомври, която се планира по време на Австрийското председателство, ще бъде с тема сигурност, Дъблинско споразумение и реформи. Идеята е да довършим започнатото от нас – затягане на граничния контрол, въвеждане на такъв информационен обмен и регистрация на данните, че да бъдат регистрирани тези, които са икономически или други мигранти, а не търсещи убежище, и инвестиции в страни, извън ЕС. И това трябва да бъде прието“, коментира министърът. \r\nПавлова обясни, че втората тема, която е топ приоритет за правителството ни, това е пакетът „Мобилност“. „Защото ние успяхме с командированите работници и извадихме от там пакета „Мобилност“ – това е първият голям успех. От септември планираме много активно участие на България във всички формати – и на експертно, и на политическо ниво, и на ниво Европейски парламент да отстояваме интересите на българските превозвачи, да търсим съмишленици в останалите по-отдалечени държави и да предлагаме такива текстове, които да ни удовлетворяват нас, така че да защитим интереса на превозвачите – за отпадането на текста със задължителното връщане на 3 седмици и въобще текстовете, които ще ни гарантират, че интересите на българските превозвачи няма да бъдат засегнати“, каза още Павлова. По думите ѝ има две приоритетни линии, по които България ще работи във връзка с пакета „Мобилност“. „Едната е текстовете, които се гледат в Европейския парламент, а другата е Европейският съвет, за да може да те да стигнат до единна позиция. Искаме да постигнем и на двете места консенсус, за да може да бъде прието това предложение“, обясни Павлова. \r\nКато трета тема, която България вдигна високо в дневния ред, Павлова посочи темата за двойния стандарт при храните. „Трябва да се разгледат законодателните текстове, с които да се въведат единни правила и много строги санкции за тези производители, които предлагат на пазара храни с двойно качество. Така че това е другата тема, по която ще можем да участваме много активно в заседанията с вече натрупан опит“, каза още тя.  \r\n„Другата тема е тази за единния цифров пазар, цифровизацията и законодателството, което ние приехме – 9 от 13 законодателни пакета за въвеждането на единния цифров пазар. Четири остават за Австрийското председателство и ние ще участваме дейно, тъй като за нас е много важно той да заработи до края на годината – какъвто ангажимент сме поели“, коментира Павлова. \r\nТя посочи, че приоритет за страната ни продължава да бъде и темата за Западните Балкани. „Така че активно ще участваме във всички формати, за да подкрепяме тези държави да вървят по пътя си“, обясни министър Павлова.", "date": "2018.07.18", "title": "Министър Лиляна Павлова: България вече не е председател и ще има възможност по много по-активен начин да отстоява българските позиции на предстоящите заседания"}
{"url": "http://www.focus-news.net/news/2018/07/18/2546908/evgeni-krusev-zam-kmet-na-sofiya-stolichna-obshtina-e-sklyuchila-dogovori-za-dostavka-na-102-novi-avtobusa-za-obshtestveniya-transport.html", "text": "Столична община е сключила договори за доставка на 102 нови автобуса за обществения градски транспорт. Това каза в интервю за дневния блок на  Радио „Фокус“  зам.-кметът на София ресор „Транспорт“ Евгени Крусев и уточни, че 82 са нови, газови и се очаква да пристигнат в месеците октомври-ноември. По думите му до края на годината в експлоатация ще влязат и първите два електрически автобуса в страната. Крусев каза още, че предстои да бъде обявена процедура от Столичния автотранспорт за доставка на 10 употребявани дизелови автобуса.  \r\n„Те няма да са като всички останали автобуси, които се движат към момента в градския транспорт на София, а ще бъдат туристически автобуси, които ще са предназначени за линиите, които се изкачват в планината Витоша. Те ще бъдат с ръчни скоростни кутии, със съответно по-комфортни седалки, предвид и по-голямото време за пътуване, което хората имат, за да достигнат до крайната точка в планината, като целта ни е тези полутуристически автобуси да са основно за линиите, които се качват в планината, като за линия 66 или 63“, информира Евгени Крусев. Той добави, че причината за избор на дизелови автобуси, които да обслужват маршрутите до Витоша, е по-високият им коефициент на полезно действие по стръмни участъци, като това е и причината да се търсят автобуси с ръчна скоростна кутия, така че водачът да има по-голям контрол над превозното средство при спускане. По отношение на опазването на околната среда Крусев поясни, че ще бъдат заложени много високи екологични стандарти.", "date": "2018.07.18", "title": "Евгени Крусев, зам.-кмет на София: Столична община е сключила договори за доставка на 102 нови автобуса за обществения транспорт"}
{"url": "http://www.focus-news.net/news/2018/07/18/2546903/voennite-moryatsi-otbelyazaha-godishninata-ot-rozhdenieto-na-vasil-levski.html", "text": "Днес, 18 юли, военните моряци се включиха в общоградските тържества по повод 181-та годишнина от рождението на Апостола на свободата Васил Левски в градовете Варна и Бургас. Това съобщиха от пресцентъра на  Военноморските сили . \r\nПред паметника на националния герой на „Алеята на възрожденската памет” в Морската градина на Варна се състоя поклонение и военен ритуал за поднасяне на венци и цветя. Заместник-началникът на Щаба на Военноморските сили капитан І ранг Венцеслав Димитров прие строя на почетния караул и Представителния духов оркестър на флота. \r\nДа отдадат почит на Апостола бяха дошли областният управител, кметът на Варна, представители на държавни и общински структури, командира на военни формирования и офицери от Щаба на ВМС, неправителствени и родолюбиви организации, ветерани, ученици, граждани и гости на града. \r\nВ ритуала, който се състоя в Морската градина на Бургас, участва почетен караул от състава на Флотилия бойни и спомагателни кораби с командир на караула капитан-лейтенант Калоян Попов. Строят бе приет от капитан І ранг Ваньо Мусински – заместник-командир на Флотилия бойни и спомагателни кораби. \r\nНа тържествената церемония присъстваха областният управител на област Бургас, кметът на града, представители на държавната и местна власт, много граждани и гости. Бяха поднесени венци и цветя в памет на Апостола.", "date": "2018.07.18", "title": "Военните моряци отбелязаха годишнината от рождението на Васил Левски"}
{"url": "http://www.focus-news.net/news/2018/07/18/2546910/prezidentat-rumen-radev-shte-poseti-aviobaza-graf-ignatievo-na-19-yuli.html", "text": "На 19 юли 2018 г., в 10.30 часа президентът и върховен главнокомандващ на Въоръжените сили Румен Радев ще посети авиобаза Граф Игнатиево, където ще присъства на ритуала по откриване и освещаване на параклис „Св. Вмчк. Мина“. Това съобщиха от  прессекретариата на държавния глава .", "date": "2018.07.18", "title": "Президентът Румен Радев ще посети авиобаза Граф Игнатиево на 19 юли"}
{"url": "http://www.focus-news.net/news/2018/07/18/2546905/sliven-s-vazpomenatelna-tseremoniya-v-grada-byaha-otbelyazani-181-godini-ot-rozhdenieto-na-apostola.html", "text": "С възпоменателна церемония на площад „Васил Левски“ в Сливен бяха отбелязани 181 години от рождението на Апостола. Това съобщиха от пресцентъра на  Общината , която е организатор на събитието. \r\n„В многовековната ни история, Левски е едно от най-ярките имена и личности, които се открояват с делата си. Голям идеалист, много решителен, с огромна любов към България, той ни завещава най-святото – свободата. Многопластова е неговата личност – от Дякон Игнатий до знаменосец на четата на нашия съгражданин Панайот Хитов и основна движеща сила в националноосвободителната борба на България“, е казал в словото си кметът Стефан Радев. Той е призовал всички да се учат от Левски и да следват неговия пример. „Ние и идните поколения трябва да следваме неговите завети – да обичаме нашата родина и да отстояваме вярата си в нея. Нека в този ден сведем глави пред делото и личността на Апостола на свободата.“ \r\nВенци и цветя пред паметника на Васил Левски са поднесли представители на различни институции, партии, организации и граждани.", "date": "2018.07.18", "title": "Сливен: С възпоменателна церемония в града бяха отбелязани 181 години от рождението на Апостола"}
{"url": "http://www.focus-news.net/news/2018/07/18/2546909/parlamentarnata-zdravna-komisiya-edinodushno-odobri-d-r-decho-dechev-za-upravitel-na-nzok-okonchatelnoto-reshenie-shte-bade-vzeto-v-plenarna-zala.html", "text": "Единодушно с 14 гласа „за“ парламентарната здравна комисия одобри д-р Дечо Дечев за управител на НЗОК, предаде репортер на  Агенция „Фокус“ . Предстои окончателното решение да бъде взето в пленарна зала. Д-р Дечев изложи пред депутатите от комисията концепцията си за управление на Касата. Той е и единственият кандидат за поста, предложен от ГЕРБ и „Обединени патриоти“. Дечо Дечев има над 37 години професионален опит в системата на здравеопазването. До избор на нов управител на Касата се стигна след като на 20 юни парламентът освободи предсрочно проф. Камен Плочев от поста. В писмо той уведоми Надзорния съвет, че поради заболяване не е могъл да изпълнява задълженията си и призова да се вземе решение дали да продължи да заема длъжността управител. Проф. Плочев застана начело на Касата през юли 2017 година, като през февруари 2018 година заяви, че му е била отправена заплаха да подаде оставка.  \r\nБиляна ИВАНОВА", "date": "2018.07.18", "title": "Парламентарната здравна комисия единодушно одобри д-р Дечо Дечев за управител на НЗОК, окончателното решение ще бъде взето в пленарна зала"}
{"url": "http://www.focus-news.net/news/2018/07/18/2546901/mvnr-na-rusiya-rusnakat-be-arestuvan-v-sasht-za-da-se-podkopayat-rezultatite-ot-sreshtata-putin-tramp.html", "text": "Москва в сряда разкритикува ареста на руски гражданин в САЩ, който бе обвинен в извършване на дейности, целящи да повлияят на американската политика и, според думите на говорителят на Министерството на външните работи на Русия Мария Захарова, това е направено с цел да бъдат подкопани резултатите от срещата между президентите на двете страни Доналд Тръмп и Владимир Путин, предава  AFP . \r\n„Това бе направено с очевидната цел да се минимизира позитивния ефект“ от състоялата се в понеделник среща между лидерите на САЩ и Русия, категорична е Захарова. \r\nПревод и редакция:", "date": "2018.07.18", "title": "МВнР на Русия: Руснакът бе арестуван в САЩ, за да се подкопаят резултатите от срещата Путин – Тръмп"}
{"url": "http://www.focus-news.net/news/2018/07/18/2546906/ministerstvo-na-otbranata-predstavitelni-voenni-podrazdeleniya-uchastvaha-v-proyavi-v-tsyalata-strana-po-povod-godishninata-ot-rozhdenieto-na-apostola-na-svobodata.html", "text": "С участието на представителни военни подразделения на Българската армия в цялата страна се отбелязва 181-ата годишнина от рождението на Апостола на свободата Васил Левски. Това съобщиха от пресцентъра на  Министерството на отбраната . \r\nВ родния град на Левски - Карлово, от 21.00 часа тази вечер на площад „Васил Левски“ с участието на военнослужещи от 61-ва механизирана бригада ще се състои тържествен митинг (заря) с полагане на венец на славата и на венци и цветя от държавни и местни институции, граждани и гости. По-рано днес в храм „Свети Николай“ в града беше отслужена тържествена Света литургия и бяха положени цветя пред гроба на майката на Апостола на свободата – Гина Кунчева.  \r\nВъв Велико Търново от 17.30 ч. курсанти от Националния военен университет, който носи името на Васил Левски, ще се включат в ритуала по полагане на венци и цветя пред паметника на Апостола.  \r\nПочетни караули от Сухопътните войски участваха във военни ритуали и тържествени мероприятия по случай годишнината пред паметници на Апостола в градовете Стара Загора, Хасково, Ямбол, Асеновград, Шумен, Ловеч, Сливен, Благоевград, Горна Оряховица. В Пловдив пред паметника на Васил Левски представително формирование и представителният духов оркестър на Военновъздушните сили от гарнизона участваха в тържественото честване и поднасянето на венци и цветя. Присъстваха началникът на гарнизон Пловдив и командир на 68-ма бригада „Специални сили“ бригаден генерал Явор Матеев, командирът на 3-та авиобаза Граф Игнатиево бригаден генерал Димитър Петров, гости и граждани на Пловдив. \r\nВ Бургас и Варна военните моряци се включиха в общоградските тържества по повод годишнината. Пред паметника на Васил Левски в Морската градина на Варна се състоя поклонение и военен ритуал за поднасяне на венци и цветя, където заместник-началникът на Щаба на Военноморските сили капитан І ранг Венцеслав Димитров прие строя на почетния караул и Представителния духов оркестър на флота. В Морската градина на Бургас в ритуал по повод годишнината участва почетен караул от състава на Флотилия бойни и спомагателни кораби с командир на караула капитан-лейтенант Калоян Попов. Строят бе приет от капитан І ранг Ваньо Мусински – заместник-командир на Флотилия бойни и спомагателни кораби.", "date": "2018.07.18", "title": "Министерство на отбраната: Представителни военни подразделения участваха в прояви в цялата страна по повод годишнината от рождението на Апостола на свободата"}
{"url": "http://www.focus-news.net/news/2018/07/18/2546912/sofiya-dvizhenieto-na-tramvaynite-motrisi-po-linii-16-i-7-po-ul-hristo-botev-v-sofiya-e-vazstanoveno.html", "text": "Движението на трамвайните мотриси по линии 1,6 и 7 по ул. „Христо Ботев“ в София е възстановено. Това съобщиха от пресцентъра на  Столична община . Временно бе спряно поради пожар в лек автомобил.", "date": "2018.07.18", "title": "София: Движението на трамвайните мотриси по линии 1,6 и 7 по ул. „Христо Ботев“ в София е възстановено"}
{"url": "http://www.focus-news.net/news/2018/07/18/2546911/sreshtata-vuchich-tachi-v-bryuksel-zavarshi-bez-rezultat-obzor.html", "text": "Държавният глава на Сърбия Александър Вучич се срещна в Брюксел с президента на Косово Хашим Тачи в нов кръг от заключителния етап на преговорите в Брюксел за нормализиране на двустранните отношения между Белград и Прищина. \r\nНа срещата присъства и Върховният представител на ЕС по външните въпроси и политиката за сигурност Федерика Могерини. Освен Тачи, в косовската делегация бяха включени още премиерът Рамуш Харадинай и председателят на парламента в Прищина Кадри Весели, а също и трима депутати - Фатмир Лимай, Беджет Пацоли и Дардан Гаши. Сърбия бе представена от Вучич и от ръководителя на правителствената Служба за Косово и Метохия Марко Джурич.  \r\nВ навечерието на новия кръг от преговори на високо равнище Могерини поясни, че „ще разгледаме постигнатия напредък в преговорите за всеобхватно споразумение за нормализиране на отношенията и ще планираме следващите стъпки и срещи, за да се гарантира, че работата между двете страни продължава с интензивно темпо\". В края на предишния кръг от преговорите, които се проведоха на 24 юни в Брюксел, президентът на Сърбия заяви, че Белград търси компромис и „ще се бори да се получи нещо, а не нищо\".  \r\nВ Прищина също демонстратираха позитивизъм, уверявайки, че разговорите се движат в посока постигане на споразумение, но след пристигането си в Брюксел не разкриха детайли за срещата на високо равнище. От пресслужбата на косовския премиер подчертаха единствено, че се очаква основна тема да бъде признаването на най-младата държава на Балканите. „Разбира се, няма да има разговори за независимостта, суверенитета и териториалния интегритет на Косово“, увериха от Прищина.  \r\nОчакваше се консултациите да приключат в „ранния следобед“, но разговорите приключиха още в часовете преди обед, при това – без резултат.  \r\nОбръщайки се към медиите, президентът на Косово заяви, че срещата е била „кратка, но една от най-трудните“ от началото на диалога между Белград и Прищина преди шест години. „Това беше кратка, но едно от най-трудните срещи, които имахме през последните шест години\", заяви Тачи пред журналисти в Брюксел. \r\n„Сърбия все още вярва, че Косово е част от нея. Грешат, много грешат“, категоричен бе Тачи, като същевременно допълни, че постигането на споразумение за нормализиране на двустранните отношения е полезно и за двете страни.  \r\n„Все още вярваме, че постигането на окончателно споразумение е възможно и ще бъде от полза както за Косово, така и за Сърбия, а също и за инвестирането в бъдещето на ЕС. Споразумение, което ще улесни бъдещето на двете страни и нации, което ще доведе до разбирателство и помирение\", поясни Тачи, като отбеляза, че очаква този процес да бъде труден и изпълнен с препятствия. „Очаквам диалогът да стане по-труден през следващите седмици или месеци, но преговорите ще продължат\", увери косовският президент, като същевременно допълни, че надеждите са преговорите да приключат с официално признание на Косово от страна на Сърбия. \r\nНа свой ред председателят на парламента в Прищина Кадри Весели заяви, че очаква Сърбия да признае съществуването на Косово и да започне процес на помирение.„Ние признаваме, че Сърбия е независима държава и искаме да живеем в мир и просперитет на Балканите като две независими държави. Диалогът за Косово е много важен и сме твърдо решени да вървим напред, и двете страни искат да бъдат част от Европейския съюз, това е нашата цел. Очакваме Сърбия да е по-отворена и работим заедно, защото трябва да помислим за бъдещите поколения \", подчерта Весели. \r\nПреговорите са преминали в сложна и напрегната атмосфера, но все пак лидерите на двете страни са постигнали съгласие я по два въпроса. Това обяви държавният глава на западната ни съседка Александър Вучич след края на разговорите с косовския му колега Хашим Тачи. \r\nВ кратко изявление пред репортери след срещата в Брюксел, Вучич заяви, че разговорите със сигурност не са били лесни, преминали в сложна и напрегната атмосфера, но все пак е постигнато съгласие по два въпроса. „Единият от тях е да продължим дискусиите и да се опитаме да намерим общ знаменател за компромисни решения, а другият – да запазим мира и стабилността в отношенията между Белград и Прищина“, подчерта Вучич. \r\nСръбският президент увери, че няма какво да се добави, освен едно изречение – за това, че \"албанците и Хашим Тачи искат да получат всичко, докато Белград се стреми към постигането на компромисно решение“. Тереза Герова", "date": "2018.07.18", "title": "Срещата Вучич-Тачи в Брюксел завърши без резултат (ОБЗОР)"}
{"url": "http://www.focus-news.net/news/2018/07/18/2546914/mariya-zaharova-sporazumenieto-mezhdu-gartsiya-i-makedoniya-ne-ukrepva-sigurnostta-na-balkanite.html", "text": "Споразумението между Атина и Скопие за преименуване на Македония не съответства на интересите за укрепването на стабилността на Балканите. Това заяви в сряда официалният представител на Министерството на външните работи на Русия Мария Захарова, цитирана от  ТАСС . \r\n„Русия винаги е била за постигане на взаимноприемлива договорка за държавното име между Скопие и Атина без натиск отвън и налагането на изкуствени срокове, която реално би отразило волята на народите и на двете страни. Това не се случи“, подчерта Захарова. „Споразумението доведе до дълбоко разделение в обществата и в Гърция, и в Македония. Очевидно то е далеч от интересите за укрепване на мира и сигурността на Балканите и служи изключително като инструмент за ускореното вкарване на Република Македония в НАТО“. \r\nПревод и редакция:", "date": "2018.07.18", "title": "Мария Захарова: Споразумението между Гърция и Македония не укрепва сигурността на Балканите"}
{"url": "http://www.focus-news.net/news/2018/07/18/2546916/blagoevgrad-gl-as-d-r-diana-zaharieva-i-d-r-anna-pokrovnishka-predstavyat-samostoyatelni-izlozhbi-v-grada.html", "text": "Жители и гости на Благоевград ще могат да видят две изключителни изложби на 19 юли в Градска художествена галерия. Това съобщиха от пресцентъра на  Община Благоевград . От 18.00 часа две дами ще представят своите експозиции. Преподавателите в Югозападен университет „Неофит Рилски“ гл. ас. д-р Дина Захариева и д-р Анна Покровнишка ще покажат своите вдъхновяващи творби.  \r\nСамостоятелна изложба- живопис на гл. ас. д-р Дина Захариева включва творби от различни жанрове, наситени с богата асоциативна образност, изтънчена живописна култура, сложни фактурни наслоявания и материализации. Творчеството на д-р Захариева е вдъхновено от заобикалящата предметна и непредметна среда. Тя пресъздава нова реалност, пречупена през субективните й търсения. Темите, по които работи, са реализирани в серии от „Хвърчила“, „Прозорци“, „Екопласт обекти“, пейзажи, натюрморти, голи тела и абстрактни фигурални и нефигурални композиции, изпълнени чрез маслената техника. \r\nД-р Анна Покровнишка ще представи своята самостоятелна изложба „Превърнати форми“. Концепцията й е свързана с термина във философията „превърната форма“ (verwandelte Form). Неговият смисъл се прилага към строежа и начина на функциониране на сложни системи от връзки. Творческият проект на автора съдържа изобразителни коментари върху социалните теми. Произведенията са създадени от отпадъчни материали: полиестер, хартия, плексиглас и метал. Механизмът на работа е свързан с тяхното деформиране, компресиране и преобразуване. По този начин работната субстанция поставя ново начало необременено от миналия си живот и заявява своето съществуване изцяло самостоятелно и реално.", "date": "2018.07.18", "title": "Благоевград: Гл. ас д-р Диана Захариева и д-р Анна Покровнишка представят самостоятелни изложби в града"}
{"url": "http://www.focus-news.net/news/2018/07/18/2546917/sofiyskiyat-apelativen-sad-e-potvardil-uslovna-prisada-na-bivsh-nachalnik-na-obshtinska-sluzhba-zemedelie-i-gori-berkovitsa-za-prestapno-bezdeystvie-dovelo-do-znachitelni-shteti.html", "text": "Вчера, 17.07.2018 г., състав на Софийски апелативен съд е потвърдил осъдителна присъда спрямо Ю. Пиперкова, бивш началник на общинска служба „Земеделие и гори“ – Берковица, за извършена безстопанственост. Това съобщиха от пресцентъра на  Апелативна прокуратура-София . \r\nДосъдебното производство срещу подсъдимата е било образувано през 2013 г. от Специализирано звено „Антикорупция“ при Софийска градска прокуратура за извършеното от нея длъжностно престъпление. Три години по-късно тя е била осъдена от Окръжен съд – Монтана за извършена от нея непредпазлива безстопанственост. На свой ред присъдата е била протестирана от Окръжна прокуратура – Монтана в частта, касаеща формата на вината, с искане подсъдимата да бъде призната за виновна за умишлено извършено от нея престъпно деяние.  \r\nПрез 2003 г. Ю. Пиперкова била назначена на длъжност „началник“ в Общинска служба „Земеделие и гори“ – гр. Берковица. В периода 12.06.2004 г. – 28.07.2004 г. тя не положила достатъчно грижи за възложената й работа и от това бездействие последвали значителни щети за Министерството на земеделието и горите – Държавно лесничейство Берковица и Община Берковица.  \r\nВъпреки, че била длъжна, подсъдимата не осъществила представителството на Общинската служба пред съда по образувано гражданско дело, касаещо възстановяване на земи на учреденото през 2001 г. Българско училищно настоятелство – Берковица. Въпросната организация претендирала да й бъде признато право на собственост на земеделски имоти, принадлежали по нотариален акт от 1924 г. на настоятелство, развивало своята просветна дейност в началото на 20-ти век и впоследствие закрито.  \r\nРегистрираното през 2001 г. сдружение не било правоприемник на съществувалото до 1951 г. „Българско училищно настоятелство“ – гр. Берковица. В новосъздадената организация Пиперкова била член на Управителния съвет.  \r\nВ качеството си на началник в Общинска служба „Земеделие и гори“ – гр. Берковица подсъдимата не само не потърсила квалифицирана юридическа помощ и не уведомила Областната дирекция „Земеделие и гори“ за случая, въпреки че заявените за възстановяване земи били значителни, но и не обжалвала пред компетентния съд постановеното неблагоприятно за държавния орган съдебно решение.  \r\nВ резултат на това стопанисваните от Общината и Министерството земеделски земи – гори и пасища в местностите „Здравченица“, „Локвите“, „Кориите“, „Щърковица“, „Метериза“ и „Бали ефенди“, чиято обща пазарна оценка възлиза на 4 640 000 лева, били възстановени на новоучреденото през 2001 г. Българско училищно настоятелство – Берковица. Именно престъпното бездействие на подсъдимата е довело до облагодетелстване на сдружението, в което тя е била член на Управителния съвет.  \r\nС присъдата на Софийския апелативен съд Ю. Пиперкова е била призната за виновна за умишлено извършена от нея безстопанственост – по чл. 219, ал. 4, вр. ал. 3, вр. ал. 1 от Наказателния кодекс, за което й е било наложено наказание от шест месеца „лишаване от свобода“ с тригодишен изпитателен срок.", "date": "2018.07.18", "title": "Софийският апелативен съд е потвърдил условна присъда на бивш началник на общинска служба „Земеделие и гори“ – Берковица за престъпно бездействие, довело до значителни щети"}
{"url": "http://www.focus-news.net/news/2018/07/18/2546918/api-5-mln-lv-sa-investirani-v-rehabilitatsiyata-na-10-km-ot-pat-ii-49-kubrat-tutrakan.html", "text": "Завърши рехабилитацията на 9,77 км от път II-49 Кубрат - Тутракан. Това съобщиха от пресцентъра на  Агенция \"Пътна инфраструктура\" . Основният ремонт на второкласния път се финансира от Оперативна програма „Региони в растеж“ 2014-2020 г. чрез Европейския фонд за регионално развитие. На откриването на обекта присъства главният секретар на Областна управа Силистра Елена Томова, директорът на дирекция „Изпълнение на проекти по ОПРР 2014-2020 и по програмите за териториално сътрудничество на ЕС“ в Агенция „Пътна инфраструктура“ Николина Чапанова, кметът на село Старо село Пламен Петров, представители на изпълнителя и др.  \r\nРехабилитираният участък от път II-49 Кубрат - Тутракан, започва от кръстовището с път II-21 Тутракан - Русе, преминава през с. Старо село и завършва при границата със съседната област Разград. На обекта е извършена цялостна подмяна на пътната настилка, положена е нова хоризонтална маркировка, пътни знаци и ограничителни системи, с което се повишава безопасността на движение и се съкращава времето за пътуване.  \r\nПо ОПРР се извършва рехабилитация на още 21 км от път II-49 в участъка Разград-Търговище. След завършването на втория проект ще бъдат обновени общо 30 км от път II-49, който свързва областите - Силистра, Разград и Търговище.  \r\nОсвен тези 10 км по Оперативна програма „Региони в растеж“ се извършва рехабилитация на още 21 км от път II-49 в участъка Разград-Търговище. По този начин общо 30 км от второкласния път ще бъдат изцяло обновени с европейско финансиране, каза Николина Чапанова. През миналата година със средства от държавния бюджет се ремонтираха 6 км от пътя в района на разклона за с.Бисерци в съседната област Разград, като на участъка е положен неплътния асфалтов пласт на настилката и пътят вече е в добро състояние. За подобряване на 9-километровия участък между селата Топчии и Каменово в област Разград в момента се изработва технологичен проект. Това е част от подготвителните дейности, които е необходимо да се предприемат преди започването на строителните работи на отсечката, допълни Чапанова. \r\n\"Второкласният път II-49 Кубрат – Тутракан е важна пътна връзка за двете области Силистра и Разград\", заяви Елена Томова и пожела на шофьорите да шофират разумно по ремонтирания участък от пътя. \r\nИзпълнител на строително-монтажните работи на лот 14 е „Пътперфект-Т“ ЕАД. Стойността на договора е 4 884 088,33 лв. с ДДС. Строителният надзор се осъществява от „Трафик Холдинг” ЕООД. Техният договор е за 145 080 лв. с ДДС. Авторският надзор е на „Трансконсулт - 22“ ООД. Договорът им е за 3 906,47 лв. с ДДС. \r\nОбщата стойност на проекта BG16RFOP001-7.001-0013 Лот 14 ,,Път II-49 Кубрат-Тутракан от км 89+100 до км 98+875.82, с обща дължина 9,776 км, област Силистра“ е 5 184 886,77 лв. с ДДС. Съфинансирането от Европейския съюз е 85% - 4 407 153,75 лв. с ДДС. Националното съфинансиране е 15% - 777 733,02 лв. с ДДС.", "date": "2018.07.18", "title": "АПИ: 5 млн. лв. са инвестирани в рехабилитацията на 10 км от  път II-49 Кубрат – Тутракан"}
{"url": "http://www.focus-news.net/news/2018/07/18/2546902/inzh-svetoslav-glosov-api-nerealno-e-20-ot-prihodite-ot-tol-taksite-da-otivat-za-obshtinskata-hazna-za-nas-nyama-razumna-tsifra.html", "text": "Нереално е 20 % от приходите от тол таксите да отиват за общинската хазна - за нас няма разумна цифра. Това каза пред журналисти инж. Светослав Глосов, председател на  УС на  Агенция „Пътна инфраструктура“ (АПИ) във връзка с тол системата, предаде репортер на  Агенция „Фокус“ . Той коментира, че таксуването на тол системата може да обхване и общински пътища.  \r\nНа въпрос как гледа на идеята приходи от тол такси от общинските пътища да влязат в общинската хазна,  инж. Глосов заяви, че това би станало, ако така го приеме законодателят.  \r\nВъв връзка с идеята за 20 % от приходите на тол системата да отиват за общински пътища и попитан дали те са много, инж. Глосов отговори: „Много са. Прекалено много са. Това е нереално. Това, което те искат е повече от бюджета на АПИ, с който разполага. За нас няма разумна цифра. Ние така или иначе поддържаме пътната мрежа през населените места\", поясни инж. Глосов. Той обясни, че с въвеждането на тол системата ще отпадне ангажимента на държавата да финансира АПИ, тъй като тя ще се финансира от приходите от тол такси. „Тогава АПИ ще освободи един ресурс\", коментира още председателят на УС на АПИ. Той поясни, че идеята на АПИ е 50 % от приходите от тол такси да отиват за поддръжка на съществуващата инфраструктура и 50 % за нова инфраструктура. Той поясни, че с въвеждането на тол системата в Агенцията ще се създаде нова структура. „Засега сметките, които препоръчва консултантът са между 650 и 700 човека, като докрая на годината целта ни е поне половината да бъдат назначени“, каза инж.Глосов. Той уточни, че става въпрос за IT-специалисти, икономисти, юристи, техници, шофьори. „Едно малко предприятие на практика в Агенцията“, допълни инж. Глосов.  \r\nВъв връзка с отчитането на тонажа на камионите, инж. Глосов поясни, че то ще става със заплащане на такса от страна на водача. „Контролът дали това е платено или коректно таксувано, ще бъде от техническите средства, които ще бъдат монтирани“, допълни председателят на УС на АПИ. Той поясни, че ще има контролни рамки, които ще отчитат кой е платил. Инж. Глосов коментира, че центровете на АПИ ще работят съвместно с Агенция „Митници“. “Тези, които преминават транзитно през България, при напускане на страната, преди да си получат документа за напускане на страната, системата ще е отчела той дали си е заплатил и дали е нарушител“, коментира ижн. Глосов. Той допълни, че транзитно преминаващите ще могат да си взимат маршрутна карта, като такава карта ще могат да имат и тези, които се движат вътре в страната.  \r\nДеница КИТАНОВА", "date": "2018.07.18", "title": "Инж. Светослав Глосов, АПИ: Нереално е 20 % от приходите от тол таксите да отиват за общинската хазна - за нас няма разумна цифра"}
{"url": "http://www.focus-news.net/news/2018/07/18/2546915/d-r-decho-dechev-predlagam-obedinyavane-na-strukturite-za-lechenie-v-chuzhbina.html", "text": "Предлагам обединяване на структурите за лечение в чужбина, не виждам причина да са разделени. Това каза пред журналисти изпълнителният директор на Университетска МБАЛ „Св. Иван Рилски“ д-р Дечо Дечев след заседание на парламентарната здравна комисия, на което беше изслушан като единствен кандидат за управител на НЗОК, предаде репортер на  Агенция „Фокус“ . „Предлагам обединеното звено да бъде към НЗОК, защото те имат най-богат опит. Има международен отдел, който има някаква подготовка и то добра. Естествено трябва да се разшири като капацитет“, заяви той.  „Става въпрос за български граждани, не виждам причина едните да преминават през комисията в министерството, вторите през Фонда за лечение на деца, а третите пред НЗОК“, коментира д-р Дечев. „Това трупа излишен административен екип, който трябва да работи. Ако той бъде на едно място ще предлага много по-компетентна помощ и грижа“, обяви той. „Така променяме модела да харчим пари и да плащаме на чуждите болници, след като 80% от тази дейност може да извършва в нашите болници и да се получава допълнително финансиране за това“, каза още Дечо Дечев. \r\nБиляна ИВАНОВА", "date": "2018.07.18", "title": "Д-р Дечо Дечев: Предлагам обединяване на структурите за лечение в чужбина"}
{"url": "http://www.focus-news.net/news/2018/07/18/2546920/blagoevgrad-trima-dushi-hvanati-s-5-710-kutii-tsigari-bez-balgarski-banderol-poluchiha-uslovni-prisadi-sled-sporazumenie-s-rayonna-prokuratura-petrich.html", "text": "Районна прокуратура – Петрич е постигнала споразумение със защитата на подсъдимите Й.М., С.Д. и В.М., които на 30.01.2018 г., след предварителен сговор помежду си, държали в къща в града 5 710 кутии цигари без български бандерол. Стойността на предмета на престъплението възлиза на 36 318 лева. Това съобщиха от пресцентъра на  Апелативна прокуратура-София  . Единият от подсъдимите – Й.М., в паркиран лек автомобил държал други 26 кутии с цигари.  \r\nПодсъдимите са се признала за виновни и са съгласили да им бъде наложено наказание от една година и осем месеца „лишаване от свобода“ с тригодишен изпитателен срок. На Й.М. е наложено и глоба в размер на триста лева.  \r\nОдобреното с определение на съда споразумение има характер на влязла в сила присъда.  \r\nПо споразумение, сключено между Районна прокуратура – Перник и защитата на подсъдимата Т.Н. й е наложено наказание от седем месеца „лишаване от свобода“ с тригодишен изпитателен срок за незаконно държане на акцизни стоки – престъпление по чл. 234, ал.1, вр. чл.54, вр. чл.55, ал.1, т.1 от НК.  \r\nНа 08.02.2018г., в гр. Перник, подсъдимата Н. държала 1044 броя кутии с цигари без бандерол от различни търговски марки на обща пазарна стойност 7290 лева и общ размер на дължимия, но невнесен акциз 4098,42 лева.  \r\nЗа същото престъпление с обвинителен акт на Районна прокуратура – Перник на съд е предадена М.И. На 04.12.2017 г., в къща в гр. Перник, тя държала тютюн за пушене с тегло 4,800 кг без акцизен бандерол. Размерът на невнесения акциз е 729,60 лева. Предстои делото да продължи в съда.", "date": "2018.07.18", "title": "Благоевград: Трима души, хванати с 5 710 кутии цигари без български бандерол, получиха условни присъди след споразумение с Районна прокуратура – Петрич"}
{"url": "http://www.focus-news.net/news/2018/07/18/2546921/sliven-tri-obshtini-v-oblastta-predlagat-promeni-v-razpisanieto-za-dvizhenie-na-vlakovete.html", "text": "Три общини в Сливенска област предлагат промени в разписанието за движение на влаковете. Това съобщи пред  Радио „Фокус“ – Сливен  заместник областният управител Камен Костов. Разписанието ще влезе в сила през декември 2018 и ще се изпълнява през следващата година. \r\nОбщина Сливен настоява да бъде възстановено движението, ежедневно и през цялата година, на влак 30232 по направлението Сливен-Казанлък с час на тръгване от жп гара Сливен в 09.15 часа. В графика на БДЖ за 2019 г. този влак също не е включен, а от него имат голяма нужда жителите на малките населени места от община Сливен и община Твърдица. Предлага се още бързият влак 3602 по направление Бургас-София да се движи всеки ден, а не само веднъж в седмицата както досега в петък, тъй като представлява удобство за студентите, както и за останалите пътници заради възможностите за връзки към други направления. Предложенията на Oбщина Сливен са подкрепени и от Oбщина Твърдица. От Oбщина Нова Загора искат промяна в часа на влак от града до Ямбол, тръгващ в 07.54 часа, който да отпътува не по-късно от 07.30 часа. \r\nСтановищата на общините ще бъдат обобщени и изпратени до ръководството на БДЖ.", "date": "2018.07.18", "title": "Сливен: Три общини в областта предлагат промени в разписанието за движение на влаковете"}
{"url": "http://www.focus-news.net/news/2018/07/18/2546923/bsp-pomogna-za-izgrazhdaneto-na-pametnik-na-vasil-levski-v-ruen.html", "text": "“Без БСП, без всеки един редови член на левицата, тук - днешният празник по повод откриването на паметника на Васил Левски, нямаше да се случи”, това каза заместник-председателят на БСП Кирил Добрев днес в град Руен. Това съобщиха от пресцентъра на  Националния съвет на БСП.  \"Почти 9 години тази инициатива се проточи, но накрая, със съдействието на Националния съвет и парламентарната група на \"БСП за България\", паметникът на този велик българин вече е факт”, допълни той. \"Аз съм сигурен, че макар и да не се чу от микрофона, че левицата е спомогнала за този празник, хората го знаят”, коментира още заместник-председателят на БСП. \r\nДобрев подчерта, че с осъществяването на днешната инициатива, всеки един член на левицата в община Руен, може да се гордее и да има самочувствие. “Няма как да имаме претенции, че можем да управляваме тази държава, ако нямаме самочувствие”, добави той. \r\n\"Хората вървят след победители, те тръгват след лидери със самочувствие и ако нещо трябва първо да променим в БСП, то това е самочувствието във всеки един от нас” - допълни Кирил Добрев. “БСП винаги е носила отговорност за действията си, БСП не е политическа еднодневка и скоро ще отбележим поредната си годишнина на Бузлуджа” - коментира зам.-председателят на левицата. “Поколения, свързани с тази партия ще се съберат на върха, за да отбележат своя празник”, каза пред присъстващите той.  \r\nДобрев припомни, че в събота ще бъде представен проект на “Визия за България”, където ще бъдат засегнати 4 основни теми: здравеопазване, образование, регионално развитие и икономика и доходи. “Тази визия тръгва за обсъждане в цялата партия - във всяка една организация. Отделно ще бъде представена пред обществото - ще бъде предоставена на експерти, специалисти, браншови и НПО-организации, за да могат да кажат своите предложения”  - допълни Кирил Добрев. \"Целта е тази визия да стигне до всеки български гражданин, който да направи своето предложение, защото само програма, която е минала на обсъждане през народа, може да се нарече управленска програма\" - подчерта заместник-председателят на БСП.", "date": "2018.07.18", "title": "БСП помогна за изграждането на паметник на Васил Левски в Руен"}
{"url": "http://www.focus-news.net/news/2018/07/18/2546898/donald-tramp-nyakoi-biha-predpocheli-voyna-pred-tova-che-se-razbiram-s-vladimir-putin.html", "text": "Президентът на САЩ Доналд Тръмп смята, че в Америка има хора, които по-скоро биха предпочели война, отколкото да се съгласят Москва и Вашингтон да имат добри отношения, предава  ТАСС . \r\n„Някои мразят самият факт, че се разбрах с президента на Русия Путин“, написа Тръмп на своята страница в „Туитър“. „Те по-скоро биха предпочели война, отколкото да се съгласят с това. Те го наричат синдром на невменяемостта на Тръмп“. \r\nПревод и редакция:", "date": "2018.07.18", "title": "Доналд Тръмп: Някои биха предпочели война пред това, че се разбирам  с Владимир Путин"}
{"url": "http://www.focus-news.net/news/2018/07/18/2546924/dimitar-margaritov-kzp-targovskite-voyni-sazdavat-problemi-za-potrebitelite.html", "text": "Така наречените „търговски войни“, които по същество представляват въвеждане на различни ограничителни тарифи или мита върху определени групи стоки между държавите, създава проблем за потребителите. В най-добрия случай води до по-малко предлагане, а това рефлектира върху цените на дадените стоки. Този коментар направи председателят на Комисията за защита на потребителите (КЗП) Димитър Маргаритов за портала Novini.bg. Той изрази мнение, че България, като по-малка държава, все още не може да се каже, че е засегната от подобни спречквания между държави. Това съобщиха от пресцентъра на  КЗП . \r\n„Ако говорим за търговската война САЩ-Китай, първоначално потребителите бяха успокоени от това, че често използвани в бита стоки, като смартфони, например не попадат под ударите на новите мита, които САЩ въведоха спрямо Китай, но се оказа, че всъщност има доста употребявани от потребителите стоки, които са включени в списъка – смарт домашни устройства и дори модерните напоследък електрически скутери“, конкретизира Маргаритов.  \r\nПо думите му основният извод, който се налага от воденето на подобни „войни“, е че от тях могат да спечелят тези, които не участват. „Много се надявам, че ЕС ще прояви необходимата мъдрост и такт, за да не се стига до подобна размяна на санкции, които да засегнат и българския потребител“, каза още той. Според Маргаритов, като не съвсем естествени икономически процеси, подобни „войни“ могат да нанесат доста сериозни щети върху икономическото развитие на участващите държави за години напред. Той даде пример с търговската война през 60-те години на миналия век между САЩ и Европа. „Европейската икономическа общност, все още млада тогава, показва мускули и това се отрази на американската автомобилна индустрия поне 25 години напред, поставяйки я в доста трудни времена“, посочи Маргаритов. И допълни, че „по-добрият начин би бил, ако се избяга от тези неща или ако ние сме от страната на печелившите, а именно – не участваме в подобни търговски войни“.  \r\nПредседателят на КЗП коментира и новите европейски правила за пакетните пътувания. По думите му генерално новото е, че с тях потребителите ще бъдат защитени, както когато резервират традиционните пакетни туристически ваканции, така и когато запазват други форми на комбинирано пътуване. Това се отнася и за т.нар. персонализирани пакети, при които пътуващият сам изибра офлайн или онлайн различни елементи от един пункт за продажби. „Много типичен пример би бил, при който резервирате самолетни билети или хотелско настаняване и бивате насочени към друг сайт, от който можете да си запазите кола под наем. Ако досега тези елементи бяха разделени и съответно отговорността беше разделена между различни търговци, то новите правила приравняват закупуването на тези две отделни неща, но все пак свързани, към пакетните пътувания“, разясни Маргаритов. Той уточни, че вече отговорността ще се носи от този, който е обявил първоначалната оферта или е препратил към свързаното място.  \r\nСред новостите са и въвеждането на стандартен формуляр за предварителната информация за пакетното пътуване и свързаните услуги, както и повишаването отговорността на търговеца при некоректно изпълнение на предплатените услуги.  \r\nПри сезонните намаления основното констатирано от КЗП нарушение е, че стоката никога не е продавана един месец на старата цена, посочи още Маргаритов. Тя или изобщо никога не е продавана на по-висока цена, или оферираният процент не съответства на действителното намаление на цената. „Така се създава у потребителите погрешно впечатление, че си купуват нещо много изгодно. Затова съветът е да не се предоверяват на високите проценти намаление, а да гледат реалната цена на съответния продукт и да съпоставят“, препоръча председателят на КЗП.", "date": "2018.07.18", "title": "Димитър Маргаритов, КЗП: Търговските войни създават проблеми за потребителите"}
{"url": "http://www.focus-news.net/news/2018/07/18/2546925/sofiya-otkriha-izlozhbata-spasenite-boyni-znamena-na-balgarskata-armiya-v-nivm.html", "text": "Откриха изложбата \"Спасените бойни знамена на българската армия\" в Националния военноисторически музей, предаде репортер на  Агенция \"Фокус\" . Изложбата беше открита от вицепремиертът и министър на отбраната Красимир Каракачанов. Тя ще е отворена за посетители до 19 август 2018 г. Повод за изложбата е 140-годишнината от създаването на Българската армия и 100-годишнината от края на Първата световна война. \r\nЦветелин ДИМИТРОВ", "date": "2018.07.18", "title": "София: Откриха изложбата \"Спасените бойни знамена на българската армия\" в НИВМ"}
{"url": "http://www.focus-news.net/news/2018/07/18/2546913/haskovo-na-teritoriyata-na-oblastta-nyama-registrirani-ognishta-na-chuma-po-drebnite-prezhivni-zhivotni.html", "text": "На територията на област Хасково няма регистрирани огнища на чума по дребните преживни животни. В това бяха категорични членовете на Областната епизоотична комисия, свикана днес по заповед на Областния управител на Хасково Станислав Дечев, съобщиха от  Областната администрация . \r\n„Епизоотичната обстановка е много усложнена и затова са наложителни изключително строги мерки и дисциплина при изпълнението им, както от страна на стопаните, така и от гражданите“, предупредиха от Областната дирекция за безопасност на храните. \r\n„Моят апел към всички животновъди е да бъдат изключително отговорни, защото няма кой да е пази стопанствата им, освен тях самите. Те са тези, които трябва да изпълняват санитарните мерки, предписани от ветеринарите, да дезинфекцират, да не транспортират животни и да не смесват стада. Не трябва да мислим, че това на нас не може да ни се случи“, призова заместник областният управител д-р Стефка Здравкова. \r\nВ изпълнение на взето решение от Областната епизоотична комисия на проведеното днес заседание областният управител на Хасково нареди: \r\n- За недопускане разпространение на посочените болести на територията на област Хасково, незабавно да се свикат заседания на Общинските епизоотични комисии, на които да бъдат набелязани допълнителни мерки, за които да бъда уведомен писмено в срок до 25.07.2018г. \r\n- Директорът на Областна дирекция по безопасност на храните (ОДБХ), Директорът на Областна дирекция на Министерство на вътрешните работи (ОД на МВР) и Началникът на Митнически пункт \"Капитан Андреево\" и Митнически пункт \"Капитан Петко войвода\" при Агенция „Митници\" в рамките на своята компетентност, да организират извършването на проверки на транспортните средства и личния багаж на пътниците, влизащи на територията на Република България за внос на непакетирани суровини и храни от животински произход. Откритите суровини и храни да се изземват и предават за унищожаване съгласно нормативните изисквания. \r\n- Директорът на Областна дирекция по безопасност на храните (ОДБХ) да организира извършването на дезинфекция на влизащите в страната транспортни средства; \r\n- Да се извършват стриктни проверки на транспортите средства превозващи дивеч, живи животни, птици и фуражи. При проверките да се изискват документите, съпровождащи пратката, да се следи за спазване на изискванията за хуманно отношение към животните по време на транспортиране и на фуражните забрани, определени в правото на ЕС; \r\n- При установяване или получаване на сигнали за умрели животни и птици (диви и домашни) незабавно да бьде уведомена ОДБХ; \r\n- В случаи на нерегламентирано въвеждане и транспортиране на дивеч, живи животни и птици или суровини и храни от животински произход на територията на областта, да бъде уведомявана ОДБХ; \r\n- Кметовете на населените места да оказват съдействие на ветеринарните органи при провеждане на мероприятията. \r\nЗаповедта да се сведе до знанието на кметовете на общини, ОДБХ - Хасково,  Началника на Митнически пункт \"Капитан Андреево\", Началника на Митнически пункт \"Капитан Петко войвода\" и всички членове на Областна епизоотична комисия. \r\nКонтролът по изпълнение на настоящата заповед възлагам на д-р Стефка Здравкова – Зам. областен управител на Област Хасково.", "date": "2018.07.18", "title": "Хасково: На територията на областта няма регистрирани огнища на чума по дребните преживни животни"}
{"url": "http://www.focus-news.net/news/2018/07/18/2546926/penka-ivanova-mon-vsichki-uchebnitsi-shte-sa-gotovi-navreme-za-novata-uchebna-godina.html", "text": "Всички учебници ще са готови навреме за новата учебна година. Това каза в предаването „Всички в час“ на  Радио \"Фокус\"  директорът на Дирекция \"Учебници и училищна документация\" в Министерството на образованието и науката (МОН) Пенка Иванова. По думите й до 10 септември ще бъдат предоставени учебниците за безвъзмездно ползване за учениците от 3-ти и 7-ми клас. „От 25 до 30 юли директорите на училищата трябва да създадат необходимата организация, за да могат учителите да изберат учебника, който според тях е най-подходящ за учениците в тяхното училище. Този избор се съгласува с обществения съвет към съответното училище. В графика, който е предложен на министъра за одобрение, така е създадена организацията, че до 10-ти септември във всички училища на територията на страната да бъдат предоставени учебниците на 3-ти и 7-ми клас“, обясни тя.  \r\nПенка Иванова каза още, че до 30-ти юли директорите на училищата трябва да подадат заявки за учебниците, които се предоставят за безвъзмездно ползване, а до 3-ти август трябва да сключат договор с избраните издателства. Тя отбеляза, че учебниците, който не се предоставят безвъзмездно, и тези за ученици от 8-ми до 12-ти клас, се избират от учителите в съответната паралелка и предмет или модул и могат да се закупят от търговската мрежа.", "date": "2018.07.18", "title": "Пенка Иванова, МОН: Всички учебници ще са готови навреме за новата учебна година"}
{"url": "http://www.focus-news.net/news/2018/07/18/2546922/boris-dzhonsan-ne-e-prekaleno-kasno-da-spasim-brekzit.html", "text": "Наскоро подалият оставка бивш министър на външните работи на Великобритания Борис Джонсън призова премиера на страната Тереза Мей да промени преговорната си стратегия с Брюксел и, в пламенна реч от трибуната на парламента в Лондон, заяви, че „не е прекалено късно Брекзит да бъде спасен“, предава  AFP . \r\n„Все още имаме време в тези преговори. Променихме подхода си един път, можем да го променим отново“, заяви Джонсън пред народните представители. \r\nПревод и редакция:", "date": "2018.07.18", "title": "Борис Джонсън: Не е прекалено късно да спасим Брекзит"}
{"url": "http://www.focus-news.net/news/2018/07/18/2546931/vitsepremierat-krasimir-karakachanov-nito-edno-balgarsko-boyno-zname-ne-e-bilo-predadeno-na-vragovete.html", "text": "Нито едно българско бойно знаме не е било предадено на враговете. Това каза вицепремиерът и министър на отбраната Красимир Каракачанов по време на откриването на изложбата \"Спасените бойни знамена на Българската армия\", предаде репортер на  Агенция \"Фокус\" .  \r\n\"Факт е, че по време на Първата световна война България е принудена да подпише примирието \"Солун\" на 30 септември 1918 г. Този факт поставя в много тежка ситуация всички български войски на запад от Скопие. Едно от условията по договора е освен оръжието, да си предадат и бойните знамена. Факт е обаче, че нито едно българско бойно знаме не е предадено на враговете. Всички бойни знамена са пазени от военни патрули\", каза още той. \r\n\"Темата със знамето е свързана с Българската армия. Знамето е един от символите на държавността. Много истории има за българските бойни знамена. Факт е, че в Българската армия има традиции и ритуали по посрещане и изпращане на знамето. Имало е случаи, когато военни части, които не са спазвали устава или са нарушили своята клетва, тяхното знаме е било унищожавано\", допълни той \"Хубаво е спасението на бойните знамена да се знае от поколенията, защото последните няколко десетилетия сме свидетели как обучаваме българската младеж в какви ли не измислени ценности. След това започнахме да изучаваме какви ли не теории, че войните донесли само жертви и страдание на българския народ, но славата на българското оръжие, честта и достойнството на българския войник като че ли до ден днешен остават встрани от държавната политика за възпитание на младите български поколения. Искам да благодаря на НИВМ за това, че с изложбите, които организират ни връщат към онези ценности, за които нашите деди са живяли и умирали\", каза още министърът на отбраната.", "date": "2018.07.18", "title": "Вицепремиерът Красимир Каракачанов: Нито едно българско бойно знаме не е било предадено на враговете"}
{"url": "http://www.focus-news.net/news/2018/07/18/2546919/donald-tramp-v-seriya-ot-tuitove-ochakvam-seriozni-rezultati-vklyuchitelno-i-okolo-severna-koreya-sled-sreshtata-s-putin.html", "text": "Президентът на САЩ Доналд Тръмп заяви в сряда, че срещата му с държавния глава на Русия Владимир Путин може да доведе до „сериозни резултати“, в част от усилията си да се противопостави на критиките вътре в Америка срещу срещата му с руския лидер, предава  Reuters . \r\nВ серия от сутрешни (в САЩ) „туитове“, Тръмп разкри, че Путин му е обещал помощ в преговорите със Северна Корея, без да дава повече подробности. „Русия се съгласи да помогне със Северна Корея, където отношението между нас е много добро и процесът се движи напред“, заяви той. „Не бързаме за никъде, санкциите остават! Северна Корея я очакват големи придобивки и страхотно бъдеще в края на процеса!“ – обясни американският президент. \r\n„Ройтер“ свързва това със заявлението на руския посланик в Пхенян, който в сряда е съобщил пред РИА Новости, че среща на високо равнище между лидерите на Русия и Северна Корея е „в дневния ред“ и че е „логично“ да се разгледа идеята за вдигане на санкциите. \r\nАмериканската агенция припомня, че Тръмп се срещна със севернокорейския лидер Ким Чен-ун миналия месец, а наскоро последният изпрати писмо на американския държавен глава, в което изрази надежда за „практически действия“ за реализация на договореностите в бъдеще. \r\nНаистина, президентите на САЩ и Русия съобщиха на пресконференцията след края на срещата помежду си, че са обсъдили ограничаването на броя на ядрените оръжия по света, пише медията. \r\n„Толкова много високопоставени служители в разузнавателните служби бяха възхитени от представянето ми на пресконференцията в Хелзинки“, продължи с „туитовете“ за срещата с руския държавен глава Тръмп. „Путин и аз обсъдихме много важни теми на първата ни среща (очи в очи – бел. ред.). Наистина се разбираме добре, което разтревожи много „хейтъри“, които се надяваха да гледат боксов мач. Ще има сериозни резултати!“ \r\nОсвен това, американският президент написа още, че срещата на върха на НАТО в Брюксел миналата седмица е била „всепризнат триумф“, като добави, че срещата на четири очи с руския лидер „може да се окаже, в дългосрочен план, дори по-голям успех. От тази среща ще излязат много позитивни резултати“. \r\nПревод и редакция:", "date": "2018.07.18", "title": "Доналд Тръмп в серия от „туитове“: Очаквам „сериозни резултати“, включително и около Северна Корея, след срещата с Путин"}
{"url": "http://www.focus-news.net/news/2018/07/18/2546930/sofiya-vavezhda-se-organizatsiya-na-dvizhenieto-po-bul-konstantin-velichkov-v-uchastaka-ot-bul-akad-ivan-evstatiev-geshov-do-bul-slivnitsa.html", "text": "Въвежда се организация на движението по бул. „Константин Величков“ в участъка от бул. „Акад. Иван Евстатиев Гешов“ до бул. „Сливница“ в София. Това съобщиха от пресцентъра на  Столична община . \r\nЗабранява се влизането на пътни превозни средства, както следва:  \r\n- от 00.00 часа на 18 юли до 24.00 часа на 23юли 2018 г. по крайна лява лента на пътното платно на бул. „Константин Величков“, в участък от 70 м след светофарната уредба при спирка с код 1249 „Парк Св. Св. Петър и Павел“, в посока бул. „Възкресение“, както и да се обособи трамвайна спирка в лявата пътна лента на бул. „Константин Величков“, успоредно на съществуващата с код 1248 „Парк Св. Св. Петър и Павел“, в участък от 35 м преди светофарната уредба в посока бул. „Възкресение“;  \r\n- от 00.00 часа на 24 юли до 24.00 часа на 29 юли 2018 г. по двете пътни ленти на пътното платно на бул. „Константин Величков“, в участък от 70 м след кръстовището с ул. „Цар Симеон“, в посока бул. „Сливница“.  \r\n- от 00.00 часа на 30юли до 24.00 часа на 4 август 2018 г. по двете пътни ленти на пътното платно на бул. „Константин Величков“, в участък от 70 м след кръстовището с ул. „Цар Симеон“, в посока бул. „Тодор Александров“.  \r\nЗа същия период от време се измества автобусна спирка на бул. „Константин Величков“ с име „Парк Св. Св. Петър и Павел“ и код: 1249 със 70 м. напред в посока бул. „Възкресение“, както и изместване на трамвайна спирка в лявата пътна лента на бул. „Константин Величков“, успоредно на съществуващата с код 1248 „Парк Св. Св. Петър и Павел“, в участък от 35 м преди светофарната уредба в посока бул. „Възкресение“.  \r\n- от 00.00 часа на 24 юли до 24.00 часа на 29 юли 2018 г. изместване на трамвайна спирка на бул. „Константин Величков“ с име „Ул. „Цар Симеон“ и код: 2249 и автобусна спирка на бул. „Константин Величков“ с име „Ул. „Цар Симеон“ и код: 2247 с 60 м назад преди кръстовището с ул. „Цар Симеон“, в посока бул. „Тодор Александров“, както и изместване на трамвайна спирка на бул. „Константин Величков“ с име „Ул. „Цар Симеон“ и код: 2250 напред след кръстовището с ул. „Цар Симеон“, в посока бул. „Тодор Александров“ при съществуващата автобусна спирка с код 2252.  \r\n- от 00.00 часа на 30 юли до 24.00 часа на 4 август 2018 г. се измества автобусна спирка на бул. „Константин Величков“ с име „Ул. „Цар Симеон“ и код: 2247 с 60 м назад преди кръстовището с ул. „Цар Симеон“, в посока бул. „Тодор Александров“, както и изместване на автобусна спирка на бул. „Константин Величков“ с име „Ул. „Цар Симеон“ и код 2252 назад преди кръстовището с ул. „Цар Симеон“, в посока бул. „Сливница“ при съществуващата трамвайна спирка с код 2250.", "date": "2018.07.18", "title": "София: Въвежда се организация на движението по бул. „Константин Величков“ в участъка от бул. „Акад. Иван Евстатиев Гешов“ до бул. „Сливница“"}
{"url": "http://www.focus-news.net/news/2018/07/18/2546933/sofiya-zam-kmetat-na-stolitsata-evgeni-krusev-shte-proveri-remonta-na-ulichnoto-osvetlenie-na-simeonovsko-shose-na-19-yuli-2018-g.html", "text": "Зам.-кметът Евгени Крусев ще провери на 19 юли в 12.00 часа ремонта на уличното осветление на Симеоновско шосе в участъка от ул. „Г.М.Димитров“ до ул. „21 век“. Това съобщиха от пресцентъра на  Столична община.", "date": "2018.07.18", "title": "София: Зам.-кметът на столицата Евгени Крусев ще провери ремонта на уличното осветление на Симеоновско шосе на 19 юли 2018 г."}
{"url": "http://www.focus-news.net/news/2018/07/18/2546936/sofiya-ot-20-yuli-2018-g-se-vavezhda-se-organizatsiya-na-dvizhenieto-vav-vrazka-s-provezhdane-na-sabor-v-kvknyazhevo-na-plsred-selo.html", "text": "От 20 юли 2018 г. се въвежда се организация на движението във връзка с провеждане на събор в кв.“Княжево“ на пл.“Сред село“. Това съобщиха от пресцентъра на  Столична община .  \r\nОт 20 юли 2018г. се променя маршрута на автобусна линия №170 – в посока Боянска църква, като ще се движи от ул.“Буря“ направо по ул.Миле Попйорданов“, по бул.“Никола Петков“ и по ул.“Любляна“ по маршрута си двупосочно. Разкриват се временни спирки: еднопосочна в посока Боянска църква на ул.“Миле Попйорданов“ след ул.“Княжевска“, двупосочна в района на кръстовището на ул.“Миле Попйорданов“ и ул.“Омая“, еднопосочна в посока кв.“Карпузица“ на ул.“Евлия Челеби“. Закриват се спирки с код 0345 „Бул.Никола Петков“ на ул.“Любляна“ в посока кв.“Карпузица“, двупосочна с кодове 1922 и 1923 „Ул.Дамяница“ на ул.“Любляна“, двупосочна с кодове 1827 и 1828 „Ул.Лазарополе“ на ул.“Любляна“, двупосочна с кодове 1309 и 1310 „Площад сред село“, двупосочна с кодове 2192 и 2193 „ул.Стефан Пешев“ на ул.Княжевска“, с код 1849 „Ул.Буря\" на \"ул.Княжевска“ в посока Боянска църква.", "date": "2018.07.18", "title": "София: От 20 юли 2018 г. се въвежда се организация на движението във връзка с провеждане на събор в кв.“Княжево“ на пл.“Сред село“"}
{"url": "http://www.focus-news.net/news/2018/07/18/2546937/dobrich-rayonniyat-sad-v-general-toshevo-postanovi-uslovni-nakazaniya-za-dvama-livanski-grazhdani-preminali-nezakonno-granitsata.html", "text": "Районният съд в Генерал Тошево постанови условни наказания за двама ливански граждани, преминали незаконно границата ни. Това съобщиха от пресцентъра на  Окръжния съд в Добрич . Мъж и жена от Ливан получиха условни наказания от 6 месеца „лишаване от свобода“ с 3-годишен изпитателен срок и глоби от по 200 лева за незаконно преминаване на границата ни, след като Районен съд - Генерал Тошево одобри споразуменията, сключени между подсъдимите, техните защитници и прокуратурата. Двамата са се признали за виновни, че на 14 юли тази година, между 62-ра и 63-та гранична пирамида, в землището на село Бежаново, са излезли през границата на страната ни без разрешение на надлежните органи на властта и не през определените за това места. Ливанските граждани са декларирали, че са подписали доброволно споразуменията и са наясно, че те имат последствията на влезли в сила присъди. Подсъдимите са осъдени да платят и сторените по делата разноски. Постановените от Районен съд - Генерал Тошево съдебни актове са окончателни и влизат в сила веднага.", "date": "2018.07.18", "title": "Добрич: Районният съд в Генерал Тошево постанови условни наказания за двама ливански граждани, преминали незаконно границата"}
{"url": "http://www.focus-news.net/news/2018/07/18/2546927/prezidentat-rumen-radev-poseti-bolyarovo-za-da-se-zapoznae-s-predprietite-deystviya-za-likvidirane-na-ognishtata-ot-chuma.html", "text": "Президентът Румен Радев посети град Болярово, където проведе среща с кмета Христо Христов и с ръководството на общината по повод предприетите действия за ликвидиране на огнищата от чума по дребните преживни животни в Странджа. Това съобщиха от прессекретариата на държавния глава.", "date": "2018.07.18", "title": "Президентът Румен Радев посети Болярово, за да се запознае с предприетите действия за ликвидиране на огнищата от чума"}
{"url": "http://www.focus-news.net/news/2018/07/18/2546938/pregled-na-mezhdunarodnite-novini-do-18-chasa-agentsiya-fokus.html", "text": "Турският съд реши да остави американският пастор Андрю Крейг Брънсън зад решетките по обвинение в тероризъм и шпионаж, пише  електронното издание на турския вестник Yeni Safak . \r\nНа Брънсън, християнски пастор от щата Северна Каролина, живял в Турция повече от 20 години, бяха повдигнати обвинения, че е помагал на „Терористичната организация на Фетулах Гюлсен“ (ФЕТО) и е подкрепял „Работническата партия на Кюрдистан“ (ПКК). \r\nТретото заседание по делото се състоя в сряда и на него присъстваха съпругата на Брънсън – Норин, посланикът на САЩ в Турция Филип Коснет, членове на Американската комисия по свободата на вероизповеданията,  както и представители основно на чуждестранната преса, отбелязва вестникът. \r\nСледващото заседание е предвидено за 12 октомври. \r\nСрещу Брънсън свидетелства Левент Алкан, пише „Йени Шафак“, който заяви, че знае пасторът от около осем или десет години и че той е тясно свързан с привърженици на терористичната групировка. Алкан добави, че обвиняемият им е помагал, независимо че е бил предупреждаван да не го прави. \r\nСвидетелят, според цитата на турското издание, е заявил ,че Брънсън е наредил на другите църкви да не го допускат и това го е поставило в позиция да изглежда като информатор. Алкан е отбелязал, че пасторът на „Църквата на светлината“ го е призовал да промени свидетелствата си и да се отрече от предните. \r\n„Един ден в църквата Брънсън ми каза, че има война между турците и кюрдите. Ние не сме съгласни с това. Защо той си мисли подобни неща?“ – запита свидетелят, като отбеляза, че е напуснал църквата по собствено желание заради сепаратисткото изказване. \r\n„Йени Шафак“ припомня, че американският пастор бе арестуван на 9 декември 2016 година. Той е обвинен в шпионаж и организационни дейности в цял Турция, които е осъществявал под прикритието на мисионерски операции, за връзки с членове на ФЕТО и ПКК и намеса във вътрешните работи на Турция. \r\nТурският вестник отбелязва, че ФЕТО и живеещият в САЩ неин лидер Фетулах Гюлен стоят зад неуспешния опит за държавен преврат в Турция на 15 юли 2016 година, когато загинаха 250 души и бяха ранени още близо 2200. \r\n***  Президентът на САЩ Доналд Тръмп заяви в сряда, че срещата му с държавния глава на Русия Владимир Путин може да доведе до „сериозни резултати“, в част от усилията си да се противопостави на критиките вътре в Америка срещу срещата му с руския лидер, предава  Reuters . \r\nВ серия от сутрешни (в САЩ) „туитове“, Тръмп разкри, че Путин му е обещал помощ в преговорите със Северна Корея, без да дава повече подробности. „Русия се съгласи да помогне със Северна Корея, където отношението между нас е много добро и процесът се движи напред“, заяви той. „Не бързаме за никъде, санкциите остават! Северна Корея я очакват големи придобивки и страхотно бъдеще в края на процеса!“ – обясни американският президент. \r\n„Ройтер“ свързва това със заявлението на руския посланик в Пхенян, който в сряда е съобщил пред РИА Новости, че среща на високо равнище между лидерите на Русия и Северна Корея е „в дневния ред“ и че е „логично“ да се разгледа идеята за вдигане на санкциите. \r\nАмериканската агенция припомня, че Тръмп се срещна със севернокорейския лидер Ким Чен-ун миналия месец, а наскоро последният изпрати писмо на американския държавен глава, в което изрази надежда за „практически действия“ за реализация на договореностите в бъдеще. \r\nНаистина, президентите на САЩ и Русия съобщиха на пресконференцията след края на срещата помежду си, че са обсъдили ограничаването на броя на ядрените оръжия по света, пише медията. \r\n„Толкова много високопоставени служители в разузнавателните служби бяха възхитени от представянето ми на пресконференцията в Хелзинки“, продължи с „туитовете“ за срещата с руския държавен глава Тръмп. „Путин и аз обсъдихме много важни теми на първата ни среща (очи в очи – бел. ред.). Наистина се разбираме добре, което разтревожи много „хейтъри“, които се надяваха да гледат боксов мач. Ще има сериозни резултати!“ \r\nОсвен това, американският президент написа още, че срещата на върха на НАТО в Брюксел миналата седмица е била „всепризнат триумф“, като добави, че срещата на четири очи с руския лидер „може да се окаже, в дългосрочен план, дори по-голям успех. От тази среща ще излязат много позитивни резултати“. \r\n***  Споразумението между Атина и Скопие за преименуване на Македония не съответства на интересите за укрепването на стабилността на Балканите. Това заяви в сряда официалният представител на Министерството на външните работи на Русия Мария Захарова, цитирана от  ТАСС . \r\n„Русия винаги е била за постигане на взаимноприемлива договорка за държавното име между Скопие и Атина без натиск отвън и налагането на изкуствени срокове, която реално би отразило волята на народите и на двете страни. Това не се случи“, подчерта Захарова. „Споразумението доведе до дълбоко разделение в обществата и в Гърция, и в Македония. Очевидно то е далеч от интересите за укрепване на мира и сигурността на Балканите и служи изключително като инструмент за ускореното вкарване на Република Македония в НАТО“. \r\n*** Президентът на САЩ Доналд Тръмп смята, че в Америка има хора, които по-скоро биха предпочели война, отколкото да се съгласят Москва и Вашингтон да имат добри отношения, предава  ТАСС . \r\n„Някои мразят самият факт, че се разбрах с президента на Русия Путин“, написа Тръмп на своята страница в „Туитър“. „Те по-скоро биха предпочели война, отколкото да се съгласят с това. Те го наричат синдром на невменяемостта на Тръмп“. \r\n*** Унгария ще излезе от миграционния пакт на организацията на ООН преди неговото окончателно одобряване, заяви министърът на външните работи на страната Петер Сиярто, определяйки споразумението като „заплаха за света“, предава  Reuters . \r\nГлобалното споразумение за сигурна, организирана и законна миграция (The Global Compact for Safe, Orderly and Regular Migration) бе одобрена в петък от всички 193 страни-членки на ООН, с изключение на САЩ, които излязоха още миналата година. \r\nНо Унгария реши да не подписва окончателния документ на официалната церемония през декември. \r\n„Този документ е изцяло срещу интересите на унгарската национална сигурност“, заяви Сиярто. „Това споразумение е заплаха за целия свят от гледна точка на това, че ще насърчи милиони (мигранти)“. \r\nСпоред неговите думи, пактът е „екстремен, пристрастен и способства миграцията. \r\n„В основата му стои идеята, че миграцията е добър и неизбежен феномен... А ние смятаме, че миграцията е лош процес, който  има изключително вредни импликации върху сигурността“, заяви унгарският външен министър. \r\nСиярто обясни, че доводите на Будапеща не са взети предвид в хода на дебата за документа, който обслужва интересите най-вече на африканските и латиноамериканските страни, откъдето произлизат повечето мигранти. \r\n***  Европейският комисар по миграция, вътрешни работи и гражданство Димитрис Аврамопулос потвърди, че Косово отбелязва прогрес и е изпълнило условията за визова либерализация, съобщава електронното издание  Gazeta Express ,  като уточнява, че гръцкият политик е направил съответното изявление в интервю за вестник Koha Ditore, което ще бъде публикувано в четвъртък.  \r\n„Това е важна глава от нашата история: Косово изпълни условията за визова либерализация“, привежда изданието думите на Аврамопулос. „След години на сериозна работа и усилия, ЕК сега потвърждава, че Косово е изпълнило всички условия за визова либерализация. Сега ние  насърчаваме Съвета и Европейския парламент да придвижат напред нашето предложение. Лично аз се надявам, че сме много близо до безвизов режим за целия регион, който да бъде устаовен скоро\", увери Аврамопулос.  \r\nОчаква се по-късно в сряда Аврамопулос да потвърди препоръката на Европейската комисия за визовата либерализация за Косово. \r\n***  Турски съд разпореди американският пастор Андрю Брънсън да остане в затвора, предава кореспондент на  AFP . Съдията по делото насрочи следващото  изслушване на пастора за 12 октомври. \r\nБрънсън е в затвора в продължение на почти две години с обвинения в тероризъм, въпреки нарастващият натиск, който САЩ упражняват върху Турция за освобождаването му. Пасторът, който ръководеше протестантска църква в град Измир, бе задържан за първи път през октомври 2016 г. Случаят  обтегна сериозно отношенията между Вашингтон и Анкара. \r\n***  Държавният съвет, най-висшият административен съд в Гърция, отхвърли жалбата на група местни и чуждестранни асоциации, които призоваваха за анулиране на споразумението, подписано миналия месец между Атина и Скопие за името на бившата югославска република Македония, съобщава електронното издание на гръцкия вестник  Kathimerini . \r\nМагистратите отхвърлиха твърденията на групата, че споразумението нарушава член 27 от Конституцията, съгласно който всяко споразумение, засягащо границите на страната, трябва да бъде ратифицирано с абсолютно мнозинство в парламента. Държавният съвет оспори също и твърденията, че договорът за името ще застраши гръцките брандове, които съдържат в имената на продуктите си термина „Македония“.   \r\nместните и чуждестранни асоциации, внесли жалбата, изразиха сериозни притеснения и по отношение на това как ще бъде преподавана историята в Македония. Върховният съд на Гърция обаче не зачете аргументите им. \r\n***  Преговорите между президентите на Сърбия и Косово в Брюксел са преминали в сложна и напрегната атмосфера, но все пак лидерите на двете страни са постигнали споразумения по два въпроса. Това обяви държавният глава на западната ни съседка Александър Вучич след края на разговорите с косовския му колега Хашим Тачи, предава  Radio-televizija Srbije (RTS) . \r\nВ кратко изявление пред репортери след срещата в Брюксел, Вучич заяви, че разговорите със сигурност не са били лесни, но въпреки това са постигнати две договорки. „Едното от тях е да продължим дискусиите и да се опитаме да намерим общ знаменател за компромисни решения, а другото – да запазим мира и стабилността в отношенията между Белград и Прищина“, подчерта Вучич. \r\nСръбският президент увери, че няма какво да се добави, освен едно изречение – за това, че \"албанците и Хашим Тачи искат да получат всичко, докато Белград се стреми към постигането на компромисно решение“.", "date": "2018.07.18", "title": "Преглед на международните новини до 18 часа ( Агенция „Фокус“ )"}
{"url": "http://www.focus-news.net/news/2018/07/18/2546934/kyustendil-informatsiya-za-afrikanskata-chuma-po-svinete-be-predstavena-na-zasedanie-na-oblastnata-epizootichna-komisiya.html", "text": "Африканската чума по свинете беше основна точка в заседанието на Областната епизоотична комисия в Кюстендил, предаде репортер на  Радио „Фокус” – Кюстендил . Заседанието беше председателствано от зам.-областния управител на Кюстендил Райчо Цветин. Сред присъстващите бяха директорите на Областно пътно управление Юлиана Божилова и на Регионална дирекция по горите Здравчо Тодоров. В срещата участваха представители на Районно управление – Кюстендил, на Регионална дирекция „Пожарна безопасност и защита на населението”, на регионална здравна инспекция, на Агенция „Митници”, ловните сдружения и други. Присъстваха д-р Велка Войнова, изпълняващ длъжността на директор на Областна дирекция по безопасност на храните, както и д-р Емил Гъгнев, началник на отдел „Здравеопазване на животните” към дирекцията. Пред присъстващите беше изнесена подробна информация за историята на заболяването, неговото придвижване и моментното състояние на засегнатите държави. Стана ясно, че на този етап африканска чума по свинете в България няма. Най-близкото огнище на заразата е в съседна Румъния.  \r\n„Съществува реална опасност от проникване на това заболяване в нашата страна, защото инфекцията вече я има в съседна Румъния. Към днешна дата в България и в частност на територията на област Кюстендил по отношение на това заболяване епизоотичната обстановка е благоприятна. Нямаме клинични признаци за установено съмнение за това заболяване. Ние трябва да работим в повишена епизоотична готовност”, каза д-р Емил Гъгнев. По думите му има възможност заболяването да проникне и на територията на България, защото към момента има повишен поток от туристи, което крие голяма опасност от проникване на заболяването. Най-рискови са териториите при границата с Румъния. До момента няма разработена ваксина за превенция на болестта. „Старата максима, че профилактиката е по-добра от лечението, важи в пълна сила за африканската чума по свинете”, каза д-р Емил Гъгнев. По думите му стратегията за контрол на това заболяване на територията на Европейския съюз е базирана на ранно откриване на болестта, стриктни мерки за контрол на биологичната сигурност в животновъдните обекти, както и максимално намаляване на популацията на дивите свине. Причинителят на заболяването може да проникне посредством живи свине, свинско месо, колбаси, кости и други продукти от свине, но най-често с необезвредени хранителни отпадъци. Вероятността заболяването да проникне в България е посредством малки количества продукти от свине в личния багаж на пътниците, което е най-рисково. \r\nВенцеслав ИЛЧЕВ", "date": "2018.07.18", "title": "Кюстендил: Информация за африканската чума по свинете бе представена на заседание на Областната епизоотична комисия"}
{"url": "http://www.focus-news.net/news/2018/07/18/2546939/ministar-nikolay-nankov-shte-poseti-gabrovo.html", "text": "Утре, 19 юли, министърът на регионалното развитие и благоустройството Николай Нанков ще посети Габрово. От 11.00 часа той ще присъства на откриването на обновения парк „Кольо Василев – Обов“, част от финансирания по Оперативна програма „Региони в растеж“ 2014 - 2020 проект за изграждане на съвременна градска среда в Габрово. Това съобщиха от пресцентъра на  министерството . \r\nВ 12.00 часа министър Нанков ще инспектира строителството на обходния път на областния град. Половин час по-късно ще направи оглед на рехабилитацията на път II-44 Севлиево – Габрово, която се изпълнява в рамките на два лота със средства от Оперативна програма „Региони в растеж“ 2014 - 2020.  \r\nСъщия ден, от 12.00 часа в Севлиево, заместник-министър Деница Николова ще открие обновени по оперативната програма многофамилни жилищни сгради. Събитието ще се проведе при бл. №1 в ж. к. „Д-р Атанас Москов“.", "date": "2018.07.18", "title": "Министър Николай Нанков ще посети Габрово"}
{"url": "http://www.focus-news.net/news/2018/07/18/2546928/alsat-m-makedoniya-dsi-i-sdsm-s-protivopolozhni-pozitsii-za-eventualni-predsrochni-izbori.html", "text": "Партньорите в управляващата македонска коалиция ДСИ (албанската партия Демократически съюз за интеграция) и СДСМ (Социалдемократически съюз на Македония) са с противоположни позиции относно искането на опозицията за предсрочни избори. Ако за премиера Зоран Заев предложението на ВМРО-ДПМНЕ заслужава да бъде разгледано, то лидерът на ДСИ Али Ахмети смята, че избори заедно с референдума не са решение, предава  излъчващият на албански скопски телевизионен канал „Алсат – М“ . \r\n„Вярвам, че изборите не са решение“, заяви Ахмети. \r\nПреди два дни, припомня скопската медия, Зоран Заев посочи, че предложението на опозицията за предсрочни парламентарни избори би било приемливо ако гарантира успешен референдум. \r\n„Ако това гарантира успешният процес за провеждането на референдума, говоря за процеса, гражданите ще си го кажат сами, но ако процесът успее и ние постигнем този консенсус, с цел да мотивираме гражданите да се изкажат по този исторически въпрос, всички опции са отворени и заедно можем да разгледаме дори и това в предстоящия период“, заяви Заев. \r\n„Алсат – М“ припомня, че лидерът на основната опозиционна партия ВМРО-ДПМНЕ Християн Мицковски поиска предсрочни избори в хода на протестното шествие в Кавадарци в неделя. Все пак, условието на опозицията е ако има избори те да бъдат проведени по Пържинския модел: т.е. 100 дни преди изборите да се формира правителство от технократи, в което свои министри ще има и ВМРО-ДПМНЕ, по същия начин, по който това бе направено за СДСМ, когато партията беше в опозиция. Според Мицковски, ако вотът бъде организиран по този начин, това ще гарантира, че изборният процес ще премине без измами и натиск. \r\nПревод и редакция:", "date": "2018.07.18", "title": "„Алсат – М“ (Македония): ДСИ и СДСМ с противоположни позиции за евентуални предсрочни избори"}
{"url": "http://www.focus-news.net/news/2018/07/18/2546943/vitsepremierat-krasimir-karakachanov-raznoglasiya-po-daden-zakon-ne-e-osnovanie-za-satreseniya-v-koalitsiyata-na-op.html", "text": "Разногласия по даден закон не е основание за сътресения в коалицията на ОП. Това каза вицепремиерът и министър на отбраната Красимир Каракачанов пред журналисти след откриването на изложбата \"Спасените бойни знамена на Българската армия\", предаде репортер на  Агенция \"Фокус\" . \"Малко повече спокойствие трябва да има. Аз винаги съм апелирал към моите колеги от \"Обединени патриоти\" за малко повече разум и диалог. Аз съм човек, който търси общите пътища\", допълни той. \"Днес слушах дебатите в парламента. Определeно без Обединени патриоти не може да има управляваща коалиция, а НФСБ е част от ОП. За мен голямата цел е да успокоим ситуацията и да търсим нещата, които трябва да свършим за държавата. Мисля, че нещата ще се успокоят. Не засенчваm никого и нямам такива намерения\", заяви министърът и допълни, че му стига скромната роля и чест да бъде лидер на една историческа организация като ВМРО. \r\nЦветелин ДИМИТРОВ", "date": "2018.07.18", "title": "Вицепремиерът Красимир Каракачанов: Разногласия по даден закон не е основание за сътресения в коалицията на ОП"}
{"url": "http://www.focus-news.net/news/2018/07/18/2546944/kyustendil-prevantivni-merki-za-nedopuskane-na-afrikanskata-chuma-po-svinete-byaha-prieti-ot-oblastnata-epizootichna-komisiya.html", "text": "Превантивни мерки за недопускане на африканската чума по свинете бяха приети от Областната епизоотична комисия в Кюстендил, предаде репортер на  Радио „Фокус” – Кюстендил . Мерките ще бъдат включени в заповед на областния управител, която ще се изпрати до институциите, отговарящи за тяхното изпълнение. През следващата седмица, в деветте общини на територията на областта, трябва да бъдат проведени заседания на общинските епизоотични комисии, на които ще присъстват и представители на Областната колегия на Българския ветеринарен съюз. Собствениците на животновъдни обекти за отглеждане на свине трябва да засилят мерките за биосигурност, а при случай на съмнителни признаци за заболяването – трябва да сигнализират незабавно. Стриктно ще се следи спазването на забраната за отглеждане на свине на депа за отпадъци, както и изхранването на животните с хранителни отпадъци. Забранява се търговия със свине на нерегламентирани пазари. На територията на областта няма регистрирани такива пазари, но има нерегламентирани места, които ще се подложат на контрол за спазване на забраната. Кметовете на общините трябва да се разпоредят отглеждането на свинете да става само в затворени помещения и при спазване на изискванията за биосигурност. Забранено в областта е пасищното отглеждане на свине. Органите на МВР се задължават да следят за нерегламентирано движение и търговия със свине. На граничните пунктове ще се извършват проверки на пътниците за пренасяне на суровини и храни от животински произход, непретърпели термична обработка. Членовете на ловните сдружения трябва да предоставят проби от остреляни или умрели животни. Ще бъде извършван и постоянен контрол на животновъдните обекти за спазване на изискванията за биосигурност. \r\nНа граничните пунктове „Гюешево” и „Олтоманци” започват проверки на всички влизащи на територията на България пътници за пренасяне на суровини и храни от животински произход. Ще се проверява дали пътниците пренасят в багажа си суровини и храни от животински произход, непретърпели термична обработка. Откритите суровини и храни ще се изземват, след което ще се предават за унищожаване, съгласно нормативните изисквания. На територията на двата гранични пункта се извършва подобен контрол, всички конфискувани продукти се събират във фризери, след което ще се предават в инсинератор. \r\nВенцеслав ИЛЧЕВ", "date": "2018.07.18", "title": "Кюстендил: Превантивни мерки за недопускане на африканската чума по свинете бяха приети от Областната епизоотична комисия"}
{"url": "http://www.focus-news.net/news/2018/07/18/2546935/yeni-safak-turskiyat-sad-reshi-da-ostavi-amerikanskiyat-pastor-v-zatvora-zaradi-vrazkite-mu-s-teroristichni-grupi-i-shpionazh.html", "text": "Турският съд реши да остави американският пастор Андрю Крейг Брънсън зад решетките по обвинение в тероризъм и шпионаж, пише  електронното издание на турския вестник Yeni Safak . \r\nНа Брънсън, християнски пастор от щата Северна Каролина, живял в Турция повече от 20 години, бяха повдигнати обвинения, че е помагал на „Терористичната организация на Фетулах Гюлсен“ (ФЕТО) и е подкрепял „Работническата партия на Кюрдистан“ (ПКК). \r\nТретото заседание по делото се състоя в сряда и на него присъстваха съпругата на Брънсън – Норин, посланикът на САЩ в Турция Филип Коснет, членове на Американската комисия по свободата на вероизповеданията,  както и представители основно на чуждестранната преса, отбелязва вестникът. \r\nСледващото заседание е предвидено за 12 октомври. \r\nСрещу Брънсън свидетелства Левент Алкан, пише „Йени Шафак“, който заяви, че знае пасторът от около осем или десет години и че той е тясно свързан с привърженици на терористичната групировка. Алкан добави, че обвиняемият им е помагал, независимо че е бил предупреждаван да не го прави. \r\nСвидетелят, според цитата на турското издание, е заявил ,че Брънсън е наредил на другите църкви да не го допускат и това го е поставило в позиция да изглежда като информатор. Алкан е отбелязал, че пасторът на „Църквата на светлината“ го е призовал да промени свидетелствата си и да се отрече от предните. \r\n„Един ден в църквата Брънсън ми каза, че има война между турците и кюрдите. Ние не сме съгласни с това. Защо той си мисли подобни неща?“ – запита свидетелят, като отбеляза, че е напуснал църквата по собствено желание заради сепаратисткото изказване. \r\n„Йени Шафак“ припомня, че американският пастор бе арестуван на 9 декември 2016 година. Той е обвинен в шпионаж и организационни дейности в цял Турция, които е осъществявал под прикритието на мисионерски операции, за връзки с членове на ФЕТО и ПКК и намеса във вътрешните работи на Турция. \r\nТурският вестник отбелязва, че ФЕТО и живеещият в САЩ неин лидер Фетулах Гюлен стоят зад неуспешния опит за държавен преврат в Турция на 15 юли 2016 година, когато загинаха 250 души и бяха ранени още близо 2200. \r\nПревод и редакция:", "date": "2018.07.18", "title": "Yeni Safak: Турският съд реши да остави американският пастор в затвора заради връзките му с терористични групи и шпионаж"}
{"url": "http://www.focus-news.net/news/2018/07/18/2546941/korneliya-ninova-bsp-poklon-pred-deloto-i-sebeotritsanieto-na-levski-nito-besiloto-nito-vremeto-mogat-da-zalichat-otdadenostta-mu-kam-otechestvoto.html", "text": "Поклон пред делото и себеотрицанието на Левски - преклонението ни пред него  показва, че нито бесилото, нито времето могат да заличат отдадеността му към Отечеството. Това написа лидерът на БСП Корнелия Нинова в профила си в социалната мрежа  \"Фейсбук\".  \r\n\"Днес е ден за поклон и благодарност - 181 години от рождението на Васил Левски. Поклон пред делото и себеотрицанието му. Благодарност за най-съвършения урок по родолюбие. Заветите на Апостола ни дават национално самочувствие. Но те ни и заклеват в чест и отговорност, борбеност и почтеност. Важно е да помним, защото преклонението ни днес показва, че нито бесилото, нито времето могат да заличат Неговата отдаденост на Отечеството. Поклон и пред Гуна Кунчева - българката, майката, която роди и отгледа любимия герой на България\", пише лидерът на БСП.", "date": "2018.07.18", "title": "Корнелия Нинова, БСП: Поклон пред делото и себеотрицанието на Левски - нито бесилото, нито времето могат да заличат отдадеността му към Отечеството"}
{"url": "http://www.focus-news.net/news/2018/07/18/2546929/tass-mvnr-na-rusiya-e-pristapilo-kam-realizatsiya-na-dogovorkite-ot-sreshtata-na-visoko-ravnishte-v-helzinki.html", "text": "Руските дипломати са пристъпили към реализация на решенията, взети на руско-американската среща на върха, проведена на 16 юли в Хелзинки и съответстващите поръчения са дадени, заяви в сряда официалният представител на Министерството на външните работи на Русия Мария Захарова, цитирана от  ТАСС . \r\n„Президентът на Русия Владимир Путин говори за много неща и всички те са внесени за работа“, заяви Захарова. „Дадени са съответстващите поръчения и дипломатите започват да работят по темите, обозначени и озвучени на съвместната пресконференция на президентите на Русия и САЩ в Хелзинки“. \r\nПревод и редакция:", "date": "2018.07.18", "title": "ТАСС: МВнР на Русия е пристъпило към реализация на договорките от срещата на високо равнище в Хелзинки"}
{"url": "http://www.focus-news.net/news/2018/07/18/2546940/veliko-tarnovo-regionalniyat-istoricheski-muzey-sahranyava-dyakonskiya-poyas-na-vasil-levski-i-dva-pechata-na-brtsk.html", "text": "Регионалният исторически музей във Велико Търново съхранява дяконския пояс на Васил Левски и два печата на БРЦК. Това съобщи за  Радио „Фокус“ – Велико Търново  д-р Жюлиета Гюлева, уредник в Музея. Тя посочи, че дяконският пояс е бил съхраняван от ботевия четник Димитър Тодоров  – Димитрото. „Не е известно как е попаднал в него. В началото на 20 век той отива при Атанас Топлийски с молба за заем, тъй като бил изпаднал в нужда. Като залог, че ще възстанови взетата сума той, оставил „дяконския товар на Васил Левски“, с уговорката, че ще си го прибере в последствие. Той не успява да върне дължимата сума и по този начин дяконският пояс остава в семейството на Атанас Топлийски. По-късно орарът е дарен на Регионалния исторически музей във Велико Търново от неговия син“, допълни Гюлева. \r\nМузеят във Велико Търново пази и двата печата на БРЦК, поръчани от Левски за дейността на вътрешната революционна организация. Те имат сходни изображения. В центъра е представена фигура на лъв с лице на дясно. Единият е с корона, а другият е без корона. „Известно е, че Левски е искал печата на БРЦК да бъде с лъв с корона, но той е изработен без корона. Това е печатът, който Левски е  ползвал за своята дейност. Печатът на лъвче с корона става готов след като Левски вече е бил заловен“, посочи Жюлиета Гюлева. Двата печата са били притежание на д-р Васил Радославов – министър-председател на България в края на 19 и началото на 20 век. През 40-те години на 20 век те са откупени от  търновеца д-р Петър Аладжов. В резултат на неговото дарение, печатите стават притежание на Регионалния исторически музей във Велико Търново. \r\nСред ценните предмети, свързани с живота и делото на Апостола на свободата, във фондовете на музея е и снимка, подарена от Левски на неговия съратник търновецът Сава Пенев през лятото на 1870 година. По-късно при изследователска дейност тя е открита в дома на Сава Пенев в Свищов. Фотосът е дарен на Регионалния исторически музей във Велико Търново от неговия син – Богдан. \r\nНадежда КРЪСТЕВА", "date": "2018.07.18", "title": "Велико Търново: Регионалният исторически музей съхранява дяконския пояс на Васил Левски и два печата на БРЦК"}
{"url": "http://www.focus-news.net/news/2018/07/18/2546947/inzh-svetoslav-glosov-api-tsenata-na-tol-sistemata-shte-se-opredelya-ot-klasa-na-patya-i-negovoto-sastoyanie-nyama-da-se-oblagat-s-taksi-republikanskite-patishta-v-urbanizirani-teritorii.html", "text": "С въвеждането на тол системата ще има различни тарифи за различните класове пътища, като за тези в най-лошо състояние няма да се плаща, докато не бъдат ремонтирани. Това каза председателят на Управителния съвет на Агенция \"Пътна инфраструктура\" (АПИ) инж. Светослав Глосов, който взе участие в  заседание на парламентарната Комисия по регионална политика, благоустройство и местно самоуправление, съобщиха от пресцентъра на  АПИ . Депутатите от комисията приеха на първо четене промените в Закона за пътищата, предвиждащи въвеждането на електронна система за събиране на таксите за ползване на републиканската пътна мрежа на база изминато разстояние за превозни средства и обща техническа допустима максимална маса над 3,5 т (тол) и на база време за леки автомобили с обща техническа допустима максимална маса до 3,5 т (електронна винетка). На заседанието присъстваха зам.-министърът на регионалното развитие и благоустройството инж. Валентин Йовев, началникът на политическия кабинет на министъра на регионалното развитие и благоустройството Весела Начева-Кръстева, главният секретар на министерството Веселина Терзийска и инж. Дончо Атанасов, член на УС на АПИ.  \r\nИнж. Глосов обясни, че се предвижда от Нова година да се въведат електронни винетки за леките автомобили. Цените им няма да се променят. Планира се и въвеждане на уикенд винетка, с която ще се облекчат пътуващите по републиканските пътища само през почивните дни като социална мярка. Тол системата трябва да бъде въведена през август 2019 година.  Тя ще обхваща 16 хиляди километра републикански пътища, от съществуващите 20 хил. километра. \r\n„Системата е базирана на сателит, като ще има GPS проследяване, с което ще се следи целия трафик на товарните камиони. Контрол ще има и чрез камери, монтирани на рамки и наземен със 100 оборудвани автомобила. „Такава система се изгражда за първи път в Европа и България ще е първата държава с толкова модерна техника“, отбеляза той. Инж. Глосов допълни, че системата ще се управлява от ново звено в АПИ, което ще стопанисва и поддържа системата.  Председателят на УС на АПИ добави, че не се предвижда с въвеждането на тол системата да се облагат републиканските пътища, които преминават през урбанизирани територии. „Те ще останат необлагаеми, както и в момента, като в същото време АПИ ще продължи да ги поддържа“, категоричен бе той. Инж. Глосов обърна внимание, че системата може да се надгради и при желание от общините и Народното събрание закона може да се промени и да се облагат с такси и общински пътища, приходите от които ще отидат за поддръжката им. Общинската пътна мрежа е с дължина колкото републиканската и в много лошо състояние, каза още инж. Глосов. Той обясни още, че с въвеждането на системата ще отпадне ангажимента на държавата да финансира АПИ, тъй като тя ще се финансира от приходите от тол такси. „Тогава АПИ ще освободи един ресурс“, коментира още председателят на УС на АПИ. Той поясни, че идеята на АПИ е 50% от приходите от тол такси да отиват за поддръжка на съществуващата инфраструктура и 50 % за нова инфраструктура.  \r\nЧленът на УС на АПИ инж. Дончо Атанасов заяви, че тол системата е една от най-тежките, които се изграждат у нас. Според него тя ще е много по-справедлива от съществуващата в момента, защото този който руши най-много пътищата, ще плаща повече. „225 млн.лв. са приходите от продажбата на винетки за леки коли, а почти 100 млн.лв. идват от тежкотоварния трафик. Това е несправедливо и ще обърнем модела“, каза още инж. Атанасов. Той подчерта, че за да е ефективна системата ще има и по-строг контрол. „АПИ в момента събира с 20 млн.лв. повече приходи от винетки в сравнение с 2017 г. и с 40 млн.лв. повече от 2016 г,което идва от засиления контрол на превозните средства с МВР“, каза той.", "date": "2018.07.18", "title": "Инж. Светослав Глосов, АПИ: Цената на тол системата ще се определя от класа на пътя и неговото състояние, няма да се облагат с такси републиканските пътища в урбанизирани територии"}
{"url": "http://www.focus-news.net/news/2018/07/18/2546949/plovdiv-lek-avtomobil-e-izgoryal-vsledstvie-ot-katastrofa-mezhdu-selata-stroevo-i-trud-nyama-postradali-hora.html", "text": "Катастрофа между два автомобила е станала между селата Строево и Труд, няма пострадали хора. Това съобщи за  Радио „Фокус“ – Пловдив  говорителят на ОДМВР - Пловдив. Единият от автомобилите се е запалил. Сигналът за инцидента е подаден около 16.50 часа. По първоначални данни лек автомобил „Фолксваген“ е застигнал и е ударил отзад друга лека кола. В резултат на сблъсъка първият автомобил се е запалил и е изгорял. Частично засегната от огъня е и другата кола. Местопроизшествието е запазено, извършва се оглед. До приключване на работата е затворен за движение пътят между селата Строево и Труд. Движението се пренасочва по обходни маршрути. \r\nВесела КРЪСТЕВА", "date": "2018.07.18", "title": "Пловдив: Лек автомобил е изгорял вследствие от катастрофа между селата Строево и Труд, няма пострадали хора"}
{"url": "http://www.focus-news.net/news/2018/07/18/2546942/mrrb-zapochna-asfaltiraneto-na-ulitsite-v-miziya-za-okolo-24-mln-lv-sa-shtetite-po-publichnata-infrastruktura-v-obshtinata.html", "text": "За една седмица ситуацията в Мизия е преодоляна, почистени са улиците и започна тяхното асфалтиране. Това каза министърът на регионалното развитие и благоустройството Николай Нанков след като се запозна на място с възстановителните работи след наводнението в Мизия, съобщиха от пресцентъра на  министерството . Кметът на града Виолин Крушовенски и хората лично му благодариха за навременната помощ за преодоляване на щетите от поройните дъждове. Жителка на Мизия благодари на премиера Бойко Борисов, на министър Нанков и на кмета за това, че улицата, на която живее, ще бъде асфалтирана. Така детето й, което е инвалид, ще може да излиза от дома им.  \r\nОще в деня на бедствието на 10 юли, по разпореждане на Николай Нанков АПИ и пътноподдържащи фирми изпратиха 24 тежки  машини за разчистване на калта. А на 11 юли министърът отиде до Мизия, за да подпомогне организацията по овладяване на кризисната ситуация.  \r\nДъждовният канал вече е закрит и предстои рехабилитация на канализацията за дъждовна вода със средства от Междуведомствена комисия за възстановяване и подпомагане към Министерския съвет, стана ясно при посещението на министъра.  \r\nНиколай Нанков обясни, че от другата седмица Министерството на икономиката започва работа по решаване на проблема с язовирите в община Борован. Предстои тяхното ремонтиране с държавния финансов ресурс, който получи икономическото ведомство. Целта е да се реши дългосрочно проблемът с язовирите по цялото поречие на р. Скът, по протежение на общините Борован, Хайредин, Мизия и Оряхово.  \r\nНа язовир Рогозен продължават аварийно – възстановителните дейности. По уверение на кмета на Хайредин, вече са започнали дейности по възлагане ремонта и на яз. Бързия.  \r\n„Вършим си работата в максимално бързи срокове и с необходимото качество, за да осигурим нормалния живот на хората тук и резултатът се вижда - Мизия вече се връща към нормалния житейски ритъм“, каза министър Нанков.     \r\nОколо 2,4 млн.лв. са щетите по публичната инфраструктура в община Мизия. Другата седмица ще бъде свикано извънредно заседание на Междуведомствена комисия за възстановяване и подпомагане.", "date": "2018.07.18", "title": "МРРБ: Започна асфалтирането на улиците в Мизия, за около 2,4 млн. лв. са щетите по публичната инфраструктура в общината"}
{"url": "http://www.focus-news.net/news/2018/07/18/2546948/predstoyashti-sabitiya-v-stranata-za-19-yuli-agentsiya-fokus.html", "text": "*** \r\nВ 10.30 часа президентът и върховен главнокомандващ на Въоръжените сили Румен Радев ще посети авиобаза Граф Игнатиево, където ще присъства на ритуала по откриване и освещаване на параклис „Св. Вмчк. Мина“. \r\n*** \r\nРегионалният министър Николай Нанков ще посети Габрово. От 11.00 часа той ще присъства на откриването на обновения парк „Кольо Василев – Обов“, част от финансирания по Оперативна програма „Региони в растеж“ 2014 - 2020 проект за изграждане на съвременна градска среда в Габрово. В 12.00 часа министър Нанков ще инспектира строителството на обходния път на областния град. Половин час по-късно ще направи оглед на рехабилитацията на път II-44 Севлиево – Габрово, която се изпълнява в рамките на два лота със средства от Оперативна програма „Региони в растеж“ 2014 - 2020. \r\n*** \r\nОт 09.00 часа ще се проведе заседание на Народното събрание. \r\n*** \r\nВ Народното събрание ще бъде открита изложба на Регионален исторически музей – Благоевград, посветена на 115-годишниан от Илинденско – Преображенското въстание. \r\n*** \r\nОт 09.00 часа 4 състав на Специализирания наказателен съд ще гледа делото срещу Васил В., Велизар В., Иван А. и др. за организиране и ръководене на организирана престъпна група.  \r\n*** \r\nОт 10.00 часа пред входа на Народното събрание, Движение „Възраждане\" ще представи резултатите от подписката за провеждането на референдум срещу приемането на еврото като официална валута в България. \r\n*** \r\nОт 11.00 часа  в залата на Пресклуб България в София (Национален стадион „Васил Левски“) Спешъл Олимпикс България ще проведе пресконференция за отбелязване на 50-та годишнина от създаването на движението. \r\n*** \r\nОт 11.30 часа в Залата на Прес клуб България ще се проведе пресконференция за проблемите в управлението на автомобилния спорт и нормалното изпълнение на Спортния календар за 2018 г.  \r\n*** \r\nВ 12.00 часа зам.-кметът на столицата Евгени Крусев ще провери ремонта на уличното осветление на Симеоновско шосе в участъка от ул. „Г.М.Димитров“ до ул. „21 век“. \r\n*** \r\nОт 13.30 часа 9 състав на Специализирания наказателен съд ще гледа делото срещу Деян М., Мирослав М., Недялко Ц. и др. за организиране и ръководене на организирана престъпна група.  \r\n*** \r\nОт 13.30 часа 11 състав на Специализирания наказателен съд ще гледа делото срещу Петър П. за престъпление по служба.  \r\n*** \r\nОт 14.00 часа ще се проведе среща между НЗОК и Асоциация на пациентите с ревматоиден артрит (АПРА). След срещата АПРА ще даде брифинг пред НЗОК. \r\n*** \r\nОт 18.00 часа в галерия „Структура“ ще се състои втората дискусия „Диалози за София“ по темите „Бедност и отпадъци“.  \r\n*** \r\nОт 18.00 часа в литературния салон „Леге 10“ ще бъде представено новото фототипно издание на „Моторни песни\" на Никола Вапцаров (Издателство „Захарий Стоянов\", 2018) и ще бъде показан документалният филм на Петко Горанов „И след разстрела\". \r\n*** \r\nОт 18.30 часа в галерията на ул. „Иван Денкоглу“ 24 И АЗ МОГА / I CAN TOO организира благотворителна изложба-търг с детски рисунки, създадени от малките художници за инициативи на организацията през последните 12 години. \r\n*** \r\nОт 18.00 часа в Градска художествена галерия ще бъде представена изложба „Превърнати форми“.   \r\n*** \r\nОт 08.30 до 14.00 часа от борда на фрегатата „Верни“, гостите на учението „Бриз 2018“ и представители на медиите ще могат да наблюдават различни епизоди от учението на брега и в морето.   \r\n*** \r\nОт 16.00 часа  в Експо център „Флора\" ще се проведе Първият международен фестивал на бирата „101 Beer Fest\" Бургас.  \r\n*** \r\nОт 19.00 часа в галерия „13-то стъпало“ ще бъде открита изложбата „Светлина и Сребро“ на Калин Костов. \r\n*** \r\nОт 21.00 часа в Летния театър Националният фолклорен ансамбъл „Българе\" ще представи новия си мащабен проект първо пред публиката в Бургас. \r\n***  \r\nОт 10.00 часа в Читалище „Надежда – 1869“ ще се проведе Работилница по бродерия.  \r\n***  \r\nОт 11.00 часа в зала 302 на Община Велико Търново ще се проведе пресконференция за предстоящия Международен фолклорен фестивал.  \r\n***  \r\nОт 17.30 часа в голяма зала на Общината ще се проведе заседание на Великотърновски общински съвет.  \r\n***  \r\nОт 17.30 часа в Стопански факултет на ВТУ, Зала 2 ще се проведе Безплатен семинар по дигитални умения „Google Дигитален гараж“.  \r\n***  \r\nОт  18.00 часа в МДТ „Константин Кисимов“ ще бъде представена  „Пипи Дългото чорапче“ – детска постановка.  \r\n***  \r\nОт 19/30 часа в Църква „Св. Архангели Михаил и Гавраил“ ще се проведе Международен фестивал за класическа музика Arbanassi Summer Music –концертна програма.  \r\n***  \r\nОт 20.30 часа на Сцена „Арт лято“ до ХГ „Борис Денев“ Проект „Арт лято“ представя: концерт на Mango Duende, парти с Un Beso.  \r\n*** \r\nОт 10.30 часа в детски отдел РБ „Христо Ботев“ ще се проведе детска архитектурна работилница – подреждане на карта „Мини Европа“ за деца от 3 до 10 години.  \r\n*** \r\nОт 20.30 часа в местността с . Оходен ще бъде открит Пети юбилеен фестивал за древни култури „Слънцето на Тодорока“.  \r\n*** \r\nОт 11.00 часа на територията на парк „Колю Василев – Обов“ ще бъдат открити обектите по проект „Габрово – инвестиции за изграждане на съвременна градска среда“. \r\n*** \r\nГражданите на Добрич ще почетат кап. Димитър Списаревски по повод 102 години от неговото рождение с поднасяне на цветя на паметника на героя. \r\n*** \r\nОт 17.00 часа в Младежкия център ще бъде представена поезията на Маргарита Стоянова „Мислите на едно 15-годишно момиче…“.  \r\n*** \r\nОт 10.30 часа в заседателна зала на Община Кочериново ще се състои заключителната конференция по проект „Подкрепа за достоен живот на лица в неравностойно положение”. \r\n*** \r\nОт 14.00 часа в залата на Възрожденското училище ще се проведе обществено обсъждане с представители на туристическия сектор, връзка с публикувани насоки за кандидатстване по процедура на директно предоставяне на безвъзмездна финансова помощ за развитие на туристически атракции по Оперативна програма „Региони в растеж“.  \r\n*** \r\nОт 15.00 часа в кабинета на председателя на Общинския съвет – Кюстендил Михаела Крумова ще се проведе пресконференция.  \r\n*** \r\nОт 15.00 часа в офиса на Областен информационен център – Ловеч ще се проведе пресконференция на тема „Напредък и възможности по ЕСИФ“. \r\n*** \r\nОт 10.30 часа пред Двореца на културата ще се състои \"Лято в Двореца\" – забавни игри и анимация с деца и родители. \r\n*** \r\nОт 11.00 часа в пространството пред Исторически музей – Петрич ще бъде открита изложбата „Археологията на Азербайджан“. \r\n*** \r\nОт 18.00 часа пред Общински младежки дом ще се проведе Училище по танци. \r\n*** \r\nВ 10.00 часа в междублоковото пространство между улиците \"Пенчо Славейко\" и \"Прогрес\" кметът на Пловдив Иван Тотев и кметът на район \"Централен\" Георги Стаменов ще открият нова детска площадка.   \r\n*** \r\nВ 11.00 часа в заседателната зала на Община Пловдив кметът Иван Тотев ще посрещне световната шампионка и рекордьорка на троен скок за девойки под 20 години - Александра Начева. \r\n*** \r\nВ 15.30 часа е зала 2 на Окръжен съд  ще се разгледа жалбата на Евгени Н., който взриви и обра банкомат в Тракия.  \r\n*** \r\nОбщинските съветници от  ГЕРБ-Пловдив ще проведат приемни с граждани по следния график: Ясен Михайлов, Дамян Петров и Петър Попов от 17.30 до 19.00 часа в офиса на  ГЕРБ в район „Западен” на ул.  „Царевец” № 9; Гошо Къчков, от 17.30 до 19.00 часа в офиса на  ГЕРБ в район „Северен” на бул. „Марица” №91;  Пенчо Малинов, от 17.00 до 18.30 часа в офиса на  ГЕРБ в район „Източен” на ул. „Коста Паница” №5;  Веселин Маневски, от 16.00 до 18.00 часа в офиса на  ГЕРБ в район „Южен” на ул.  „Академик Петър Динеков” № 1А.  \r\n*** \r\nОт 12.00 часа в гр. Севлиево, заместник-министърът на регионалното развитие и благоустройството Деница Николова ще открие обновени по оперативната програма многофамилни жилищни сгради. Събитието ще се проведе при бл. №1 в ж. к. „Д-р Атанас Москов“.  \r\n***  \r\nОт 10.00 часа в Детски отдел на Читалищната библиотека ще се проведе инициативата „Тихи игри“. \r\n*** \r\nОт 08.00 часа на свлачището по пътя Смолян – Мадан, край село Тикале ще се проведе протест от група граждани срещу забавянето на ремонта и отварянето на главния път. \r\n*** \r\nОт 11.30 часа в зала 201 на Областна администрация – Смолян ще се проведе пресконференция на областния управител Недялко Славов по актуални теми. \r\n*** \r\nОт 12.00 часа в зала 2 на Община Стара Загора организаторите на Балканиада по лека атлетика за мъже и жени ще дадат пресконференция.  \r\n*** \r\nОт 16.30 часа във Военния клуб ще бъде открита изложба на Регионалния исторически музей на тема „Войните през погледа на военния кореспондент\", след което ще бъде представен филмът „По стъпките на сухопътните войски\". \r\n*** \r\nОбщина Стара Загора организира общоградско възпоменание на загиналите мирни жители от града и района, при опожаряването на Стара Загора и Старозагорското клане през 1877 г. От 17.00 часа в енорийски храм „Света Троица” ще бъде отслужена Вечерна служба. В 17.30 ч. от храма ще тръгне литийно шествие до Мавзолея костница „19 юлий 1877”. На мястото, където са положени костите на хиляди мъченически загинали християни в периода от  19 до 31 юли 1877 г., от 18.00 ч. ще бъде отслужена заупокойна молитва в тяхна памет.", "date": "2018.07.18", "title": "Предстоящи събития в страната за 19 юли (Агенция „Фокус“)"}
{"url": "http://www.focus-news.net/news/2018/07/18/2546932/darzhavniyat-glava-prizova-za-aktiven-dialog-na-pravitelstvoto-s-protestirashtite-zhivotnovadi-i-zasegnatite-stopani-v-yugoiztochna-balgariya.html", "text": "Призовавам правителството за диалог с протестиращите и със стопаните на място, когато се взима всяко едно решение и особено за начина, по който това решение се изпълнява. Начинът на унищожаване на животните тук унищожава крехкото доверие на гражданите в българските институции. Това заяви президентът Румен Радев в отговор на журналистически въпрос в Болярово, съобщиха от  прессекретариата на държавния глава . Президентът посети града, за да се срещне със засегнатите стопани в района на Странджа и проведе среща с кмета на Община Болярово Христо Христов, в която участваха и кметовете и кметските наместници на Воден, Странджа, Шарково и Крайново, представители на полицията и на ветеринарните служби.  \r\nДържавният глава подчерта, че в региона има сериозен проблем, който не се изчерпва само със сектор „Животновъдство“. „Това е проблем за поминъка на хората и тяхната съдба в този беден граничен регион, както и за националната сигурност, държавността и функционирането на нашите институции. Тази празнина, която се получи между хората тук и властта, не може да се запълни само с финансови компенсации. Трябва дълготрайна, устойчива политика на държавата за възстановяване на поминъка на тези хора“, добави Румен Радев.  \r\nПрезидентът призова правителството да обърне внимание на проблемите на хората, така че те да почувстват държавата на своя страна. „Очаквам най-сетне да има един продуктивен диалог, не може само с механичен подход, механично изтребване на животните и механично даване на пари до следващата криза“, каза още президентът. Румен Радев беше категоричен, че абдикирането на държавата от много важни функции като наблюдение, профилактика, карантина и пристъпването към крайната и най-лесна мярка – просто унищожаване на животните, не е решение.   \r\nПопитан дали ситуацията налага да бъде свикан Консултативен съвет за национална сигурност, президентът заяви, че всички последствия от това заболяване трябва да бъдат ограничени по възможно най-бързия и ефективен начин и е нужно първо да се оцени как ще бъдат извършени тези дейности и какви дългосрочни стъпки ще бъдат предприети за възстановяване и стабилизиране на поминъка на местните хора.  \r\nПредставителите на местните власти призоваха за възможно най-бързо възстановяване на традиционния поминък, какъвто е животновъдството в засегнатите места, за да не се допусне обезлюдяване на района и поискаха юридическа помощ за запазване на субсидиите за използваните пасища. Отправен беше и апел за осъществяване на програмата „Странджа-Сакар“, в която са включени проекти за 70 млн. лева за развитието на пограничните райони.", "date": "2018.07.18", "title": "Държавният глава призова за активен диалог на правителството с протестиращите животновъди и засегнатите стопани в Югоизточна България"}
{"url": "http://www.focus-news.net/news/2018/07/18/2546950/aktsenti-v-sutreshniya-blok-dobro-utro-balgariya-po-radio-fokus-na-19-yuli.html", "text": "В сутрешния блок ще започнем със столичния зоопарк и ще проверим дали се налага да бъдат взети мерки на фона на сложната  епизоотичната обстановка в някои части на страната. Ще поговорим и за лятното зооучилище, доброволческата програма и може ли да си осиновите обитател на зоопарка. За тези и други въпроси ще се свържем с директора на зоопарка Добромир Бориславов. Ще продължим с икономически теми, ще поговорим за перспективите за еврозоната и кога да очакваме приемане в нея, както и какви перспективи ще даде на България. Какви трудности може да се появят по пътя, тези и още въпроси ще коментираме с народния представител от ПГ на ГЕРБ Александър Иванов. Изложба, посветена на Илинденско – Преображенското въстание, съставена от Регионален исторически музей – Благоевград ще бъде представена в коларите на Народното събрание на 19 юли. Какво е включено в експозицията и защо в навечерието на 115-годишнина от бойните действия, парламентът ще бъде домакин на експозицията – отговорите на тези въпроси ще научим от репортажа, подготвен от колегата от Радио „Фокус“ – Пирин Ливия Нинова. Кои билки са подходящи през летните горещини, кои предстоят да бъдат прибрани и как да опазваме техните местообитания, ще разберем от председателя на Съюза на билкарите в България д-р Емил Елмазов. Национален събор на народното творчество и приятелите на Родопската теснолинейката ще се проведе на 12 август край най-високата гара на Балканския полуостров – гара Аврамово. Повече за събора ще научим от репортажа на Албена Жилекова от Радио „Фокус“ – Пазарджик. Международният фестивал на древните култури \"Слънцето на Тодорка\" край врачанското село Оходен се провежда за пета поредна година. С още информация в репортажа на Анна Лозанова от радио „Фокус“ – Видин. \r\nТези и още теми - в сутрешния блок на Радио „Фокус“ „Добро утро, България“ от 06.00 до 10.00 часа с водещ Елеонора Чолакова.", "date": "2018.07.18", "title": "Акценти в сутрешния блок „Добро утро, България“ по Радио „Фокус“ на 19 юли"}
{"url": "http://www.focus-news.net/news/2018/07/18/2546951/nimh-utre-na-mesta-glavno-v-iztochnata-polovina-ot-stranata-shte-ima-kratkotrayni-valezhi-pridruzheni-s-gramotevitsi.html", "text": "През следващото денонощие ще се задържи ветровито. Това съобщи за  Агенция „Фокус“  Боряна Маркова, дежурен синоптик в  Националния институт по метеорология и хидрология  (НИМХ) към Българската академия на науките (БАН). Ще духа умерен временно до силен вятър от запад-северозапад. Облачността ще е променлива и до полунощ ще се развива купеста и купесто-дъждовна облачност. На места, главно в източната половина от страната, ще има краткотрайни валежи, придружени с гръмотевици. Максималните температури ще са между 24° и 29°, за София около 24°. \r\nПо Черноморието облачността ще е значителна, главно в следобедните часове, ще се развива купесто-дъждовна облачност и ще има краткотрайни валежи с гръмотевици. Ще духа умерен до временно силен вятър от запад-северозапад. Максималните температури ще са 26-28°. Температурата на морската вода е около 26°. Вълнението на морето ще е 1-2 бала. \r\nВ планините облачността ще е променлива, след обяд ще е по-често значителна и на места ще превали и прегърми. Ще духа умерен до силен вятър от север-северозапад. Максималната температура на височина 1200 метра ще е около 16°, на 2000 метра – около 10°. \r\nАтмосферното налягане ще се задържи по-ниско от средното за месеца и ще е без съществена промяна. \r\nВ петък ще продължи да духа умерен вятър от запад-северозапад. Ще има временни увеличения на облачността и на места краткотрайно ще превали. Максималните температури ще бъдат между 25° и 30°. През почивните дни ще преобладава слънчево време. В следобедните часове ще има временни увеличения на облачността, но само на изолирани места слабо ще превали. Още в събота северозападният вятър ще отслабне, а в неделя ще се ориентира от изток-югоизток и ще се усили. Температурите ще се повишат и в неделя максималните ще бъдат между 30° и 35°.", "date": "2018.07.18", "title": "НИМХ: Утре на места, главно в източната половина от страната, ще има краткотрайни валежи, придружени с гръмотевици"}
{"url": "http://www.focus-news.net/news/2018/07/18/2546946/nova-demokratsiya-smeshno-e-protestite-protiv-dogovora-za-imeto-da-badat-svarzvani-s-ruskite-interesi.html", "text": "Твърденията, че стотиците хиляди гърци, излезли да протестират против Договора за името между Скопие и Атина са били подтикнати или платени от тъмни руски интереси са смешни, заявиха от основната гръцка опозиционна партия „Нова Демокрация“, предава  скопският телевизионен канал „Сител“ . \r\n„Направо е комично, че правителствени фактори се опитват да свържат нелегалната активност на руските дипломати с всеобщото неодобрение на договора, подписан от (премиерите на Гърция и Македония) Ципрас и Заев. Още по-смешно е да се твърдi, че стотиците хиляди гърци, които участваха и участват на протестите против Договора от Преспа, са били подтикнати и дори... платени от тъмни руски интереси“, заявиха от „Нова Демокрация“. \r\nОт най-голямата гръцка опозиционна партия казват още, че за тях е ясно, че „всеки опит за външна интервенция във вътрешните работи на страната трябва да се третира твърдо, строго и решително“, а това важи и за руските дипломати, ако има доказателства за тяхната намеса, предаде кореспондентът на МИА от Атина. \r\nОт „Нова Демокрация“ искат от гръцкото правителство да информира парламента в Атина по въпроса: \r\n„Неприемливо е правителството да се ограничи с информации в медиите за един толкова сериозен въпрос и единствената информация, която имат гражданите и политическите партии да излиза от публикации в медиите и неназовани източници. „Нова Демокрация“ поиска от властта да информира парламента. Особено, когато някои от лицата, намесени в случая, до неотдавна имаха привилегировани отношения с членове на правителството на СИРИЗА-„Независимите гърци““, обясняват от опозиционната партия. \r\nПревод и редакция:", "date": "2018.07.18", "title": "„Нова Демокрация“: Смешно е протестите против Договора за името да бъдат свързвани с руските интереси"}
{"url": "http://www.focus-news.net/news/2018/07/18/2546953/burgas-tseremoniya-po-pochitane-na-zhertvite-ot-atentata-v-sarafovo-se-provede-na-letishte-sarafovo.html", "text": "Церемония по почитане на жертвите от атентата в Сарафово се проведе на летище „Сарафово“ в Бургас, предаде репортер на  Радио „Фокус“ – Бургас . На събитието присъстваха близки на жертвите от атентата, председателят на ПГ на ГЕРБ Цветан Цветанов, посланикът на Държавата Израел в България Н. Пр. Ирит Лилиан, зам.-министърът на вътрешните работи Стефан Балабанов, заместник-министърът на външните работи Георги Георгиев, областният управител на Бургас Вълчо Чолаков, както и общественици. Близките запалиха свещи в памет на своите загинали роднини. Церемонията започна с едноминутно мълчание. \r\nДеница ДИМИТРОВА", "date": "2018.07.18", "title": "Бургас: Церемония по почитане на жертвите от атентата в Сарафово се проведе на летище „Сарафово“"}
{"url": "http://www.focus-news.net/news/2018/07/18/2546954/veliko-tarnovo-ogranicheno-e-dvizhenieto-po-patya-mezhdu-gorna-oryahovitsa-i-selo-arbanasi.html", "text": "Ограничено е движението по пътя между Горна Оряховица и село Арбанаси. В отсечката от  км 44+090 до км 46+474 текат ремонтни дейности, съобщиха за  Радио „Фокус“ – Велико Търново  от Областно пътно управление. Срокът за приключване на преасфалтирането е 20 август. Обходният маршрут е през село Шереметя. Условията за пътуване в региона са нормални. Времето е предимно облачно, но без валежи. Движението е натоварено. Допълнително въведени ограничения в областта няма. За изминалото денонощие не са регистрирани и тежки инциденти.  Отворен за движение е Прохода на Републиката, но там все още е в сила предупреждението за опасност от падащи камъни. Нека шофьорите карат внимателно и със съобразена скорост. Ограничено е движението в участък от пътя между селата Стефан Стамболово и Обединение. Забраната е въведена за отсечката от км 16+700 до км 26+113, а причината е извършване на ремонтни дейности. Обходният маршрут е през село Полски Сеновец и град Полски Тръмбеш. Ремонтите трябва да приключат до края на 31 октомври. Полицейски служители следят за правилното протичане на движението в областта. Патрули има на входовете и изходите на Велико Търново, както и в по-натоварените участъци от първокласната и второкласна пътна мрежа. \r\nЛуиза ТРАНЧЕВА", "date": "2018.07.18", "title": "Велико Търново: Ограничено е движението по пътя между Горна Оряховица и село Арбанаси"}
{"url": "http://www.focus-news.net/news/2018/07/18/2546945/plovdiv-asenovgrad-otbelyaza-tarzhestveno-181-godini-ot-rozhdenieto-na-vasil-levski.html", "text": "Асеновград отбеляза тържествено 181 години от рождението на Васил Левски. Това съобщиха за  Радио „Фокус“ – Пловдив  от отдел „Връзки с обществеността“ на Общината. Отбелязването на годишнината започна с приемане на почетна рота на 4-ти артилерийски полк от подполковник Стоичко Белишки. Слово за живота и делото на великия син на България Левски изнесе доц. Владимир Янев – преподавател в Пловдивски университет „Паисий Хилендарски”. Той припомни думите на белетриста Васил Попов: „Неговото пътуване не е завършило и ако се вгледаме в нашите нощи и дни, ще съзрем следите от стъпките му навсякъде. Те бродят по земята на милото ни Отечество и ще бродят вовеки веков, за да напомнят на всяко поколение какво е неговото предназначение, какъв е смисълът на живота му, да изправят наведени глави и просветляват помътени погледи. В този смисъл Апостолът присъства и ще присъства винаги на всяко българско раждане и на всяка българска смърт, всевиждащ и всечуващ.” \r\nКметът на община Асеновград д-р Емил Караиванов поднесе венец пред бюст-паметника на Левски. Цветя бяха поднесени също от името на Общинския съвет, Историческия музей, Градската библиотека, Общински младежки съвет, политически партии, неправителствени организации и граждани. Честването завърши с химна на Република България и едноминутно мълчание в чест на Васил Левски.", "date": "2018.07.18", "title": "Пловдив: Асеновград отбеляза тържествено 181 години от рождението на Васил Левски"}
{"url": "http://www.focus-news.net/news/2018/07/18/2546955/zam-ministar-stefan-balabanov-zaedno-rabotim-za-edin-po-spokoen-svyat-na-nashite-grazhdani.html", "text": "Заместник-министърът на вътрешните работи Стефан Балабанов и главният секретар на МВР главен комисар Младен Маринов взеха участие във възпоменателната церемония за почитане на паметта на загиналите при атентата в Сарафово израелски туристи и български шофьор. Това съобщиха от пресцентъра на  МВР .   \r\n„След тази дата преди шест години, терористичният акт в Сарафово преобърна стратегията ни за национална сигурност и за борба срещу тероризма, припомни заместник –министърът. Водени от позицията, че борбата с тероризма е общо дело,  че  лицето на терора няма граници, цвят и милост, българските служби постигнаха и задълбочиха професионалните връзки със службите в Израел в името на това хората да живеят в един по-спокоен свят. Зам.-министър Стефан Балабанов благодари на посланика на Израел Н. Пр. Ирит Лилиан за приноса й в осъществяването на тези общи усилия. Той изрази увереност, че рано или късно извършителите на това нечовешко деяние, ще получат своето възмездие. Стефан Балабанов изказа своите искрени съболезнования към близките на загиналите и поднесе венец от името на ръководството на МВР.  \r\nНа церемонията присъстваха представители на Министерството на външните работи, директорът на ОДМВР-Бургас ст. комисар Калоян Калоянов, областният управител на Бургас, представители на местната власт.", "date": "2018.07.18", "title": "Зам.-министър Стефан Балабанов: Заедно работим за един по-спокоен свят на нашите граждани"}
{"url": "http://www.focus-news.net/news/2018/07/18/2546957/reuters-sasht-dobiha-11-miliona-barela-surov-petrol-za-edin-den-za-parvi-pat-v-istoriyata.html", "text": "Добивът на суров петрол в САЩ премина границата от 11 милиона барела дневно миналата седмица за първи път в историята, съобщиха от американското Министерство на енергетиката, предава  Reuters . \r\nТова е огромно увеличение на добивите, което поставя САЩ след Русия като най-големият световен производител на суров нефт. Страната е увеличила производството с повече от един милион барела от ноември м.г., благодарение на шистовия добив. \r\n„Ройтерс“ привежда мнението на експерти в този бранш, които смятат, че добивите няма да спрат да се увеличават, а ще продължат да нарастват. \r\nПревод и редакция:", "date": "2018.07.18", "title": "Reuters: САЩ добиха  11 милиона барела суров петрол за един ден за първи път в историята"}
{"url": "http://www.focus-news.net/news/2018/07/18/2546952/mvnr-na-kitay-uveryava-pekin-i-moskva-ne-sa-sapernitsi-v-tsentralna-aziya.html", "text": "Китай смята, че Русия не е съперник, а партньор в Централноазиатския регион. Това заяви китайският министър на външните работи Ван И в ексклузивно интервю пред  ТАСС . \r\n„Между Китай и Русия в Централна Азия няма така наречено съперничество, а само сътрудничество. Китайската страна е готова да прилага съвместни усилия с руските партньори за повишаването на нивото на сътрудничество в региона в сферата на търговията и икономиката, енергетиката и сигурността“, посочи министърът. \r\nВан И добави, че Китай „Няма да създава т.нар. сфери на влияние, нито претендира за изключителни интереси в Централна Азия“, въпреки че „отделни лица се опитват да вбият клин между Китай и Русия и да изтълкуват естествените контакти между двете държави със страните от региона като така наречено съперничество“. Той е уверен, че „всички злонамерени опити да се провокира ненавист и да се очернят китайско-руските отношения“ ще са безуспешни. Агенция „Фокус“ припомня: \r\nОще преди срещата между Владимир Путин и Доналд Тръмп китайските експерти се надяваха тя да не доведе до конкретни резултати, особено що се отнася до енергичните усилия на Вашингтон да намали търговската и икономическата сила на Китай. Още преди Хелзинки, Агенция „Фокус“ отбеляза че: Притесненията на Пекин във връзка със срещата на лидерите на двете свръхдържави са лесно обясними. Китай е в състояние на търговска война със САЩ, които, чрез своя могъщ военноморски флот, контролират морските пътища в световните океани. От друга страна, Русия, със своята легендарна сухопътна армия и политическото си влияние в Средна Азия, е в състояние да блокира плановете на китайците за пренасяне на търговските пътища към Европа на материка чрез инициативата на Си Дзинпин „Нов път на коприната“, която, по същество, представлява построяване на високоскоростни железници от Китай до Германия, заобикаляйки опасните и трудноконтролируеми водни пътища и изтласкване на САЩ в периферията на света, що се отнася до основните търговски пътища. Евентуална договорка между Путин и Тръмп за възстановяване на двуполюсния свят е кошмар за китайското ръководство и истинска заплаха „Поднебесната империя“ да не успее да се превърне в нещо повече от експортно ориентирана регионална сила в Източна Азия, раздирана от сериозни проблеми заради загубата на американския пазар, с всички произтичащи от това последствия за нея.  \r\nПревод и редакция:", "date": "2018.07.18", "title": "МВнР на Китай уверява: Пекин и Москва не са съперници в Централна Азия"}
{"url": "http://www.focus-news.net/news/2018/07/18/2546959/pazardzhik-natovareno-e-dvizhenieto-na-vhodno-izhodnite-arterii-na-grada.html", "text": "Натоварено е движението на входно-изходните артерии на Пазарджик, предаде репортер на  Радио „Фокус“ – Пазарджик . В края на работния ден интензивен трафик има по всички  главни кръстовища, по околовръстния път и в района на двете кръгови кръстовища при моста на река Марица. Всички светофарни уредби в града работят, няма затворени за движение улици. \r\nАлбена ЖИЛЕКОВА", "date": "2018.07.18", "title": "Пазарджик: Натоварено е движението на входно-изходните артерии на града"}
{"url": "http://www.focus-news.net/news/2018/07/18/2546956/veliko-tarnovo-s-podnasyane-na-tsvetya-tarzhestveni-slova-i-poklon-pred-pametnika-na-apostola-na-svobodata-gradat-pochete-181-godini-ot-rozhdenieto-na-vasil-levski.html", "text": "С поднасяне на цветя, тържествени слова и поклон пред паметника на Апостола на свободата Велико Търново почете 181 години от рождението на Васил Левски, предаде репортер на  Радио „Фокус“ – Велико Търново . Церемонията започна с прочит на награденото на първо място в Националния литературен конкурс  „Паметта на Левски днес“ есе „Плача за Левски!“, чиито автор е 15-годишната великотърновка Моника Иванова. То бе изпълнено от Ема Колева и Павел Люцов, членове на клуб „Млад възрожденец“. Текстът припомни какво означава Левски за българския народ, както и причините, поради, които трябва да почитаме паметта му и днес. Авторът призовава всеки един българин да си спомня за Левски, не само в днешния ден и подчертава, че за да пребъде България, всеки един от нас трябва да носи паметник на Апостола вътре в себе си.  \r\nПоследва празнично слово на доц. д-р Марко Златев, преподавател по „Военна история“ в НВУ „Васил Левски”.  В началото на речта си той припомни, че в днешния ден 18 юли, ние почитаме 181 години от рождението на Апостола на свободата. Освен това разказа и интересни и малко известни факти от живота на бореца за българска свобода. „В историческите извори и историографията, той се е срещал с още 15 имена и прозвища, сред които присъстват най-вече Левски, Лъвски, Дяконът, дякон Игнатий, Васил Левски, а след 1873 година и Апостол на свободата или просто Апостол. Освен това, за да скрие истинската си самоличност от официалната власт на Османската империя, в паспорти и тескерета, той използва 10 фалшиви и чужди имена. Най-много обаче са неговите революционни псевдоними, с които той подписва писма и други документи на създадената от него Вътрешна революционна организация. Техният брой, според последната книга на покойният проф. Дойно Дойнов, се приближава до 40“, каза още доц. Златев.  \r\nТой допълни, че за Левски до момента са писани хиляди страници от десетки български и чужди автори и изрази надежда, че те и следващите трудове, които предстои да бъдат написани, ще задоволят знанията на любознателните българи. Цветя в знак на признателност поднесоха зам.-кметът на Велико Търново проф. Георги Камарашев, зам.-областните управители, представители на Общински съвет – Велико Търново, ректорите на двата университета в града, представители на политически партии, десетки граждани и ученици.  Празничният ден, по традиция ще приключи  в 21.30 часа на площад „Цар Асен І”, където ще бъде представен аудио-визуалният спектакъл „Царевград Търнов – звук и светлина”. \r\nЛуиза ТРАНЧЕВА", "date": "2018.07.18", "title": "Велико Търново: С поднасяне на цветя, тържествени слова и поклон пред паметника на Апостола на свободата градът почете 181 години от рождението на Васил Левски"}
{"url": "http://www.focus-news.net/news/2018/07/18/2546958/deputatite-shte-vavedat-po-visok-aktsiz-za-bezdimnite-tsigari-i-banderol-za-birata-v-opakovki-nad-5-litra-obzor.html", "text": "Народните представители приеха на първо четене промени в Закона за акцизите и данъчните складове, с които обложиха с по-висок акциз бездимните цигари. С промените бирата в опаковки над 5 литра задължително ще трябва да се облепва с бандерол. Първоначално парламентът предложи бездимните цигари да се облагат с акциз равен на този на останалите. При обсъждането на промените обаче депутатите са решили между двете четения да предложат акцизът да бъде само 40%, а не 100%, с цел повишението да се извърши по-плавно. В момента акцизът за кутия бездимни цигари е 0,93 лв. А ако акцизът се изравни с този на цигарите, ще бъде 3, 54 лв. за кутия. Промяната в акциза за бездимните цигари ще влезе в сила от 1 октомври 2018 година, а тази за бирата - от 1 януари 2019 година. В обсъждането от БСП припомниха, че премиерът Бойко Борисов е наредил промените да се изтеглят. Според тях бездимните цигари са по-малко вредни от обикновените. В отговор от ГЕРБ обявиха, че няма да бъдат агенти на тютюневите нагреваеми изделия и призоваха и колегите си да се ограничават от тази функция. Депутатът от ГЕРБ и председател на бюджетна комисия Менда Стоянова заяви, че според Световната здравна организация бездимните цигари са вредни и трябва да се облагат.  „Ще се спра на бюджетния аспект - има изчисления, че за една година при тази разлика в цените, 2.60 лева на кутия, се губят около 32 млн. лева“, обясни тя. Спрямо миналата година обемът на продадените нагреваеми тютюневи изделия се е увеличил с над 50%. От „Обединени патриоти“ посочиха, че промените трябва да се подкрепят в името на здравето за сметка на постъпленията.  \r\nБиляна ИВАНОВА", "date": "2018.07.18", "title": "Депутатите ще въведат по-висок акциз за бездимните цигари и бандерол за бирата в опаковки над 5 литра (ОБЗОР)"}
{"url": "http://www.focus-news.net/news/2018/07/18/2546963/kyustendil-normalno-se-osashtestvyava-preminavaneto-na-motorni-prevozni-sredstva-prez-gkpp-gyueshevo.html", "text": "Нормално се осъществява преминаването на моторни превозни средства през ГКПП „Гюешево”. Това съобщи за  Радио „Фокус” – Кюстендил  дежурният на българо-македонския пункт. Трафикът е слабо натоварен. Няма образували се колони от чакащи автомобили. Пътят в посока граничния пункт е сух. Няма наложени ограничения за движението на моторни превозни средства. \r\nВенцеслав ИЛЧЕВ", "date": "2018.07.18", "title": "Кюстендил: Нормално се осъществява преминаването на моторни превозни средства през ГКПП „Гюешево”"}
{"url": "http://www.focus-news.net/news/2018/07/18/2546962/blagoevgrad-intenziven-e-trafikat-po-avtomagistrala-struma-i-glaven-pat-e-79-v-oblastta.html", "text": "Интензивен е трафикът по автомагистрала „Струма“ и главен път Е-79 в Благоевградска област. Това съобщиха за  Радио „Фокус“ – Пирин  от Областно пътно управление – Благоевград. Натоварено е и движението по второкласен път 19 Симитли – Гоце Делчев. През деня няма регистрирани инциденти на пътя. Пътните настилки са сухи и нормално проходими, времето е слънчево и топло. В областта няма въведени ограничения за движение по пътищата. Не се извършват ремонтни дейности по републиканската мрежа. Повишена опасност от падащи камъни има в Кресненското дефиле и проход Предела. \r\nС нормална интензивност е трафикът в областния център. Всички светофарни уредби са изправни. Няма образували се задръствания. Градският транспорт се движи по разписание, без закъснение. \r\nЛивия НИНОВА", "date": "2018.07.18", "title": "Благоевград: Интензивен е трафикът по автомагистрала „Струма“ и главен път Е-79 в областта"}
{"url": "http://www.focus-news.net/news/2018/07/18/2546964/gerb-vnasya-signal-v-prokuraturata-za-obsht-biznes-na-elena-yoncheva-i-tsvetan-vasilev-tya-shte-gi-sadi-za-kleveta-obzor.html", "text": "В Народното събрание от ГЕРБ обявиха, че ще внесат сигнал в Прокуратурата за проверка на всички обстоятелства около общия бизнес на Елена Йончева с Цветан Василев. Те обясниха, че фирмата на Елена Йончева \"Авторска телевизия\" ЕООД и \"Далий трейдинг лимитед\", офшорна фирма, регистрирана на Британските Вирджински острови, са съдружници в обща фирма - \"Офроуд\" ООД. От ГЕРБ цитираха публикация в медиите, според която фирмата „Далий трейдинг лимитед“ е собственост на Цветан Василев.  „Излиза, че съдружникът на Елена Йончева във фирмата „Офроуд“ ООД, е Цветан Василев“, заяви депутатът от ГЕРБ Делян Добрев. „Преди месеци, когато попитах Елена Йончева какви са отношенията й с Цветан Василев, тя твърдеше, че няма такива. Излъга медиите и цялото общество“, посочи той. В отговор депутатът от БСП Елена Йончева обяви, че ще заведе дело за клевета срещу Делян Добрев и Антон Тодоров, които изнесоха информацията за съдружието й с Цветан Василев. „Клеветата на ГЕРБ няма да спре разследването ни за къщата в Барселона“, обясни тя по повод публикации в медиите за къща в Барселона, свързана премиера Бойко Борисов.  „Всичко останало ще чуете в съда, това е една клеветническа кампания“, каза още Йончева. \r\nБиляна ИВАНОВА", "date": "2018.07.18", "title": "ГЕРБ внася сигнал в Прокуратурата за общ бизнес на Елена Йончева и Цветан Василев, тя ще ги съди за клевета (ОБЗОР)"}
{"url": "http://www.focus-news.net/news/2018/07/18/2546968/gabrovo-zaradi-remont-e-zatvoren-uchastak-ot-patya-mezhdu-sevlievo-i-oblastniya-tsentar.html", "text": "Заради ремонт е затворен участък от пътя между Севлиево и областния център. В отсечката от км 18+000 до км 18+965, в района на село Новаковци, се иазвършва поправка на пътно съоръжение при км 18+693. Движението по направление Габрово – Севлиево се организира  през селата Горна Росица, Райновци, Враниловци и град Севлиево. В обратна посока се преминава през селата Горна Росица, Гъбене, Райновци и Враниловци. От Областно пътно управление – Габрово съобщиха за  Радио „Фокус“ – Велико Търново , че ремонтът трябва да приключи до 12 септември, а на място е поставена  необходимата пътна сигнализация.   Времето е облачно, настилките са предимно сухи. В едната лента се пренасочва трафикът в участък от път Севлиево – Драгановци. В отсечката от км 7+331 до км се 13+138 се извършва укрепване на стена и ремонт на съоръжения. Дейностите трябва да приключат до края на октомври. Движението  в друга част на  път II-44 Драгановци – Габрово – от км 14+600 до км 23+978,36 и от км 25+731 до км 28+972,75 се осъществява в едната лента или част от нея, както и по банкета поради извършване на ремонтни дейности на асфалтовата настилка. Поставена е необходимата пътна сигнализация. Срокът за приключване е 25 декември. Отворен за движение е прохода Шипка, но там все още е в сила забраната за товарни автомобили над 12 тона. \r\nЛуиза ТРАНЧЕВА", "date": "2018.07.18", "title": "Габрово: Заради ремонт е затворен участък от пътя между Севлиево и областния център"}
{"url": "http://www.focus-news.net/news/2018/07/18/2546965/evrodeputatat-momchil-nekov-nikade-ne-sa-predstaveni-dokazatelstva-che-ima-chuma-po-drebnite-prezhivni-zhivotni-u-nas-simptomite-v-otdelnite-sela-sa-razlichni.html", "text": "Никъде не са представени доказателства, че има чума по дребните преживни животни у нас, симптомите в отделните села са различни. Това каза в дневния блок „Добър ден“ на  Радио „Фокус“  евродепутатът Момчил Неков. Той заяви, че още на 12 юли е изпратил въпроси към Европейската комисия и френската лаборатория, изследваща пробите, за това дали евтаназията е единственото решение на проблема. „Отговор към днешна дата все още няма“, каза още Неков. Според него част от съмненията произтичат от тезата, че лабораторията е частна и се финансира с проекти. „Това не е държавна лаборатория, защо БАБХ е избрала такава лаборатория? Ако е такава, това означава ли, че самата лаборатория е зависима, ако се финансира от проекти? И второ, къде са резултатите от тази „зависима или независима“ френска лаборатория? И тук мога да ви дам един пример: ако някой човек е болен от дадена болест и му потвърдят такава тежка диагноза, той няма ли да отиде при втори доктор за потвърждения на същата диагноза? И ако тя бъде оспорена от второ лице, то човек няма ли да потърси трети доктор“, коментира Момчил Неков. Той добави, че би трябвало при установяване на заболяло животно, да се евтанизира единствено съответното стадо, а не животните в цялото населено място. „По закон животните в радиус от 3 километра трябва да бъдат поставени под карантина, а в радиус от 10 километра се поставят под наблюдение“, обясни Неков.", "date": "2018.07.18", "title": "Евродепутатът Момчил Неков: Никъде не са представени доказателства, че има чума по дребните преживни животни у нас, симптомите в отделните села са различни"}
{"url": "http://www.focus-news.net/news/2018/07/18/2546967/granichna-politsiya-normalno-natovaren-e-trafikat-na-punktovete-na-granitsata-mezhdu-balgariya-i-gartsiya-v-yugozapadna-balgariya.html", "text": "Нормално натоварен е трафикът на пунктовете на границата между България и Гърция в Югозападна България. Това съобщиха за  Радио „Фокус“ – Пирин  от „Гранична полиция“. На ГКПП „Кулата“ и ГКПП „Илинден“ няма образували се колони от автомобили. Преминаването се осъществява без проблеми и на пунктовете на българо-македонската граница. \r\nЛивия  НИНОВА", "date": "2018.07.18", "title": "„Гранична полиция“: Нормално натоварен е трафикът на пунктовете на границата между България и Гърция в Югозападна България"}
{"url": "http://www.focus-news.net/news/2018/07/18/2546970/smolyan-povishena-e-opasnostta-ot-svlichane-na-zemni-masi-i-padashti-kamani-po-vsichki-patishta-v-oblastta.html", "text": "Нормално проходими са пътищата в област Смолян, съобщиха за  Радио „Фокус“ – Смолян  дежурният в Областно пътно управление – Смолян. Времето е слънчево и ясно, а пътните настилки са сухи. Заради валежите от последните седмици и преовлажняването на почвите е повишена опасността от свличане на земни маси и падащи камъни по всички пътища в област Смолян и водачите трябва да шофират с повишено внимание и съобразена скорост. През деня не са получавани сигнали за инциденти по пътищата в областта. \r\nПропаднали пътни банкети и пътни платна затрудняват движението по направленията Хвойна – Чепеларе – местност Рожен, Широка лъка – Девин, Рудозем – Бяла река, Рудозем – Смилян. Движението по път ІІІ-866 Девин – Михалково, в отсечката от новопостроения път при строителството на язовир „Цанков камък“ собственост на НЕК, която не се поддържа от ОПУ-Смолян се осъществява с повишено внимание, съобразно създадената организация на движение, поради опасност от паднали камъни и свлечени земни маси върху платното за движение. Движението по пътя Рудозем – Смилян се осъществява в една лента поради пропадане на пътното платно. Участъкът е сигнализиран с пътни знаци. \r\nОстава затворен пътят Смолян – Мадан, край село Тикале заради голямото срутище. Обходният маршрут за автомобили до 12 тона е Влахово – Орешец. Другите алтернативни маршрути на затворения път са Смолян – Смилян – Рудозем за тежкотоварни автомобили и Смолян – Фатово – Рудозем за леките автомобили. \r\nВ град Смолян автомобилният трафик в края на работния ден е по-интензивен по бул. „България“, прилежащите към него улици и кръстовища. \r\nНели ГЕРГЬОВСКА", "date": "2018.07.18", "title": "Смолян: Повишена е опасността от свличане на земни маси и падащи камъни по всички пътища в областта"}
{"url": "http://www.focus-news.net/news/2018/07/18/2546971/kyustendil-v-uchastaka-bobov-dol-zhedna-se-izgrazhda-nov-pat-zaradi-svlachishte.html", "text": "В участъка Бобов дол – Жедна се изгражда нов път заради свлачище. Това съобщи за  Радио „Фокус” – Кюстендил  дежурният в Областно пътно управление – Кюстендил. Водачите на моторни превозни средства трябва да се движат с повишено внимание, мястото е сигнализирано съгласно проект за временна организация и безопасност на движението със срок до 8 септември. С нормална интензивност е трафикът по автомагистрала „Струма”, по път Е-79, както и по направлението София – Кюстендил. Слабо натоварен е трафикът по посока ГКПП „Гюешево”. \r\nВенцеслав ИЛЧЕВ", "date": "2018.07.18", "title": "Кюстендил: В участъка Бобов дол – Жедна се изгражда нов път заради свлачище"}
{"url": "http://www.focus-news.net/news/2018/07/18/2546973/sliven-dvizhenieto-po-patishtata-v-oblastta-ne-e-natovareno.html", "text": "Движението по пътищата в Сливенска област не е натоварено, съобщиха от  Областно пътно управление - Сливен . \r\nЗатворени за тежкотоварни автомобили над 10 т са целогодишно проходите Твърдишки и Вратник. Опасност от падащи камъни има по пътя Сливен – Ичера – Градец. Движението в участъка от с. Мокрен до п. в. \"Петолъчката\" от км 232+550 до км 233+550 се осъществява в едната лента поради извършване ремонтни дейности на асфалтовата настилка. Движението се регулира с пътни знаци. Ремонтът ще приключи в края на август. Движението по път ІІ-57 в участъка от село Пет могили до село Новоселец от км 31+900 до км 40+650 се осъществява с повишено внимание поради частични ремонтни дейности на асфалтовата настилка. Движението се регулира с пътни знаци. Ремонтът ще приключи в края на  февруари 2019 г.", "date": "2018.07.18", "title": "Сливен: Движението по пътищата в областта не е натоварено"}
{"url": "http://www.focus-news.net/news/2018/07/18/2546961/evrodeputatat-momchil-nekov-tryabva-da-bade-izgotvena-nova-strategiya-v-sferata-na-zhivotnovadstvoto-koyato-da-bade-adekvatna-i-navremenna.html", "text": "Трябва да бъде изготвена нова стратегия в сферата на животновъдството, която да бъде адекватна и навременна. Това каза в интервю за дневния блок „Добър ден“ на  Радио „Фокус“  евродепутатът Момчил Неков. По думите му днешният протест на животновъдите е бил в полза на това не само да има нова стратегия, но и тя да бъде финансово подплатена. „Притесненията на фермерите са свързани с настанилото се информационно затъмнение около резултатите от взетите от животните проби“, обясни Неков. Според него това, което се е разбрало от заседанието на Министерски съвет днес е, че заразата трябва да бъде спряна, за да не се наложи България да бъде слагана под карантина и да се внася месо от чужбина. „Тук искам да кажа, че ние и сега внасяме месо, като над 50% от агнешкото и козето месо е внос. Другото, което е важно е има ли въобще чума, тъй като никой не е виждал резултатите от самите анализи. Ако това е чума, то тези животни трябва да са умрели в рамките на десет дни.“, коментира Момчил Неков. Той добави, че не се представят никакви документи на фермерите, чиито животни са били умъртвени, доказващи законността на предприетите действия. „Това, което животновъдите всъщност получават е лист без подпис и без печат с устната уговорка, че техните животни са били заразени с чума“, каза още Неков.", "date": "2018.07.18", "title": "Евродепутатът Момчил Неков: Трябва да бъде изготвена нова стратегия в сферата на животновъдството, която да бъде адекватна и навременна"}
{"url": "http://www.focus-news.net/news/2018/07/18/2546972/vidin-normalno-prohodimi-sa-patishtata-v-oblastta.html", "text": "Нормално проходими са пътищата във Видинска област, каза за  Радио „Фокус“ – Видин  дежурният служител в Областно пътно управление - Видин. В посока за граничен пункт „Дунав мост 2“ се движат предимно тежкотоварни автомобили, най-оживен е трафикът в участъка между Видин и Дунавци. Движението по път III-1411 с. Слана Бара – Видин е ограничено за автомобили над 5 т поради компрометирано експлоатационно състояние на мост. Движението по път III-1411 в участъка между с. Буковец и с. Слана бара е ограничено поради авариен ремонт на мост над р. Тополовец.  \r\nВъв Видин трафикът е натоварен в централната градска част, на входно изходните артерии и по бул.“Панония“. \r\nАнна ЛОЗАНОВА", "date": "2018.07.18", "title": "Видин: Нормално проходими са пътищата в областта"}
{"url": "http://www.focus-news.net/news/2018/07/18/2546974/ministar-nikolay-nankov-inspektira-stroitelstvoto-na-noviya-uchastak-na-avtomagistrala-hemus.html", "text": "Министърът на регионалното развитие и благоустройството Николай Нанков инспектира строителството на новия участък на автомагистрала (АМ) „Хемус“ между Ябланица и п. в. „Боаза“. Това съобщиха от пресцентъра на  министерсттвото . В проверката се включиха също областният управител на Област Ловеч Георги Терзийски и председателят на Управителния съвет на Агенция „Пътна инфраструктура“ инж. Светослав Глосов.  \r\nВече са изпълнени приблизително 30% от предвидените по проекта дейности.  \r\nЗа по-малко от 4 месеца са направени над 1.2 млн.куб.м изкопи и над 1 млн.куб.м насипи. Работи се по големи съоръжения, включително водостоци и селскостопански подлези. Работи се и по надлез, по който ще минава пътят за пещерата „Съева дупка“, констатира при обиколката на трасето министърът.  \r\nНа 27 март тази година стартира изграждането на нови 9.3 километра от автомагистрала „Хемус“ между Ябланица и п.в. „Боаза“. Участъкът ще бъде с по две ленти за движение в посока по 4 м, две ленти за спиране по 3 м, средна разделителна ивица - 2 м, водещи ивици и банкети. Ще бъдат построени 5 селскостопански подлеза и 2 селскостопански надлеза. Етапна връзка в близост до с. Брестница ще осигурява свързаност с път I-4 Коритна – Белокопитово.  \r\nИзпълнител на обекта е Консорциум „ХВП Ябланица“ ДЗЗД. Договорът за проектиране и строителство е на стойност 54 990 000 лв. без ДДС. Строителният надзор осъществява ДЗЗД „Консултанти Хемус 1 – 2016“ с договор на стойност 595 899,10 лв. без ДДС.  \r\nВ рамките на следващите три години ще бъдат изградени или ще се изграждат 170 км от АМ „Хемус“.  \r\nАМ „Хемус“ е от изключителна важност за пътната безопасност и икономическото развитие на Северна България.", "date": "2018.07.18", "title": "Министър Николай Нанков инспектира строителството на новия участък на автомагистрала „Хемус“"}
{"url": "http://www.focus-news.net/news/2018/07/18/2546966/telma-makedoniya-gratska-partiya-poiska-informatsiya-ot-zoran-zaev-koi-biznesmeni-sa-plashtali-za-intsidenti-na-protestite-protiv-dogovora-za-imeto.html", "text": "Гръцката опозиционна лявоцентристка коалиция „Движение за промяна“ (КИНАЛ),  оглавявана от ПАСОК, поиска гръцкото Министерство на външните работи да узнае от македонския премиер Зоран Заев кои гръцки и руски бизнесмени са плащали за организирането на инциденти против Договора за името между Атина и Скопие, предава  скопският телевизионен канал „Телма“ . \r\nГоворителят на коалицията подчерта, че МВнР на Гърция трябва да направи очевидното: Да влезе в контакт със Заев и да узнае кои гръцки бизнесмени са подкупвали хора и на кой точно са плащали. В отговор на това, македонският премиер, който в сряда е бил на посещение в източната част на страната, е заявил, че няма смисъл да се дават обяснения за тези случаи, които, според неговите думи, са непотвърдени. \r\n„Телма“ припомня, че международната мрежа за разследваща журналистика ОЦЦРП се позова на документи от македонското Министерство на вътрешните работи, според които спорният гръцки бизнесмен и бивш руски политик Иван Савидис е платил 300 хиляди евро на крайни футболни запалянковци и политици, които е трябвало да организират инциденти с насилие срещу Договора за името и македонското членство в НАТО в Скопие. Савидис отхвърли тези твърдения и предупреди, че ще заведе дело за клевета. \r\n Той е познат и с близките си връзки с гръцкото правителство, преди всичко с лидера на „Независимите гърци“ Панос Каменос, който е част от правителството на премиера Алексис Ципрас. Насилието в Скопие се случи преди един месец – на 17 юни и именно тогава бяха направени изявленията по въпроса, но досега, отбелязва скопската телевизия, македонското МВР не е излязло с конкретни детайли, оправдавайки се с това, че няма да говори чрез медиите. Междувременно Гърция изгони двама дипломати, които обвини, освен другото, в разпалване на протести против договора със Скопие. \r\nПревод и редакция:", "date": "2018.07.18", "title": "„Телма“ (Македония): Гръцка партия поиска информация от Зоран Заев кои бизнесмени са плащали за инциденти на протестите против Договора за името"}
{"url": "http://www.focus-news.net/news/2018/07/18/2546976/granichna-politsiya-intenziven-e-trafikat-na-gkpp-kalotina-gkpp-kapitan-andreevo-gkpp-lesovo-gkpp-dunav-most-ruse-gkpp-dunav-most-vidin-gkpp-durankulak-i-gkpp-kardam.html", "text": "На ГКПП \"Калотина\" трафикът е интензивен на вход за леки автомобили. На останалите ГКПП на българо-сръбската граница трафикът е нормален. Това съобщиха от пресцентъра на  ГД \"Гранична полиция\" . На ГКПП \"Капитан Андреево\" и ГКПП \"Лесово\" на границата с Турция трафикът е интензивен на изход за товарни автомобили. На ГКПП \"Дунав мост-Русе\" и ГКПП \"Дунав мост-Видин\" на българо-румънската граница трафикът е интензивен на изход за товарни автомобили. Интензивен е трафикът и на вход за леки автомобили на ГКПП \"Дунав мост-Видин\", ГКПП \"Дуранкулак\" и ГКПП \"Кардам\". \r\nНа българо-македонската и българо-гръцката граница трафикът е нормален на всички контролно-пропускателни пунктове.", "date": "2018.07.18", "title": "\"Гранична полиция\": Интензивен е трафикът на ГКПП \"Калотина\", ГКПП \"Капитан Андреево\", ГКПП \"Лесово\", ГКПП \"Дунав мост-Русе\", ГКПП \"Дунав мост-Видин\", ГКПП \"Дуранкулак\" и ГКПП \"Кардам\""}
{"url": "http://www.focus-news.net/news/2018/07/18/2546975/skopie-info-bez-yadene-i-piene-na-gratskite-plazhove.html", "text": "Без ядене и пиене на гръцките плажове. Това предупреждава скоспкото електронно издание  „Скопие инфо“  като публикува фотографии на едни от най-предпочитаните плажове на Халкиди, където вече са поставени надписи на кирилица „информиращи туристите, че нямат право да носят на плажа храна, вода и плодове от хотелите или квартиррите, които са наели. Скопското издание пише: „Всички тези, които от години ходят на летуване, носейки със себе си хладилни чанти с храна, напитки или дори плодове, вече не могат да правят това в Гърция“. Затова предупреждават и многобройни табели, поставени в едни от най-популярните гръцки курроти. „Скопие инфо“ съобщава, че на едни от най-предпочитаните от македонски туристи плажове на полусотров Ситония, могат да се видят надписи дори на кирилица, които са адресирани точно към македонски туристи и дословно гласят: „Нема јадење и пиење на плажа“. Заедно с това иснтрукцията е придружена със знак за забрана, поставен върху храни и напитки. Така в настоящия сезон македонските туроператори се жалват, че техните туристи, освен да плащат за шезлонг и чадър, ще трявба да „потрошат по някое евро за храна и напитки“.  \r\n„Кафе-баровете, чиито плажове са наети от тях, предлагат храна, салати и сандвичи за гостите си и плажуващите са принудени да поръчват от тях, но офертата може да не им хареса. Някои собственици на барове стигат до там, че забраняват носенето на плодове и кексове дори за деца. Така едно 4-членно семейство, освен че ще плати 10 евро за 2 часа ползване на шезлонг на популярните плажове, трябва допълнително да калкулира 39 евро, които да му стигнат за храна и вода на ден“, твърдят пред изданието от най-популярните туристически агенции, предава  Радио \"Фокус\"  в рубриката \"Балкански туристически часовник\".   \r\n„Скопие инфо“ съобщава и най-актуланите цени към момента на гръцките плажове след въведената забрана за носене на собствена  храна. Бързата закуска струва от 7 до 15 евро, соковете – от 1 до 2,5 евро, капучиното е от 2 до 3,5 евро, а шише вода – 0,50 евро цент.  \r\nИзданието пише, че все по-малко са така наречените диви или неорганизирани плажове, на които туристите могат да носят каквото искат, като се зпаочне от чадър, шезлонг и се стигне до хладилна чанта.  По-голяма част от предпочитаните свободни плажове вече са дадени под аренда, като например плажът Кариди, на поусотров Ситония. Според „Скопие инфо“ носенето на храна на плажа не е типична балканска черта, като припомня оплакването на гръцки собственик на хотел на о. Крит, който изумен видял как шестима американски туристи взимат храна от хотела, която да консумират вкъщи.", "date": "2018.07.18", "title": "„Скопие инфо“: Без ядене и пиене на гръцките плажове"}
{"url": "http://www.focus-news.net/news/2018/07/18/2546978/ria-novosti-ruski-telefonni-shegadzhii-ugovorili-zhan-klod-yunker-da-otide-na-shishcheta-v-erevan-toy-im-kazal-che-tramp-ne-razbira-kak-e-ustroen-svetat.html", "text": "Руските телефонни шегаджии Владимир Кузнецов (Вован) и Алексей Столяров (Лексус), представяйки се за министър-председателя на Армения Никол Пашинян, са обсъдили с председателя на Европейската комисия Жан-Клод Юнкер международната обстановка и са го уговорили да дойде на „шашлик“ в Ереван, предава РИА Новости. \r\nОсвен това, те са успели да поговорят и с ръководителят на европейската дипломация Федерика Могерини. Съдейки по съдържанието на разговорите, със записи от които разполага РИА Новости, те са се състояли малко след избирането на Пашинян за премиер. \r\nВ разговора с Юнкер Вован и Лексис са се оплакали от натиска от страна на САЩ. В отговор еврочиновникът е заявил, че „ние трябва отново и отново да обясняваме на господин Тръмп как е устроен светът“. „Той не разбира какво се случва. Ние трябва да се убедим, че той ще започне да разбира по-добре случващото се в Армения. Добре. Всичко е наред. Желая ви успех!“ – е казал Юнкер. \r\nМайтапчиите са поканили председателят на ЕК в Ереван, където ще му „приготвят традиционно арменско барбекю, което у нас се нарича „шашлик““. Вован и Лексус са предложили на Юнкер шашликът да се приготви на площада в Ереван и да се проведе „своего рода митинг“. \r\n„Това също ми звучи добре! Ще дойда догодина. През тази година това вече не е възможно, а през следващата ще намерим подходящи дати и възможности“, е заявил Юнкер. \r\nМогерини, на свой ред, в разговора с шегаджиите е говорила за необходимостта новите арменски власти да поддържат добри отношения с всички партньори и да не правят избор в полза на една страна, за да не се повтори украинският сценарий. При това тя е обяснила, че Брюксел не винаги е подкрепял такъв подход, пише руската агенция. \r\n„Трябва да действаме много внимателно и да избягваме всякакво развитие на събитията в тази посока. При това трябва да се подчертае, че Армения е страна, която има право да направи собствен избор“, е заявила Могерини. \r\nТя е добавила, че Брюксел не моли „за приятелство при изключителни условия“. „Знам, че по-рано се придържахме към друг подход, но за нас е много важно вие да усещате свободата и пространството за действия, за да не ви се наложи да правите избор в полза на един или друг партньор“, е подчертал евробюрократът. \r\nМогерини е добавила, че това е необходимо условие за конструктивно партньорство, но „не винаги всички се придържат към такъв подход“. Агенция „Фокус“ припомня: В края на месец май въпросните руски шегаджии успяха да проведат 18-минутен разговор с тогавашния министър на външните работи на Великобритания Борис Джонсън, като също се представиха за арменския премиер Пашинян. Преди да усети измамата, Джонсън говорил с тях по международни въпроси и за поезия. По-късно разговорът бе публикуван в Youtube от британски журналист. \r\nГоворител на британския премиер Тереза Мей тогава коментира, че „това не е трябвало да се случва“ и че се води разследване, резултатите от които и до момента не са известни. \r\nВ публикувания запис мнимият Пашинян говори английски с руски акцент и иска съвет от британския министър как да общува с Владимир Путин. Освен това, Вован и Лексус поискват информация по случая „Скрипал“. В края на разговора Джонсън заявява: „Ще продължим да затягаме хватката около някои от олигарсите край Путин“.  \r\nБританският министър се разсмива, когато събеседникът му изразява надежда, че Путин няма да го отрови с „Новичок“. \r\nСред жертвите на известните телефонни шегаджии са световноизвестният певец Елтън Джон, на когото се обаждат като руския президент, държавният глава на Украйна Петро Порошенко, който си мисли, че говори с президента на Турция Реджеп Таийп Ердоган, лидерът на Беларус Александър Лукашенко и др. \r\nПревод и редакция:", "date": "2018.07.18", "title": "РИА Новости: Руски телефонни шегаджии уговорили Жан-Клод Юнкер да отиде на шишчета в Ереван, той им казал, че Тръмп не разбира как е устроен светът"}
{"url": "http://www.focus-news.net/news/2018/07/18/2546980/pres-24-seksi-makedonki-zagryavat-ohridskite-plazhove-za-da-privlekat-turisti.html", "text": "Секси македонки загряват охридските плажове, за да привлекат туристи. Това твърди скопското електронното издание  „Прес 24“ . Медията констатира, че след проливни дъждове и неприсъщи за лятото студове, сезонът най-сетне е започнал. „Прес 24“ смята, че виновни за закъснението, освен времето, са собствениците на плажове, както и хората, ангажирани с рекламата на македонския туристически бисер Охрид, предава  Радио \"Фокус\"  в рубриката \"Балкански туристически часовник\". Изданието констатира, че Охрид няма фен страници в социалните мрежи, които да предадат каква чудесна атмосфера може да се постигне по време на плажните забавления, затова медията съобщава, че най-добрата атмосфера включвайки „забава в пяната“ през последната седмица била реализирана на втория плаж в местността Градище.  \r\nЗа съжаление на читателите, тъй като изданието не може да предложи актуални снимки, се задоволява да публикува най-секси македонките от миналото лято, когато Охрид имаше повече слънце и хора по плажовете.", "date": "2018.07.18", "title": "„Прес 24“: Секси македонки загряват охридските плажове, за да привлекат туристи"}
{"url": "http://www.focus-news.net/news/2018/07/18/2546979/zam-ministar-stefan-balabanov-predi-6-godini-na-tazi-data-teroristichniyat-akt-v-sarafovo-preobarna-tsyalata-ni-strategiya-za-sigurnost-i-za-borba-s-terorizma.html", "text": "Преди 6 години на тази дата терористичният акт в Сарафово преобърна цялата ни стратегия за сигурност и за борба с тероризма. Това каза зам.-министърът на вътрешните работи Стефан Балабанов по време на церемонията по почитане на жертвите от атентата в Сарафово, предаде репортер на  Радио „Фокус“ – Бургас . По думите му на тази дата не само са загинали невинни хора, но също така Министерството на вътрешните работи и всички служби за сигурност са преминали в друг етап на действие, а именно - съвместно сътрудничество с партньорите от Европа и с тези от Израел. „Сигурен съм, че рано или късно извършителите на това грозно и нечовешко деяние ще получат нужното възмездие“, допълни Балабанов. \r\n„Никакви думи на съпричастност и на съболезнование няма да върнат щастието в очите ви, близките на загиналите, но повярвайте и приемете най-сърдечно от името на Министерството на вътрешните работи и от името на цялото политическо и професионално ръководство нашата искрена съпричастност към загиналите ваши близки! Приемете също така уважаеми наши български съграждани нашата съпричастност към загиналия наш български гражданин“, каза още Балабанов. \r\nЗам.-министърът отправи и своите благодарности към посланика на Израел Ирит Лилиан за възможността за задълбочаване на професионалните връзки със службите в Израел в името на едно единствено нещо - да се развива превенция относно престъпността, да не се позволява никога вече да се случва атентат като този от Сарафово и да живеем в по-мирен и по-спокоен свят. \r\nДеница ДИМИТРОВА", "date": "2018.07.18", "title": "Зам.-министър Стефан Балабанов: Преди 6 години на тази дата терористичният акт в Сарафово преобърна цялата ни стратегия за сигурност и за борба с тероризма"}
{"url": "http://www.focus-news.net/news/2018/07/18/2546969/poslanikat-na-rusiya-v-sasht-na-sreshtata-mezhdu-putin-i-tramp-sa-postignati-vazhni-ustni-dogovorki.html", "text": "На срещата на върха Русия – САЩ в Хелзинки са постигнати важни устни договорки, съобщи посланикът на Русия във Вашингтон Анатолий Антонов в ефира на програмата „60 минути“ по телевизионния канал „Россия 1“, предава  ТАСС . \r\n„Срещата беше важна, наситена, продуктивна и конструктивна. Смятам, че са постигнати важни устни договорки“, заяви Антонов. \r\nПревод и редакция:", "date": "2018.07.18", "title": "Посланикът на Русия в САЩ: На срещата между Путин и Тръмп са постигнати важни устни договорки"}
{"url": "http://www.focus-news.net/news/2018/07/18/2546982/zam-ministar-georg-georgiev-ne-biva-da-pokazvame-milost-pred-litseto-na-terora-zashtoto-nikoga-nyama-da-ya-poluchim.html", "text": "Не бива да показваме милост пред лицето на терора, защото никога няма да я получим. Това каза заместник-министърът на външните работи Георг Георгиев по време на церемонията по почитане на жертвите от атентата в Сарафово, предаде репортер на  Радио „Фокус“ – Бургас . По думите му дни като днешния ни помагат да не забравяме, че освен безсилен да раздели едно истински сплотено общество, тероризмът е и сляп. \r\n„На 15 юли 2012 г беше прекъснат и животът на българския водач на автобус – Мустафа. Мъката ни е еднаква. Нека бъде еднаква и решимостта ни да не се огъваме към хората, които се опитват да насаждат омраза“, посочи още Георгиев. \r\nСпоред него паметта за невинно загиналите ни оставя задължението да пазим мира, да пазим човешкия живот и да не допускаме конфликти. Заместник-министърът припомни как преди 75 години България е спасила от „лагерите на смъртта“ над 50 000 свои сънародници от еврейски произход. \r\n„Ръководени в своя справедлив гняв трябва да бъдем единни, способни и силни. Да различаваме, наказваме и със силата на способностите, които ни предоставя модерното общество, да превентираме случването на подобни прояви“, добави Георгиев. \r\nМария ГЕОРГИЕВА", "date": "2018.07.18", "title": "Зам.-министър Георг Георгиев: Не бива да показваме милост пред лицето на терора, защото никога няма да я получим"}
{"url": "http://www.focus-news.net/news/2018/07/18/2546960/vitseprezidentat-iliyana-yotova-na-parvo-myasto-e-spravyaneto-sas-zarazata-po-zhivotnite.html", "text": "Най-важният въпрос е как да се спасят и животните, и хората, защото без животните как ще оцелеят тези хора в българските села. Това каза вицепрезидентът Илияна Йотова в предаването \"Още от деня\" по  БНТ . \"Но на първо място е справянето със заразата\", бе категорична тя. \r\nСпоред нея гласът на експертите беше заглушен от политиката. Тя открои и че трябва да има обществен контрол как ще се поискат обезщетенията от ЕК и как ще бъдат компенсирани стопаните. \r\nСпоред нея много хора са влезли в заразените села. Притеснявам се да не сме си изиграли по-лоша шега. Трябва да има голям обществен контрол, каза още тя. \r\nВицепрезидентът коментира и Европредседателството ни. \"Българското европредседателство наложи свой почерк, успех на кратко разстояние, трябва да покажем дали можем да бягаме и на дълги разстояния. Западните Балкани и централното им място в нашето председателство има отличен 6\". Тя отбеляза обаче, че не беше поставен въпросът за Шенген и мониторингът.", "date": "2018.07.18", "title": "Вицепрезидентът Илияна Йотова: На първо място е справянето със заразата по животните"}
{"url": "http://www.focus-news.net/news/2018/07/18/2546977/anton-todorov-gerb-elena-yoncheva-e-sadruzhnik-s-ofshorka-zad-koyato-veroyatno-stoi-tsvetan-vasilev-i-porazhda-vaprosi-za-pari-sas-samnitelen-proizhod.html", "text": "Елена Йончева е съдружник с офшорка, зад която вероятно стои Цветан Василев и която поражда въпроси за пари със съмнителен произход. Това каза в обзора на деня на  Радио „Фокус“  „Това е България“ бившият народен представител от ГЕРБ Антон Тодоров. “Имаме информация, че тези пари са влезли в сметка в КТБ. Има извършени банкови преводи – единият е от Авторска телевизия ЕООД (5 000 лв.), която е фирмата на Елена Йончева, а другият превод – от 315 хиляди лева са направени от „Дейли Трейдинг Лимитид“ с основание: „парична вноска за записване на 50% от дяловете от капитала на Офроуд ООД“. През 2012 г. тези пари са постъпили по общата сметка на Офроуд, ерго, на Авторска телевизия ООД и на самата офшорка ”, обясни Антон Тодоров. Той изрази надежда прокуратурата да реагира на сигнала и да разбере, къде са отишли тези пари. Според него е възможно да става дума за „пране на пари“. НАП трябва да реагира много сериозно и да провери дали по тези пари са плащани данъци, дали има разходно оправдателни документи и какъв е произходът им.", "date": "2018.07.18", "title": "Антон Тодоров, ГЕРБ: Елена Йончева е съдружник с офшорка, зад която вероятно стои Цветан Василев и поражда въпроси за пари със съмнителен произход"}
{"url": "http://www.focus-news.net/news/2018/07/18/2546986/prokurorskata-kolegiya-na-vss-izdade-nov-klasifikator-na-dlazhnostite-na-sadebnata-administratsiya-v-prokuraturata.html", "text": "Прокурорската колегия на Висшия съдебен съвет (ВСС) издаде, на основание чл. 341, ал. 1 от ЗСВ Класификатор на длъжностите на съдебната администрация в Прокуратурата на Република България. Предложението за нов Класификатор е вследствие на настъпили промени в ЗСВ, обнародвани в ДВ, бр. 49/12.06.2018 г. и Закона за противодействие на корупцията и за отнемане на незаконно придобито имущество. Това съобщиха от пресцентъра на  ВСС . \r\nИзмененията касаят изискванията за заемането на длъжността „Главен счетоводител“, създаване на нов раздел „Специалисти“, в който са включени всички длъжности „Специалист“ и длъжността „Управител почивна база“ и включване на длъжността „Ръководител учебен център“ в раздел „Ръководни длъжности“. \r\nВ забележките към класификатора е предвидена възможност в Националната следствена служба да се назначат съдебни служители на длъжността „Програмист“ с разширение „-Криминалист“ за нуждите на отдел „Криминалистика“ в НСлС. \r\nС решение от днес, Прокурорската колегия даде съгласие за трансформиране на 1 щ. бр. за длъжност „съдебен секретар“ в една щ. бр. за длъжност „прокурорски помощник“ по щата на Върховна касационна прокуратура.", "date": "2018.07.18", "title": "Прокурорската колегия на ВСС издаде нов класификатор на длъжностите на съдебната администрация в Прокуратурата"}
{"url": "http://www.focus-news.net/news/2018/07/18/2546984/pravitelstvoto-oproverga-poyavilata-se-informatsiya-che-se-osashtestvyava-tayno-transportirane-na-migranti-ot-evropa-kam-balgariya-obzor.html", "text": "Правителството опроверга появилата се информация, че се осъществява тайно транспортиране на мигранти от Европа към България.  Министър-председателят Бойко Борисов  опроверга и слуховете, че България се е договаряла с германския канцлер Ангела Меркел. „Какви ли неща не чух по тази тема, но не искам да ги коментирам, защото като ги коментирам, почват след това да правят предаване върху тях. И от фалшива новина се транслира по толкова начини, че след това излизат чудовищни новини. Действително си играят със страховете на хората. Ето Испания, Гърция, Италия се договарят, но ние не се месим, това си е тяхна работа“, коментира Борисов. „Нищо не ни е предлагано – нито за пари, нито без пари. Единственото, по което сме работили активно шест месеца, е Дъблинското споразумение точно по тези въпроси – да бъдат решени справедливо за всички“, обясни премиерът. Борисов посочи, че мигрантските центрове в България са запълнени едва на 11%. „И тези мои думи се чуват в цяла Европа. И те ще си кажат: „в момент, в който ние се чудим какво да правим със стотиците хиляди и милиони бежанци, България единствена няма“, коментира той. Министър-председателят посочи, че дори предният ден се е провела операция, по време на която служители на ГД „Гранична полиция“ са заловили каналджии. „Преследваха два джипа с 26 души вътре и ги заловиха. И сега изясняват дали са регистрирани и дали са тръгнали за сръбската граница. Но граничарите, които там работят, десет дни денонощно ги дебнеха и дори в преследването един от джиповете се е обърнал, но няма нито загинали, нито тежко пострадали. Справиха се прекрасно“, коментира Борисов. Министърът на отбраната Красимир Каракачанов  посочи, че срещу България се води кампания от фалшиви новини. „Самолети от нито една държава не са кацали на българско военно летище. Транспортиране на нелегални емигранти от Европа тайно към България не се осъществява. А последната фалшива новина прави следната сглобка – овцете и козите в Странджа се избиват, за да може там да се настаняват нелегални емигранти – и това не е така“, каза още Каракачанов. \r\nЦветилена СИМЕОНОВА", "date": "2018.07.18", "title": "Правителството опроверга появилата се информация, че се осъществява тайно транспортиране на мигранти от Европа към България (ОБЗОР)"}
{"url": "http://www.focus-news.net/news/2018/07/18/2546989/ep-pokana-za-nabirane-na-predlozheniya-za-grantovo-safinansirane-na-sabitiya.html", "text": "Главна дирекция „Комуникация“ на Европейския парламент обяви покана за набиране на предложения за отпускане на безвъзмездни средства (грантове) за съфинансиране на събития, насочени към комуникационни дейности във връзка с предстоящите избори за Европейски парламент през 2019 г. в държавите членки, съобщи  пресслужбата на Европейския парламент . \r\nОбявата за кандидатстване е публикувана тук.  \r\nИнституционалната комуникационна стратегия за изборите за Европейски парламент (ЕП) през 2019 г. има за цел да достигне възможно най-широка и разнообразна публика от всички слоеве на обществото, включително и най-уязвимите социални групи. ЕП се ангажира да ги информира за добавената стойност на постиженията на ЕС и на ЕП, значението на европейските избори и участието в демократичния процес чрез гласуване.  \r\nЗа целите на настоящата покана за представяне на грантови предложения, „комуникационни дейности“ означава онлайн и офлайн дейности и продукти, които стимулират дебата и ангажираността в европейския демократичен процес. Примери за такива дейности включват, но не се ограничават до:  \r\n         събитие или поредица от събития като семинари, конференции, дебати, дискусионни форуми, кръгли маси, които имат за цел да предоставят на гражданите и представителите на гражданското общество възможност да обсъдят теми, пряко свързани с европейските избори през 2019г., със или без участието на политици от различни партии;  \r\n         широкомащабно събитие или поредица от събития като фестивали, панаири, концерти, спортни събития, където кандидатът за грантово съфинансиране е основен организатор/съорганизатор, или участва в събитието или поредицата от събития като спонсор, със собствен щанд, или участва в дейност, включена в програмата на събитието, посветена на информирането на участниците в него за европейските избори;  \r\n         структурирани дейности, като информационни щандове, кампании „от врата на врата“, шествия, митинги, флашмоб събития, насочени към по-добра видимост на кампанията за европейските избори и информиране на гражданите и/или участниците относно изборите за Европейски парламент;  \r\n         поредица от информационни сесии, презентации, работни срещи, организирани от кандидата за грантово съфинансиране за избиратели, които ще гласуват за първи път, в университети, организации и др., насочени към информиране на участниците за европейските избори;  \r\n         онлайн дискусионни групи, форуми и други дейности в социалните мрежи, които предлагат на членовете и/или последователите възможността да обсъждат и обменят мнения по теми, свързани с европейските избори;  \r\n         специализирани видеоканали, уебсайтове, приложения, уеб инструменти и социални медийни профили, които произвеждат оригинално съдържание, пряко свързано с кампанията за европейските избори, и ангажират зрителите, потребителите и последователите в дискусия по темата, насърчавайки ги да споделят съдържанието и/или да ги информират за европейските избори.  \r\nВсички подробности и актуални срокове могат да бъдат намерени в поканата за набиране на предложения. Не се изисква предварително одобрено партньорство, за да се кандидатства за финансиране в категорията за събития.  \r\nСъфинансирането на проекти от страна на ЕП ще бъде ограничено до максимум 80% от общия бюджет на проекта.  \r\nВъпроси относно кандидатстването могат да бъдат изпращани на електронна поща: dgcomm-subvention@ep.europa.eu.  \r\nПоканата и формулярите за кандидатстване, които трябва да бъдат попълнени, както и всички свързани с тях документи, могат да бъдат намерени на следния адрес: http://www.europarl.europa.eu/contracts-and-grants/en/20150201PVL00100/Grants.", "date": "2018.07.18", "title": "ЕП: Покана за набиране на предложения за грантово съфинансиране на събития"}
{"url": "http://www.focus-news.net/news/2018/07/18/2546985/makfaks-makedoniya-v-makedoniya-zapochna-liderskata-sreshta-za-podgotovka-na-referenduma-za-imeto.html", "text": "В Клубът на депутатите в Скопие започна лидерската среща за подготовка на референдума за името, предава  македонската агенция „Макфакс“ . \r\nНа срещата присъстват премиерът и лидер на СДСМ (Социалдемократически съюз на Македония) Зоран Заев с министъра на отбраната Радмила Шекеринска, лидерът на ДСИ (албанската партия Демократически съюз за интеграция) Али Ахмети, вицепремиерът по евроинтеграцията Буяр Османи, лидерът на ДПА (Демократическата партия на албанците) Мендух Тачи и Имер Алиу, Африм Гаши от участващата в управляващата коалиция част на албанската партия БЕСА, Билал Касами от опозиционната част на БЕСА и представители на по-малките партии. Последен на сбирката пристигна лидерът на ВМРО-ДПМНЕ Християн Мицковски, придружаван от професорката Таня Каракамишева. \r\nПоради важният политически момент, който налага разширяване на институционалната рамка на лидерските срещи, тази сбирка се провежда във формат 1+1 (лидер на партия плюс още един неин депутат), съобщиха от македонското правителство. \r\nПревод и редакция:", "date": "2018.07.18", "title": "„Макфакс“ (Македония): В Македония започна лидерската среща за подготовка на референдума за името"}
{"url": "http://www.focus-news.net/news/2018/07/18/2546988/poslanikat-na-izrael-n-pr-irit-lilian-po-dobroto-sotsialno-sblizhavane-e-edinstvenoto-reshenie-sreshtu-radikalizma.html", "text": "По-доброто социално сближаване е единственото решение срещу радикализма. Това каза Н. Пр. Ирит Лилиан, посланик на Израел в България, по време на церемонията по почитане на жертвите от атентата в Сарафово, предаде репортер на  Радио „Фокус“ – Бургас . \r\n„Тук, на летище „Сарафово“ имам усещането, че времето е спряло. Това усещане се споделя от мнозина присъстващи, които са били преки свидетели на трагедията, която отне живота на 5 израелци и един българин“, каза още посланикът на Израел. По думите й един ужасяващ миг е променил завинаги живота на 6 семейства и той не трябва никога да бъде забравян, тъй като е повратна точка за нация, живяла до този ужасен ден с усещането за безопасност и сигурност. \r\n„За съжаление през последните години много държави по целия свят станаха обект на терористични актове отнели живота на невинни, цивилни граждани. Цялата международна общност, макар и обединена в мисията си за борба с тероризма, въоръжена с най-съвременните технологии, все още не е намерила решението срещу фанатиците“, посочи още Н. Пр. Ирит Лилиан. \r\nСпоред нея най-блестящите умове в свободното глобално общество все още не са открили лек срещу омразата и радикализма, който се разпространява твърде бързо в свят на все по-голяма свързаност, но нямаме друг избор, освен да се съпротивляваме срещу това. \r\n„Да бъдем единни в борбата срещу тероризма, да осигурим по-добра международна координация и сътрудничество, по-добър поток на информация и по-добри практики. Израел и България дават ежедневен пример за такъв обмен, който насърчава сигурността и стабилността. Международната общност трябва да продължи да отправя ясно послание, с което осъжда насилието и тероризма като политически, религиозен или социален способ. Послание, с което се отхвърлят ксенофобията, расизма и всички видове езици на омразата“, добави посланикът на Израел. \r\nВеселина НИКОЛОВА", "date": "2018.07.18", "title": "Посланикът на Израел Н. Пр. Ирит Лилиан: По-доброто социално сближаване е единственото решение срещу радикализма"}
{"url": "http://www.focus-news.net/news/2018/07/18/2546981/kontsesiyata-na-letishte-sofiya-prodalzhava-obzor.html", "text": "Парламентът отхвърли предложението на БСП за прекратяване на концесията на Летище „София“. От опозицията настояха премиерът Бойко Борисов и министърът на транспорта Ивайло Московски да присъстват на обсъждането и гласуването на предложението за отмяна на концесията. В пленарна зала дойде само министър Московски. БСП се обяви против концесията на летището с мотив, че това е риск за националната сигурност. Според опозицията след концесията служителите на летището ще бъдат намалени поне с 1000. От БСП заявиха, че ще обжалват във Върховния административен съд отказа на правителството да предостави на парламента информация за условията за концесията. На 11 юли Комисията по транспорт изслуша министър Ивайло Московски и отхвърли предложението за отмяна на концесията. В пленарна зала от БСП заявиха, че не е станало ясно какви всъщност са мотивите на управляващите летището да се даде на концесия. Депутатът Георги Свиленски определи като несъстоятелен мотивът на ГЕРБ, че и БСП е давало летища на концесия, тъй като връзка между концесиите няма.  Според опозицията концесията се осъществява на тъмно, без да са ясни анализите на правителството. „Европа е най-развитият пазар за участие на частния сектор в управлението на летищната инфраструктура“, обяви транспортният министър Ивайло Московски. Според него в случая БСП отричат една нормална процедура. Министърът обясни, че от 18 от 28 летища в Европа се управляват или чрез концесия, или през приватизация. А в останалите 10- липсва трафик. Московски уточни, че анализите ще бъдат предоставени на БСП, но без финансово-икономическия, тъй като за него е използвана вътрешна методика. \r\nБиляна ИВАНОВА", "date": "2018.07.18", "title": "Концесията на Летище „София“ продължава (ОБЗОР)"}
{"url": "http://www.focus-news.net/news/2018/07/18/2546983/vazobnovyavat-evtanaziyata-na-zhivotni-zaradi-chumata-v-yambolsko-i-burgasko.html", "text": "От утре се възобновява умъртвяването на животните в районите с чума по дребния рогат добитък в Ямболско и Бургаско, съобщава  БНТ . Освен това се затягат мерките около населените места с възникналите огнища. Въвежда се пълен контрол на всички хора и автомобили, които влизат и напускат трите населени места с доказани случаи на животни заболели от чума, за да не се допусне разпространение. Увеличава се живата охрана по цялата граница с Турция, както и проверките за превоз на животни по граничните пунктове. На засилен контрол ще бъдат подложени още влаковете и плавателните съдове, които влизат от югоизточната ни съседка. \r\nЗаради опасността от север да се разпространи друго заболяване - африканска чума по свинете, по 140 км сухопътна граница между Румъния и България спешно започва изграждането на ограда от бодлива тел, за да не преминават диви прасета у нас.", "date": "2018.07.18", "title": "Възобновяват евтаназията на животни заради чумата в Ямболско и Бургаско"}
{"url": "http://www.focus-news.net/news/2018/07/18/2546990/alsat-m-v-razgara-na-turisticheskiya-sezon-plazhovete-na-struga-zeyat-prazni.html", "text": "Туристическият сезон в Струга и Охрид падна под очакванията. Това твърди излъчващият на албански език скопски телевизионен канал  „Алсат-М“ . В репортажа си телевизията съобщава, че плажовете на Струга, в разгара на туристическия сезон, зеят празни. Туристите могат да се преброят на пръсти, а хотелиерите твърдят, че ситуацията е много по-лоша от всички очаквания. Според медията причината за това е не само в променливото и дъждовно време, необичано студено за сезона, но и лошата икономическа ситуация в страната. Това обяснява и фактът, че цялото охридско крайбрежие е  празно. Телевизията цитира ресторантьорът Маир Нифтари, който смята, че: „Всяка година пада броят на туристите. Според него сега се случвало нещо още по-чудно – посред сезона плажовете са още по-празни. Нужно е да се предприемат конкретни мерки. Вероятно това се дължи на икономическата криза“, коментира той. Според Теро Колоски – мениджър на хотел „Дрим“: „остава съвсем малко от лятото, има гости от Холандия, Белгия и Норвегия, но далече не е това, което сме очаквали. За уикенда всичко е пълно, но от понеделник се чака отново, за да започне бизнесът“, коментира той, предава  Радио „Фокус“  в рубриката „Балкански туристически часовник“. От сдружението на хотелиерите и ресторантьорите на Струга смятат, че градът има сериозен проблем с транспортният хаос, ограниченият брой паркоместа и лошата поддръжка на туристическата инфраструктура. В потвърждение на това медията привежда следните мнения на туристи. Македонски турист от Куново твърди: „От една неделя сме в Струга, виждаме, че има плажове, които не се почистват, има кал. Транспортът не е добър и не се поддържа“, заявява той. Друг от Скопие допълва: „Има проблеми с паркингите, другото може да се каже, че е добре. Но като отидеш да паркираш, има 4-5 души, които взимат пари, а всъщност не знаеш на кого точно да платиш и нито къде да си оставиш колата си“, добавя картината туристът.  \r\nВ края на репортажа „Алсат-М“ констатира, че преди края на сезона Асоциацията е очаквала повишаване на туристопотока с 10%, както и засилен интерес на чуждите туроператори в Македония, което сега е далече не изглежда постижимо.", "date": "2018.07.18", "title": "„Алсат-М“: В разгара на туристическия сезон плажовете на Струга зеят празни"}
{"url": "http://www.focus-news.net/news/2018/07/18/2546991/8-hil-uchenitsi-po-malko-sa-otpadnali-ot-uchilishte-prez-poslednata-uchebna-godina-v-sravnenie-s-predhodni-godini-obzor.html", "text": "8 хил. ученици по-малко са отпаднали от училище през последната учебна година в сравнение с предходни години. Това съобщи  министърът на образованието и науката Красимир Вълчев  по време на Координационното звено по Механизма за съвместна работа на институциите по обхващане и задържане в образователната система на деца и ученици в задължителна предучилищна и училищна възраст, което се проведе в Министерски съвет. \r\n„Работата по механизма показа, че когато институциите работят заедно има успех. Бих казал, че това са безпрецедентни институционални усилия - 1100 екипа, 11 хиляди учители, над 200 хиляди обхода по места, близо 24 хиляди деца допълнително включени в образователната система, малко над 2 хиляди – вторично отпаднали. Нетният резултат е бих казал дори изненадващ за самите нас“, коментира Вълчев. Той посочи, че преждевременното отпадане на деца и ученици от училищната система е една от най-големите обществени загуби, които можем да претърпим. По думите му за миналата учебна година има 12 хил. отпаднали деца, а по време на предходните данните са показвали, че са отпадали по 20 хил. деца. Образователният министър коментира, че това не означава, че проблемът решен. „Макар и значителна, крачката, която направихме през първата година, е малка. В образованието резултатите идват с продължителни, целенасочени усилия - всяко едно дете да има базовата грамотност, да е усвоило основните компетентности и да е завършило училищно образование“, обясни Вълчев. Министър-председателят Бойко Борисов  обясни, че за първи път българско правителство поставя образованието като свой централен приоритет. „Убеден съм, че по-доброто и качествено образование води до по-добра квалификация, а оттам и до по-висок БВП. Над 700 млн. лв. се заделиха за образователна инфраструктура – огромни пари, никога не са се давали такива. С по 330 млн. лв. сме поели ангажимент повече да даваме за учителите всяка година“, обясни Борисов. Той припомни, че тази година в класните стаи са влезли с 22 хил. повече деца. „Ако имаме претенциите, че сме правителство с дългосрочна визия – това е най-яркото доказателство. Резултатите ще дойдат след 10 -11 години, когато всички тези деца, които ходят сега на училище, ще завършат гимназия“, каза още Борисов. Министърът на вътрешните работи Валентин Радев  коментира, че МВР е мотивирано да спомогне за това, всички деца да бъдат вкарани в класните стаи. „А не след това да преследваме престъпници. Без значение от каква социална група са, работим с всички, където и когато е поискана помощ от МВР. Това не е основната ни дейност, но една от най-важните“, обясни вътрешният министър и посочи, че това е една от най-перспективните задачи пред обществото в момента. \r\nЦветилена СИМЕОНОВА", "date": "2018.07.18", "title": "8 хил. ученици по-малко са отпаднали oт училище през последната учебна година в сравнение с предходни години (ОБЗОР)"}
{"url": "http://www.focus-news.net/news/2018/07/18/2547009/vidin-otvaryat-granitsata-mezhdu-balgariya-i-sarbiya-za-mezhdunarodniya-sabor-kada-boaz-kray-belogradchik-ot-20-do-22-yuli.html", "text": "Отварят границата между България и Сърбия за международен събор край Белоградчик от 20 до 22 юли. Това съобщиха за  Радио „Фокус“ – Видин  от организационния комитет на събора. Смесена комисия от представители на община Белоградчик и сръбската община Княжевац се срещнаха на граничния пункт „Връшка чука“ и са уточнили регламента, по който ще протече събора между двете погранични селища – Салаш и Ново Корито. Границата ще бъде отворена на 20 юли, от 13.00 до 23.00 ч. българско време между двете села за свободно преминаване и участие в събора, през другите два дни границата ще се отваря от 10.00 часа и ще се затваря в 24 часа българско време. Международният събор „Кадъ Боаз“ ще бъде открит на 21 юли, събота, от 13.00 часа, с концерт на фолклорни състави, ще бъдат открити и четири изложби. \r\nАнна ЛОЗАНОВА", "date": "2018.07.18", "title": "Видин: Отварят границата между България и Сърбия за международния събор „Кадъ Боаз“ край Белоградчик от 20 до 22 юли"}
{"url": "http://www.focus-news.net/news/2018/07/18/2546992/afp-es-e-sklyuchil-sdelka-za-razpolagane-na-evropeyska-granichna-politsiya-po-makedonskite-granitsi-zaradi-migrantite.html", "text": "От Европейският съюз съобщиха, че в сряда са постигнали сделка с Македония за разполагане на европейска гранична полиция по границите на балканската страна, за да й помогнат да се справи с мигрантите, предава  AFP . \r\nАгенцията коментира, че ЕС засилва контрола по външните си граници, включително чрез сътрудничество с трети страни, от началото на миграционната криза през 2015 година. \r\nЕвропейският комисар по миграцията Димитрис Аврамопулос и вътрешният министър на Македония Оливер Спасовски подписаха споразумение за разполагане на европейски граничари по външните граници на балканската страна, които да провеждат съвместни операции. \r\n„Това споразумение ще позволи Европейската гранична служба да разкрие целия си потенциал, реагирайки светкавично на мигрантски предизвикателства и защитавайки нашите общи граници“, заяви Аврамопулос чрез съобщение. \r\nДоговорът ще бъде формализиран, веднага щом бъдат отстранени законовите пречки и щом бъде одобрен от Европейският парламент, обясни пък от Европейската комисия. \r\n„Франс прес“ коментира, че сътрудничеството ще бъде по-лесно, след като миналия месец Скопие и Атина постигнаха споразумение за разрешаване на спора за името на бившата югорепулбика.  Агенцията уточнява, че се водят преговори за постигане на подобни споразумения и със Сърбия и Босна и Херцеговина.  \r\nСлужителите в граничната и бреговата охрана на ЕС трябва да се увеличат до 1300 души в края на тази година, докато през 2014 те са били 300. \r\nЕК дори е предложила броят им да нарасне до 10 хиляди.  \r\nПревод и редакция:", "date": "2018.07.18", "title": "AFP: ЕС е сключил сделка за разполагане на европейска гранична полиция по македонските граници заради мигрантите"}
{"url": "http://www.focus-news.net/news/2018/07/18/2547010/veliko-tarnovo-legendata-za-zoro-ozhivyava-na-krepostta-tsarevets-na-21-yuli.html", "text": "Легендарната  история за Зоро, за борбата на  доброто срещу злото, ще оживее на крепостта Царевец във Велико Търново на 21 юли, съобщиха от  Общинската агенция по туризъм „Царевград Търнов“ . В рамките на Летния фестивал „Сцена на Вековете“ 2018 Държавна опера-Варна ще представи едноименния си премиерен мюзикъл от 21.00 часа на 21 юли. \r\nВдъхновяващата музика на Джипси Кингс и допълнителните оркестрации, композиции и аранжименти на Джон Камерън превръщат спектакъла в драматичната приказка за романтичния  герой Зоро. Мюзикълът завладява публиката с необикновени певческо-актьорски превъплъщения,  зрелищни борби с мечове, пищни костюми, невероятни каскади и горещите ритми на традиционното фламенко. \r\nГлавната роля на Диего де ла Вега на Царевец ще изпълни Николай Димитров, а младата великотърновска оперна певица  Мария Павлова ще дебютира пред публиката в родния си град като любимата на Зоро Луиза Пулидо. В персонажите на Рамон и циганската Инес ще са Нейчо Петров и Калина Жекова \r\nПостановката на мюзикъла е на Петко Бонев, а диригент е  Страцимир Павлов, Хореографията на „Зоро  е дело на Стефан Николов и Станислава Томова, сценография и костюми – Ася Стоименова и 3D Mapping Полина Герасимова. \r\nПървият български оперен фестивал на открито „Сцена на вековете“ продължава на 27 юли с мюзикъла „Криворазбрана цивилизация“ по Добри Войников на Музикално-драматичен театър „Константин Кисимов“-Велико Търново. Следващите заглавия в афиша на музикалният форум са: 3 август – операта „Луд Гидия“, постановка на Държавна опера-Русе; 11 август – операта „Джоконда“ на Театрално-музикален продуцентски център-Варна и „Аида“ на Бургаската опера на 18 август. На 5 септември в Двореца на Царевец Русенската опера ще представи мюзикъла „Човекът от Ла Манча“, а фестивалът ще завърши  на 15 септември в Летния театър на Велико Търново с балета „Ромео и Жулиета“ в изпълнение на балет „Арабеск“. \r\nСлед всяко представление като подарък за зрителите ще бъде излъчвано аудио-визуалното шоу „Царевград Търнов-звук и светлина“. \r\n„Сцена на вековете“ 2018 се провежда под патронажа на министъра на културата г-н Боил Банов.  Домакин на престижното събитие е община Велико Търново, тазгодишното издание е носител на престижния лейбъл „Европа на фестивалите, фестивалите на Европа“ 2018-2019. \r\nБилети за спектаклите се предлагат в мрежата на www.eventim.bg и Туристически информационен център на ул. „Христо Ботев“ № 5 във Велико Търново.", "date": "2018.07.18", "title": "Велико Търново: Легендата за Зоро оживява на крепостта Царевец на 21 юли"}
{"url": "http://www.focus-news.net/news/2018/07/18/2546987/premierat-boyko-borisov-osvobodi-zam-ministar-tsvetan-dimitrov-i-oshte-trima-dushi-ot-ministerstvoto-na-zemedelieto-hranite-i-gorite-obzor.html", "text": "Със заповед на министър-председателя Бойко Борисов от длъжността заместник-министър на земеделието, храните и горите е освободен Цветан Димитров. Решението на премиера е взето след срещата на министър Румен Порожанов с представители на протестиращите на 18 юли животновъди. Министър-председателят разпореди на министър Порожанов да освободи също така директорa на Дирекция „Животновъдство“ Златка Възелова, директорa на Дирекция „Директни плащания и идентификация на земеделските парцели“ Георги Праматаров, както и съветника на министъра Бойко Синапов. \r\nПо-рано през деня животновъдите се събраха на протест пред Министерски съвет заради принудителната евтаназия на домашни животни. Исканията им бяха за държавна помощ от най-малко 20 лева на животно, която да компенсира загубите в бранша по време на действието на отменената от съда Наредба 3 за директните плащания. Те настояваха компенсацията по тази наредба за колегите им от районите под карантина заради чумата по дребни преживни животни да е в размер от 40 лева на животно. Освен това бяха поискани и оставки. След срещата си с представители на протестиращите министър Румен Порожанов посочи, че исканията за оставките са удовлетворени, а помощта „де минимис“ за овцевъдите и козевъдите ще бъде увеличена на 15 лв., тъй като премиерът Бойко Борисов е обещал да бъдат отпуснати допълнителни средства. „Няма как увеличението да стане на 20 лв., тъй като става твърде голямо като възможност за изплащане. А това, което беше свързано с Наредбата – ще се направи анализ от гледна точка на производители, които не са успели да получат плащания по обвързаното, и след анализа ще заложим средства в бюджета за 2019 г.“, обясни министърът. \r\nМеждувременно, вече започна изплащането на обезщетенията за евтаназираните заради чумата животни. Първите места, в които това се случи, бяха селата Кости и Воден. „В момента стадата, които не са в засегнатите райони, не могат да търгуват своето мляко, тъй като имат ограничение. Затова завишихме компенсацията да стане от 25 на 47 лв. В контекста на форсмажора, който възникна за стадата, които са евтаназирани, вървят протоколите, ще отидем и на място, за да могат стопаните да подпишат протоколите и да получат големите плащания“, коментира министър Порожанов. Той посочи, че за 4 хил. животни ще трябва да се платят обезщетения за малко над 1 млн. лв., като 75% от тях ще бъдат предоставени от Европейската комисия за възстановяване. \r\nМинистър-председателят Бойко Борисов обясни, че ако сега бъде прекратена заразата по животните, после пораженията ще се измерват в стотици милиони. „Допуснем ли заразата да мине в други населени места, тогава ще плачат всички. Тогава няма да можем години наред да изнесем никаква продукция – нито сирене, нито масло, нито кашкавал. А да не говорим и когато българите започнат да разбират, че ако сме заразили всичко, трябва да има внос след това“, коментира Борисов и посочи, че един такъв развой на събитията обрича сектора на загиване. \r\nЦветилена СИМЕОНОВА", "date": "2018.07.18", "title": "Премиерът Бойко Борисов освободи зам.-министър Цветан Димитров и още трима души от Министерството на земеделието, храните и горите (ОБЗОР)"}
{"url": "http://www.focus-news.net/news/2018/07/18/2547011/ria-novosti-gartsiya-obvini-mvnr-na-rusiya-v-neuvazhenie-kam-stranata.html", "text": "Външното министерство на Гърция, коментирайки брифинга на прессекретаря на МВнР на Русия Мария Захарова, обвини ведомството в „неуважение към трета страна“, неразбиране на съвременния свят и поиска да се прекрати „постоянното неуважение към Гърция“ и намесата във вътрешните ѝ дела, предава  РИА Новости. \r\nВ сряда Захарова заяви, че действията, подобни на изгонването на руските дипломати от Гърция, няма да останат без последствия. Според нея в Русия има разбиране, че „народът на Гърция трябва да общува с руските партньори и да не страда в мръсните провокации, в които ,за жалост, Атина е замесена“. \r\n„Днешното заявление на представителя на МВнР на Русия е характерен пример за неуважение към трета страна, а също така отсъствие на разбиране за съвременния свят, в който държавите, независимо от размера им, имат самостоятелно и могат да осъществяват независима, демократична и многостранна външна политика. Тази негативна логика подбуди четирима руски граждани да предприемат действия, които доведоха до тяхното изгонване и забрана за влизане в Гърция“, пише в заявление на МВнР на балканската държава. \r\nМинистерството твърди, че руските власти са информирани за ситуацията. „Свидетелствата, по които действа Гърция бяха своевременно представени на руските власти“, пише в документа. \r\n „Но със своите днешни заявления представителят на МВнР на Русия показва, че иска да легализира тези незаконни действия. Постоянното неуважение към Гърция трябва да престане. Никой няма право и не може да се меси във вътрешните дела на страната“, заявяват в Атина.  Виктор Турмаков", "date": "2018.07.18", "title": "РИА Новости: Гърция обвини МВнР на Русия в „неуважение към страната“"}
{"url": "http://www.focus-news.net/news/2018/07/18/2547013/sport-mok-vklyuchi-shest-novi-distsiplini-v-programata-na-olimpiyskite-igri-2022.html", "text": "След съответното решение на МОК, в  състезателната програма на зимните Олимпийски игри през 2022 г., които ще преминат в Пекин, са включени шест нови дисциплини. \r\nПресслужбата на Международния олимпийски комитет съобщава, че в програмата са включени смесени състезания по ски-скок, фристайл по ски-акробатика и сноуборд-крос, смесени щафета в шортрека, мъжки и женски състезания по фристайл по ски, женски единични състезания по бобслей.  Виктор Турмаков", "date": "2018.07.18", "title": "Спорт: МОК включи шест нови дисциплини в програмата на Олимпийските игри -2022"}
{"url": "http://www.focus-news.net/news/2018/07/18/2547016/euronews-zhan-klod-yunker-poiska-uvazhenie-sled-intsidenta-sas-spavaneto-na-sreshtata-na-visoko-ravnishte-na-nato.html", "text": "Председателят на Европейската комисия Жан-Клод Юнкер поиска повече уважение, след като репортери го попитаха дали е бил пиян по време на срещата на високо равнище на НАТО от миналата седмица, където клип с негово участие, на в който той се препъва, стана сензация в интернет, предава   Euronews. \r\nЮнкер отрече, че е бил пиян и заяви, че препъването се дължи на болка в крака, причинена от ишиас. „Имам здравни проблеми, които се отнасят единствено до мен“, заяви Юнкер по време на пресконференция и допълни, че „не е впечатлен“ от това колко хора се интересуват от здравето му. \r\n„Има по-важни неща от това да се концентрирате върху здравето ми. Искам уважение“, допълни той, посочвайки политиците като австрийския десен политик Харалд Вилимски, който призова към оставката на председателя на Европейската комисия след инцидента. \r\nПо-рано тази седмица прессекретарят на ЕК Маргаритис Схинас заяви, че „е повече от безвкусно да се правят обидни сензации върху болката на Юнкер“.  Виктор Турмаков", "date": "2018.07.18", "title": "Euronews: Жан-Клод Юнкер поиска уважение, след инцидента със спъването на срещата на високо равнище на НАТО"}
{"url": "http://www.focus-news.net/news/2018/07/18/2547014/the-hill-spored-danni-na-buzzfeed-dvama-amerikanski-avtori-sa-svarzani-s-falshivite-novini-za-izborite-v-sasht-idvashti-ot-makedoniya.html", "text": "Двама американски автори с консервативни възгледи са свързани със схемата за фалшивите новини с произход Македония преди президентските избори в САЩ през 2016 г., пише   The Hill. \r\nСпоред американската медия BuzzFeed News двамата автори са влезли в отношения с адвокат от македонския град Велес и са разпространявали фалшиви новини в период от шест месеца в периода около президентските избори в САЩ през ноември 2018 г.  \r\nПарис Уейд и Бен Голдман са имали връзка с македонския адвокат, специалист по медии Трайче Арсов, който е управлявал няколко сайта за сензации и фалшиви новини, фокусирани върху изборите в САЩ.  \r\nПо-рано BuzzFeed съобщи за мащабен бизнес, воден от юноши във Велес. Младежите са създавали фалшиви новини, за да получават печалба, генерирана от посещенията в сайтовете. Бизнесът им се е основавал на теории на конспирацията, за да получават повече споделяния във „Фейсбук“ и „Гугъл“. \r\nПриблизително по това време либералните медии в САЩ определят Уейд и Голдман, които ръководят консервативния сайт „Свободни писатели“, като „жълти журналисти“, които печелят от търсенето на спорни консервативни новини.  \r\nBuzzFeed отбелязва, че нито Уейд, нито Голдман, нито Арсов са обвинени в престъпна дейност.  Виктор Турмаков", "date": "2018.07.18", "title": "The Hill: Според данни на BuzzFeed  двама американски автори са свързани с фалшивите новини за изборите в САЩ, идващи от Македония"}
{"url": "http://www.focus-news.net/news/2018/07/18/2547015/interfaks-mariya-butina-ne-priznava-vina-za-konspirativna-deynost-v-sasht.html", "text": "Руската гражданка Мария Бутина не признава пред съда в САЩ вина по повдигнатите срещу нея обвинения, че е работила като чуждестранен агент, предава   Интерфакс. \r\n29-годишната Бутина, която се обвинява от министерството на правосъдието на САЩ в сговор с цел работа като чуждестранен агент, присъства в сряда на изслушванията във федералния съд във Вашингтон. Повдигнатите срещу нея обвинения не се квалифицират като шпионаж.  \r\nЖената е задържана в неделя. Според нейната защита преди няколко месеца по време на закрито заседание Бутина дава показания в комисията на Сената на САЩ по разузнаването. \r\nСпоред следствието Бутина от 2015 г. се занимава в САЩ с „конспиративна дейност“ в полза на Русия, действа като агент на руски чиновник и „използва личните си връзки с американец, имащ влияние върху политиката на САЩ“.  Виктор Турмаков", "date": "2018.07.18", "title": "Интерфакс: Мария Бутина не признава вина за конспиративна дейност в САЩ"}
{"url": "http://www.focus-news.net/news/2018/07/18/2547018/sport-olimpiyskite-igri-2020-shte-preminat-ot-22-yuli-do-9-avgust.html", "text": "МОК утвърди разписанието на състезанията на Олимпиада 2020 в Токио.  \r\nПрограмата на игрите включва 339 състезания в 33 вида спорт. Първите състезания ще преминат на 22 юли. Официалната церемония по откриването е на 24 юли. На 9 август ще се проведе церемонията по закриване.    Виктор Турмаков", "date": "2018.07.18", "title": "Спорт: Олимпийските игри-2020 ще преминат от 22 юли до 9 август"}
{"url": "http://www.focus-news.net/news/2018/07/18/2547017/ria-novosti-oon-iska-da-se-ubedi-che-v-siriya-sa-sazdadeni-usloviya-za-zavrashtaneto-na-bezhantsite.html", "text": "Основният въпрос в ООН около завръщането на сирийските бежанци по домовете им е тяхната сигурност. Световната организация иска тя да бъде осигурена, заяви заместник-официалният представител на ООН Фархан Хак, предава  РИА Новости. \r\nПо-рано стана известно, че Русия и Сирия са създали център за прием, разпределение и разполагане на бежанците, който ще се заеме с доставката на хуманитарна помощ в арабската държава, ще помага за възстановяването на социалните служби на място и ще решава други въпроси, свързани с повторното изграждане на инфраструктурата. \r\n„Засега нямаме подробности за тази инициатива, но от тази гледна точка ние, разбира се, искаме да сме сигурни, че правителствата на всички страни помагат на бежанците да се върнат по домовете си“, заяви Хак. \r\nТой уточни, че, ако се говори конкретно, то „става дума за организирането на сигурна среда за тях и приемливи условия на живот“.  Виктор Турмаков", "date": "2018.07.18", "title": "РИА Новости: ООН иска да се убеди, че в Сирия са създадени условия за завръщането на бежанците"}
{"url": "http://www.focus-news.net/news/2018/07/18/2547008/zam-predsedatelyat-na-ns-emil-hristov-apostole-ti-si-nashata-myara-za-vreme-i-balgarshtina.html", "text": "Апостоле, ти си нашата мяра за време и  българщина. Това каза зам.-председателят на Народното събрание Емил Христов, предаде репортер на  Агенция „Фокус“ . „Преди 181 години в Карлово се роди един голям Българин. В църковните регистри е записан Васил Иванов Кунчев. Боголюбивият български народ приживе го нарече Апостола. Монах, учител, легионер, той е и идеолог на българските национално-освободителни борби. Апостоле, ти си нашата мяра за време, мярата ни за българщина, ти си ключът за оковите, с които всеки един от нас невидимо е свързал себе си“, заяви Христов. \r\n„Видиш ли ни, Апостоле? Чуваш ли ни? Дали сме достойни? Дали направихме България това царство на равенството, братството, разбирателството между всички националности? Може ли всеки един от нас, Апостоле, да каже – аз съм посветил себе си на Отечеството? Може ли всеки един от нас да каже, Апостоле, за Отечеството трябва да се жертва всичко, ако трябва дори себе си?“, попита той. \r\n„И ние няма да забравим това що си ни рекъл, че ние сме хора и искаме да бъде свободни в земите, където българите живеят – в Мизия, Тракия и Македония. Поклон, Апостоле“, каза още в словото си Емил Христов.", "date": "2018.07.18", "title": "Зам.-председателят на НС Емил Христов: Апостоле, ти си нашата мяра за време и българщина"}
{"url": "http://www.focus-news.net/news/2018/07/18/2547012/afp-beliyat-dom-saobshti-che-zaplahata-ot-rusiya-vse-oshte-sashtestvuva.html", "text": "Белият дом съобщи, че Русия продължава да представлява заплаха за избирателната система на САЩ.  Това се случва броени часове, след като президентът на САЩ Доналд Тръмп отхвърли съществуването на подобна заплаха, предава   AFP. \r\n„Вярваме, че заплахата все още съществува, затова и предприемаме мерки, за да я предотвратим“, съобщи прессекретарят на Белия дом Сара Сандърс.  \r\nПо-рано, по време на заседание на администрацията, Тръмп отговори с „не“ на въпрос на репортери, дали Русия все още заплашва САЩ. \r\nНеговото мнение противоречи на преценката на директора на разузнаването на САЩ Дан Коутс, който заяви, че руската намеса „продължава и в момента“. \r\nНо Сандърс заяви, че Тръмп е заявил „не“ като отказ да отговаря на репортерите, а не като отговор на конкретния въпрос за Русия.  Виктор Турмаков", "date": "2018.07.18", "title": "AFP: Белият дом съобщи, че „заплахата“  от Русия все още съществува"}
