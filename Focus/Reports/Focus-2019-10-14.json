{"url": "http://www.focus-news.net/news/2019/10/14/2708340/komisar-mariya-gabriel-universitetite-imat-klyuchova-rolya-za-zapazvaneto-na-evropa-kato-svetoven-lider-v-naukata.html", "text": "Университетите и училищата са ключовите звена в триъгълника на знанието: образование, изследвания и иновации. Водещи програми като Хоризонт 2020, Еразъм +, Творческа Европа, Европейския корпус за солидарност, DiscoverEU формират едно цяло. За да може обаче да работи ефективно този триъгълник на знанието ще е необходимо да бъдат създадени и приложени синергии. Това заяви българският еврокомисар за цифровата икономика и общество Мария Габриел при откриването на дискусията с десетки ректори на университети, директори на училища и студенти, която се проведе в Минно-геоложкия университет в София, цитиран от  Представителството на ЕК в София .   \r\n  \r\nКато ключов фактор за постигане на целите, заложени с обединяването на образованието с научните изследвания и иновациите в един ресор в следващата ЕК, Мария Габриел отбеляза договарянето на амбициозен бюджет за периода 2021-2027 г. Предложението бюджетът на бъдещата програма Еразъм+ да бъде увеличен тройно до 46 милиарда евро би означавало 20 милиона бенефициенти, от които 10 милиона във висшето образование. По отношение на бъдещите програми Хоризонт Европа и Творческа Европа, българският еврокомисар наблегна, че все още трябва да бъдат разгледани общи въпроси, като например международното сътрудничество.  \r\n  \r\nМария Габриел сподели новостите в бъдещата програма Еразъм+, която според нея трябва да стане по-включваща. „Зелена“ мобилност е друго предложение, което пък би допринесло за намаляване на емисиите парникови газове. Определянето на координатор „Младежи“ в Европейската комисия също е сред новите мерки в програмата.  Специален акцент комисарят постави и на необходимостта от повече възможности за преподавателите и по-достъпни стипендии „Мария Склодовска-Кюри“ за държавите с най-голяма нужда. Учениците и студентите от Източна Европа не участват равностойно в програмите, а изследователите се възползват по-малко от средствата за научни изследвания.  \r\n  \r\nИнтерес в дискусията провокира и инициативата за европейски университети. Тя цели създаване на мрежи от поне 3 университета от различни държави членки с финансиране около 5 милиона евро. Вече има 17 мрежи от европейски университети, представляващи 114 висши учебни заведения от 24 държави членки. През ноември ще бъде обявената втората покана за кандидатстване и Мария Габриел насърчи ректорите да бъдат активни. По отношение на иновациите и научните изследвания, българският еврокомисар постави фокуса върху необходимостта Европа да запази позицията си като световен лидер в науката. Една от нейните водещи цели ще бъде разширяването да се превърне в споделяне, защото разделението в научните изследвания и иновациите е реалност сега – ниски инвестиции по места, ниски заплати и източване на мозъци. Една от важните новости в програма Хоризонт Европа е въвеждането на научноизследователски мисии, като всяка мисия ще съдържа портфолио от научноизследователски дейности.  \r\n  \r\n„Няма лесно решение, когато говорим за образование, научни изследвания и иновации. Трябва да подредим пъзела и ще разчитам да го направим заедно“, заяви българският еврокомисар Мария Габриел, насърчавайки участниците да продължат дискусиите и занапред.", "date": "2019.10.14", "title": "Комисар Мария Габриел: Университетите имат ключова роля за запазването на Европа като световен лидер в науката"}
{"url": "http://www.focus-news.net/news/2019/10/14/2708339/tass-upravlyavashtata-partiya-v-polsha-ne-uspya-da-zapazi-mnozinstvoto-si-v-senata.html", "text": "Управляващата в Полша от 2015 г. партия на Ярослав Качински Право и справедливост (ПиС), не успя да запази мнозинството си в Сената (горната камара на парламента) след проведените парламентарни избори в страната, предава  TACC .  \r\nСпоред данните на Държавната избирателна комисия въз основа на резултатите от обработката на 99,5%, 51 места в Сената, състоящ се от 100 места, ще получат представители на опозиционните партии и безпартийни кандидати. Досега ПиС имаше 61 мандата в горната камара. Сега те получават 49 места. \r\nМеждувременно на изборите за Сейма (долната камара) представителите на ПиС получиха достатъчно гласове, за да формират самостоятелно правителство и да управляват, без да им се налага да формират коалиция.  \r\n \r\n  Юлиян Марков", "date": "2019.10.14", "title": "ТАСС: Управляващата партия в Полша не успя да запази мнозинството си в Сената"}
{"url": "http://www.focus-news.net/news/2019/10/14/2708337/parvite-diplomati-na-es-obsadiha-siriya-iztochnoto-sredizemnomorie-i-ukrayna.html", "text": "Сирия, ситуацията в Източното Средиземноморие и Украйна бяха водещите теми в дневния ред на Съвет „Външни работи“, който се проведе днес в Люксембург. Българската делегация бе ръководена от заместник министър-председателя и министър на външните работи Екатерина Захариева.Това съобщиха от пресцентъра на  Министерство на външните работи . \r\n Първите дипломати на ЕС изразиха загриженост от продължаващите сондажи от страна на Турция в изключителната икономическа зона на Кипър и потвърдиха необходимостта от стриктно спазване на международното морско право, както и от зачитане на суверенитета на Република Кипър. Отправиха настойчив призив за деескалация на напрежението в Източното Средиземноморие и недопускане на подкопаване на усилията за възобновяване на преговорите по кипърския въпрос. Министрите приканиха Върховния представител Федерика Могерини да представи предложения за създаване на рамков режим за ограничителни мерки, насочени спрямо физически и юридически лица, отговорни или участвали в незаконни сондажни дейности в Източното Средиземноморие. Дискусията ще продължи на заседанието на Европейския съвет по-късно тази седмица. \r\n Външните министри проведоха дискусия по ситуацията в Сирия съвместно със Специалния представител на Генералния секретар на ООН Гейр Педерсен. Потвърдиха категорично оценката, че единственото възможно решение на сирийската криза е продължаване на политическия процес под егидата на ООН. В тази връзка осъдиха турската военна операция в Североизточна Сирия и отражението й върху хуманитарната ситуация, борбата срещу Даеш и перспективите за напредък в Женевския процес след неотдавнашното споразумение за създаване на сирийски конституционен комитет за започване на политически процес. Като припомниха, че Турция е ключов партньор на ЕС, министрите призоваха Анкара да търси решения на опасенията за сигурността си чрез мирни средства. \r\nКато представител на държава, която има над 300 км граница с Турция, Захариева подчерта пред колегите си колко е важно каналите за комуникация с Анкара да останат отворени. Според страната ни от ключово значение е да продължи изпълнението както досега на споразумението ЕС-Турция. \r\n На работен обяд с новия си украински колега Вадим Пристайко външните министри от ЕС приветстваха демонстрираната готовност на новото украинско правителство да работи приоритетно за по-нататъшния напредък на страната по европейския път и потвърдиха подкрепата си за осъществяване на приоритетните политически и икономически реформи. Министрите  оцениха положително стъпките за нормализиране на отношенията между Украйна и Русия, сред които са размяната на затворници и предприетите мерки за деескалация в зоната на конфликта, като изразиха очакване за скорошно провеждане на среща на върха на Нормандския формат. Същевременно потвърдиха, че категоричната подкрепа за независимостта, суверенитета и териториалната цялост на Украйна и необходимостта от пълно прилагане на Минските споразумения остават водещи принципи в позицията на ЕС.", "date": "2019.10.14", "title": "Първите дипломати на ЕС обсъдиха Сирия, Източното Средиземноморие и Украйна"}
{"url": "http://www.focus-news.net/news/2019/10/14/2708336/izvarshva-se-rehabilitatsiya-na-tretoklasen-pat-109-avtomagistrala-struma-lozenitsa.html", "text": "Извършва се рехабилитация на третокласен път – 109 автомагистрала „Струма“ – Лозеница. Това съобщиха за  Радио „Фокус“ – Пирин  от Областно пътно управление – Благоевград. Поради тази причина движението до км 10+754 е ограничено за всички моторни превозни средства. Преминаването се извършва по обходен маршрут както следва: АМ „Струма“ – п.в. „Ново Кономлади” – по общински път през с. Ново Кономлади – с. Капатово – с. Кромидово – с. Хърсово – с. Виногради – път ІІІ-109 Лозеница – Мелник и обратно. В Област Благоевград няма въведени други ограничения за движението на леки и товарни автомобили. Към този час трафикът по основните пътни направления – автомагистрала „Струма“, главен път Е-79 и второкласен път – 19 Симитли – Гоце Делчев е нормално натоварен. През деня не са регистрирани тежки пътни инциденти. Повишена опасност от падащи камъни има в Кресненското дефиле, също и в района на проходите Предел и Папаз Чаир. \r\n \r\nЛивия НИНОВА", "date": "2019.10.14", "title": "Извършва се рехабилитация на третокласен път – 109 автомагистрала „Струма“ – Лозеница"}
{"url": "http://www.focus-news.net/news/2019/10/14/2708338/sabaryat-oshte-15-opasni-postroyki-v-romskata-mahala-maksuda-vav-varna.html", "text": "Събарянето на още 15 постройки започна от днес в ромския квартал „Максуда“ във Варна. Това съобщиха за  Радио „Фокус“ – Варна  от  дирекция „Инженерна инфраструктура и благоустрояване“. Постройките са опасни и самосрутващи се. Те се намират в терена между улиците „Пробуда“, „Крайезерна“, „Девня“ и „Ралица“, която е продължението на ул. „Г. Пеячевич“. В момента в района се изгражда ново кръстовище между бул. „Васил Левски“, ул. „Г. Пеячевич“ и ул. „Девня“.  Над 200 опасни или незаконни обекти са били съборени през тази година в тази част на града. По време на дейностите са изринати над 40 000 тона отпадъци. \r\n \r\nДиана СТОЕВА", "date": "2019.10.14", "title": "Събарят още 15 опасни постройки в ромската махала „Максуда“ във Варна"}
{"url": "http://www.focus-news.net/news/2019/10/14/2708341/sport-rodzhar-federer-shte-uchastva-na-olimpiyskite-igri-v-tokio-prez-2020.html", "text": "Тенис: Швейцарският тенисист Роджър Федерер ще участва на Олимпийските игри в Токио през 2020. Той самият съобщи това след демонстративен мач, игран в японската столица срещу американеца Джон Иснър, когото Федерер победи с 2:0 сета. \r\nЗлатният олимпийски медал на сингъл е единственото голямо отличие, което липсва в колекцията на носителя на рекордните 20 титли от “Големия шлем”. 38-годишният Федерер има златен медал на двойки (заедно със Стан Вавринка) от Пекин 2008 и сребро на сингъл от Лондон 2012. Той пропусна Игрите в Рио де Жанейро през 2016 година.", "date": "2019.10.14", "title": "Спорт: Роджър Федерер ще участва на Олимпийските игри в Токио през 2020"}
{"url": "http://www.focus-news.net/news/2019/10/14/2708404/the-jerusalem-post-kyurdite-sa-mnogo-poveche-ot-sayuznitsi-sreshtu-islyamska-darzhava.html", "text": "Кюрдите са много повече от съюзници срещу „Ислямска държава“, пише израелското англоезично издание  The Jerusalem Post . \r\nНа 7 октомври 2019 г. президентът на САЩ Доналд Тръмп написа в социалната мрежа „Туитър“, че е дошло време САЩ да „излязат от тези нелепи безкрайни войни, много от тях племенни и да върнат нашите войници у дома“ след телефонен разговор с турския президент Реджеп Тайип Ердоган. Това, което направи  Тръмп, е че официално изостави своите кюрдски съюзници  от Сирийските демократични сили (СДС) и предостави на Турция, която разглежда кюрдите в Сирия като терористи, зелена светлина за настъпателна операция в Североизточна Сирия, без да информира Пентагона. \r\nСДС, ръководена от кюрдски сили, която също се състои от много арабски, туркменски и арменски християни, доказа своята надеждност и ангажираност към антитерористичната коалиция, като е на първа линия и даде 11 000 жертви за разгрома на „Ислямска държава“. \r\nСъщите тези хора, които са се жертвали толкова много, сега се оказват между тихата тирания на Асад и агресивното настъпление на Турция. Оглеждат се и забелязват, че САЩ са ги изоставили, както са правили с техните братята в миналото. \r\nТрябва да се отбележи, обаче, че други държави излязоха и категорично осъдиха незаконната, дестабилизираща и непредизвикана офанзива на Турция в Североизточна Сирия. Израел беше една от първите, но други като ООН, страните от Арабската лига и Европа осъдиха турските действия и призоваха Анкара да прекрати своята операция.  \r\nЗа разлика от референдума за независимост през 2017 г., проведен от кюрдите в иракския регион Кюрдистан, светът изглежда обединен в израз на противопоставяне на агресията на Турция срещу кюрдите. Това вербално противопоставяне обаче не се е материализирало в конкретни действия. Турският президент Реджеп Тайип Ердоган обеща, че Турция „няма да спре, независимо какво казва някой“. \r\nНарастващият брой на кюрдските жертви и рискът хиляди затворници от „Ислямска държава“ да се измъкнат от килиите си принуждават кюрдските лидери да търсят руснаците и Асад за потенциална помощ. Всъщност командирът на СДС Мазлум Абди наскоро каза пред Bloomberg в телефонно интервю, че ще бъде принуден да търси партньорство с Асад и руснаците, ако президентът Тръмп не успее да попречи или да убеди Турция да изтегли армията си и да прекрати дейността си. \r\nТова, което са постигнали кюрдите, ги прави единствените истински партньори, на които западните и регионални сили могат да разчитат, за да предотвратят връщането на „Ислямска държава“ и да принудят Асад да приеме някаква форма на политическо споразумение за бъдещето на Сирия. По този начин изказванията и подкрепата за кюрдите трябва да се считат за нещо повече от хуманитарна политика. Това е стабилна, стратегическа и принципна политика за западните и съседните държави, които искат да предотвратят възстановяването на „Ислямска държава“ или всяка друга терористична група и да възпират Турция и Иран да превърнат своя имперски план в реалност. \r\nКюрдите са доказали своята ангажираност към мира, стабилността и човешкото достойнство, като се противопоставят на тирани в Близкия изток от един век и победиха терора, който всички познаваме като „Ислямска държава“. Въпреки това, когато президентът Тръмп беше попитан за изоставянето на кюрдите, той заяви, че „кюрдите не ни помогнаха в Нормандия“. \r\nТова, което Тръмп пропусна да спомене, е, че САЩ и НАТО харчат трилиони долари като част от „войната срещу тероризма“, но все пак не успяха да се справят ефективно с екстремизма на джихадистите. Възходът на „Ислямска държава“ е окончателно доказателство за този провал. Ако не бяха хилядите смели, кюрдски сили Пешмерга и СДС, които дадоха живота си, за да победят джихадистите в Сирия и Ирак, западните и регионалните страни в момента биха преговаряли с „Ислямска държава“, както правят с талибаните в Афганистан. \r\nИзтеглянето на САЩ означава за кюрдите две неща. Първо, кюрдското единство и сътрудничеството между различните части на Кюрдистан е наложително за оцеляването и развитието на кюрдската кауза. Второ, кюрдите трябва да засилят отношенията си с Израел и регионалните арабски съюзници, чиито интереси и дългосрочна сигурност също са застрашени от усилията на Турция и Иран за възстановяване на предишното имперско господство в региона. \r\nПо същия начин турската офанзива и оттеглянето на САЩ от региона , показва, че регионалните лидери трябва да подкрепят кюрдите, чиято кръв и политическа проза са спасили хиляди животи, възпряха „Ислямска държава“ и пазят малцинствата в Североизточна Сирия от сигурността от радикалния джихадистки тероризъм, Асад и турските сили след избухването на гражданска война през пролетта на 2011 г. \r\nПрезидентът Тръмп греши, че изтегля американските сили от Североизточна Сирия и се отказва от ключов съюзник, но той е прав за едно. Страните от региона и НАТО трябва да се активизират и да предприемат конкретни мерки срещу турската агресия и тероризма. Бъдещето на Сирия и на региона наистина изисква другите държави да направят повече за поддържане на реда и стабилността. \r\n \r\n  Юлиян Марков", "date": "2019.10.14", "title": "The Jerusalem Post: Кюрдите са много повече от съюзници срещу „Ислямска държава“"}
{"url": "http://www.focus-news.net/news/2019/10/14/2708342/aktsenti-v-sutreshniya-blok-dobro-utro-balgariya-po-radio-fokus-na-15-oktomvri.html", "text": "След срещата на Националния стадион „Васил Левски“ между националните футболни отбори на България и Англия от европейските квалификации търсим границата между решаването на проблемите по футболните стадиони и усещането за наложена политическа коректност. Всичко това - с бившия футболен рефер Петко Павлов.  \r\nВ минутите след 09.00 часа Луиза Транчева от  Радио „Фокус“-Велико Търново  ще ни разкаже повече в аванс за Празника на житената питка в Стражица.  \r\n \r\n Местни избори 2019:  Ще се насочим към един от проблемните български райони, този на Северозападна България и по-конкретно - Видин. Има ли промяна в основните проблеми и настоявания на живеещите там след последните управленски мандати и как от АБВ виждат справянето с тях? В предизборното ни студио търсим отговорите от кандидата за кмет на Видин, подкрепен от местна коалиция (АБВ, НФСБ, ВМРО) Иван Иванов.  \r\nОставайки на тема избори със социолога Евелина Славкова коментираме има ли промяна в електоралните нагласи две седмици преди местния вот. \r\n \r\n Тези и още теми - в сутрешния блок   на   от 06.00 до 10.00 часа на 15 октомври, с водещ Виктория Месробович - Кувенджиева.", "date": "2019.10.14", "title": "Акценти в сутрешния блок „Добро утро, България“ по Радио „Фокус“ на 15 октомври"}
{"url": "http://www.focus-news.net/news/2019/10/14/2708335/intenziven-e-trafikat-glavnite-patishta-v-oblast-pazardzhik.html", "text": "Интензивен е трафикът главните пътища в област Пазарджик, предаде репортер на  Радио „Фокус“ – Пазарджик . На изхода на областния град в посока Пловдив и на главния път Пазарджик-Белово в района на ханче Септември са разположени полицейски патрули. Много от автомобилите се отклоняват към дефилето Варвара-Велинград. На входа на дефилето е разположен друг полицейски патрул. Следи се за спазване ограниченията на скоростта. \r\nВаня НИКОЛОВА", "date": "2019.10.14", "title": "Интензивен е трафикът главните пътища в област Пазарджик"}
{"url": "http://www.focus-news.net/news/2019/10/14/2708347/normalno-se-izvarshva-preminavaneto-prez-gkpp-gyueshevo.html", "text": "Нормално се извършва преминаването през ГКПП – „Гюешево”. Това съобщи за  Радио „Фокус” – Кюстендил  дежурният на българо-македонския пункт. Движението от и за граничния пункт се осъществява без проблеми, пътните настилки са сухи. Няма образували се колони от чакащи автомобили. Няма наложени ограничения за движението на автомобилите. \r\n \r\nВенцеслав ИЛЧЕВ", "date": "2019.10.14", "title": "Нормално се извършва преминаването през ГКПП – „Гюешево”"}
{"url": "http://www.focus-news.net/news/2019/10/14/2708345/okrazhna-prokuratura-sofiya-privleche-kato-obvinyaem-i-zadarzha-24-godishna-zhena-za-ubiystvoto-v-kostenets.html", "text": "Окръжна прокуратура - София привлече в качеството на обвиняем 24-годишната Д. И. за извършено от нея престъпление по чл. 115 от Наказателния кодекс. Това съобщиха от пресцентъра на  Апелативна прокуратура - София . \r\nОколо 20.40 ч. на 13 октомври 2019 г., в град Костенец, област Софийска, пред къща на ул. „Шипка“ № 14, обвиняемата И. умишлено умъртвила Т. Д.  \r\nЖената е задържана за срок до 72 часа с постановление на прокурор. Предстои внасяне на искане в Софийски окръжен съд за налагане на постоянна мярка за неотклонение „Задържане под стража“ на И.", "date": "2019.10.14", "title": "Окръжна прокуратура - София привлече като обвиняем и задържа 24-годишна жена за убийството в Костенец"}
{"url": "http://www.focus-news.net/news/2019/10/14/2708346/propadnal-uchastak-zatrudnyava-dvizhenieto-v-otsechka-po-patya-mezhdu-gabrovo-i-selo-stomanetsite.html", "text": "Пропаднал участък затруднява движението в отсечка по пътя между Габрово и село Стоманеците, съобщават за  Радио „Фокус“ – Велико Търново  от Областно пътно управление. От там съветват шофьорите да са внимателни в участъка  при км 7+060. Там една от лентите за движение е стеснена, като е поставена необходимата сигнализация. Ремонтните дейности продължават до края на месеца. Условията за пътуване в Габровска област са нормални. Времето е слънчево, а настилките – сухи. За изминалото денонощие няма нови въведени ограничения. Отворен за движение е проходът Шипка, но остава в сила забраната за ТИР-ове над 12 тона. Пропаднал участък затруднява движението по пътя между Габрово и върха. Нека шофьорите карат с повишено внимание при км 164+150. На мястото е поставена необходимата сигнализация, а укрепването ще продължи до края на октомври. Същото предупреждение важи и за пътя между селата Селище и Стоките. Нека шофьорите карат внимателно в отсечката при  км 11+675. Мястото е обезопасено и сигнализирано, а укрепването ще продължи до 31 октомври.  Ограничено е движението на автомобили с ширина над 3.3 метра по пътя между селата Кормянско и Малък Вършец. Причината е стеснен участък при моста над река Крапец. На мястото е поставена необходимата сигнализация. Реконструкцията на пътя ще продължи до края на октомври. Обходният маршрут е по път III–401 Граница Ловеч – /Кормянско-Малки Вършец/ за ППС над 3,30 м, при км 46+800 по общински път до III–403 в село Малки Вършец. \r\n \r\nЛуиза ТРАНЧЕВА", "date": "2019.10.14", "title": "Пропаднал участък затруднява движението в отсечка по пътя между Габрово и село Стоманеците"}
{"url": "http://www.focus-news.net/news/2019/10/14/2708030/london-evening-standard-shotlandskata-natsionalna-partiya-e-podgotvila-vot-na-nedoverie-sreshtu-boris-dzhonsan.html", "text": "Лидерът на групата на Шотландската национална партия в парламента на Обединеното кралство Иън Блекфорд заяви, че депутатите от SNP са подготвили вот на недоверие на премиера и призова другите опозиционни партии да подкрепят стъпката към отстраняване на Борис Джонсън от властта, цитира думите му лондонският вестник  Evening Standard . \r\nТой предизвика лидера на лейбъристите Джеръми Корбин и лидера на либералдемократите Джо Суинсън да „излязат от пясъчника и да се заемат с работата“, в своя опит да изгонят „опасното правителство на торите“ от Даунинг Стрийт. \r\nБлекфорд нарече консервативната администрация на Джонсън  \"нефункционална\", като обвини премиера, че се опитва да бъде \"британска версия на Доналд Тръмп\". \r\nШотландският политик каза, че ако речта на кралицата, която трябва да бъде произнесена в понеделник, \"някога бъде представена на гласуване, тогава ШНП ще гласува против нея\". \r\nТой добави, че неговата партия е \"работила добре\" с опозиционните партии, за да се опитат да спрат Брекзит, но предупреди лейбъристите и либералните демократи, че търпението \"има граници\". \r\nБлекфорд, изказвайки се в началото на годишната конференция на ШНП в Абърдийн, настоя: „Изобщо не трябва да толерираме това правителство на торите“. \r\n\"Трябва да изхвърлим това опасно правителство на тори и ще Ви кажа, Че ШНП е подготвена и готова да направи точно това. ШНП подготви вот на недоверие.\" \r\nТой предизвика лейбъристите и либералдемократите да подкрепят това решение, като каза: „Нека се съберем, нека снесем вот на недоверие, нека се отървем от Борис Джонсън“. \r\n \r\n  Юлиян Марков", "date": "2019.10.14", "title": "London Evening Standard: Шотландската национална партия е подготвила вот на недоверие срещу Борис Джонсън"}
{"url": "http://www.focus-news.net/news/2019/10/14/2708349/gd-granichna-politsiya-trafikat-e-silno-intenziven-na-gkpp-kapitan-andreevo-i-gkpp-dunav-most-na-izhod-za-tovarni-avtomobili.html", "text": "Трафикът  е силно интензивен на ГКПП „Капитан Андреево“ на границата с Турция и Румъния на ГКПП „Дунав мост“ на изход за товарни автомобили. Това съобщиха от  ГД „Гранична полиция“ . Информацията за трафика на граничните пунктове е към 18.00 часа. На границата със Северна Македония на ГКПП „Златарево“ движението е затруднено поради извършване на ремонтно-строителни дейности. На границата със Сърбия и Гърция трафикът е нормален на всички гранични контролно-пропускателни пунктове.", "date": "2019.10.14", "title": "ГД „Гранична полиция“: Трафикът  е силно интензивен на ГКПП „Капитан Андреево“ и  ГКПП „Дунав мост“ на изход за товарни автомобили"}
{"url": "http://www.focus-news.net/news/2019/10/14/2708343/anadolu-agency-sasht-izklyuchiha-vazmozhna-konfrontatsiya-s-turtsiya-v-siriya.html", "text": "Президентът на САЩ Доналд Тръмп заяви, че никой не трябва да очаква американските сили да се противопоставят на \"члена на НАТО Турция\" в Северна Сирия, цитира думите му  Anadolu Agency . \r\n\"Наистина ли хората смятат, че трябва да тръгнем на война с членa на НАТО Турция?\" - попита той риторично в социалната мрежа „Туитър“ и добави: \"Безкрайните войни ще имат край!\". \r\nТръмп заяви, че кюрдските сили, с които Турция се бори, „може да освободят някои членове на „Ислямска държава“, за да ни накарат да участваме в Сирия, откъдето администрацията на САЩ иска да изтегли американските войски. \r\n\"Ние не влизаме в нова война между хората\", каза той, говорейки за конфликта между Турция и кюрдските сили. \r\nОсвен това той обвини за пореден път европейските държави, че не изпълняват отговорностите си за терористите от „Ислямска държава“, които произхождат от Европа. \r\nПод натиска на американските депутати Тръмп обаче предупреди Турция за „големи санкции“, които предстоят.  \r\n \r\n  Юлиян Марков", "date": "2019.10.14", "title": "Anadolu Agency: САЩ изключиха възможна конфронтация с Турция в Сирия"}
{"url": "http://www.focus-news.net/news/2019/10/14/2708348/pregled-na-mezhdunarodnite-novini-do-18-chasa-agentsiya-fokus.html", "text": "Серия земетресения, най-силното от които с магнитуд от 3,7 по скалата на Рихтер, са регистрирани в Гърция, показва справка на  официалната интернет страница на Европейския сеизмологичен средиземноморски център (EMSC) . \r\nПоследният и най-силен трус е отчетен в 12:24 часа местно време (съвпада с българското време). Епицентърът му е бил на 94 км западно от Атина и на 31 км югозападно от Ливадия, с дълбочина от пет километра под земната кора. \r\n*** \r\n \r\n  Великобритания все още се стреми към излизане от структурите на Общността в края на месеца. Това заяви кралица Елизабет II в реч пред парламента в Лондон, предава  AFP . \r\n„Приоритетът на моето правителство винаги е бил да осигуря излизането на Обединеното кралство от Европейския съюз на 31 октомври\", увери британската кралица. Тя обяви: „Моето правителство възнамерява да работи за ново партньорство с ЕС, основано на свободната търговия и приятелското сътрудничество. Моите министри ще работят за прилагане на нови режими за риболова, селското стопанство и търговия, използвайки възможностите, които произтичат от излизането от ЕС\". \r\nМеждувременно в Брюксел продължават разговорите за подписване на споразумение за Брекзит, припомня агенцията. \r\n*** \r\n \r\n  Министър-председателят на Испания Педро Санчес призова за „обръщане на страницата“ в отношенията с Каталуния, след като 12 от лидерите на североизточния регион бяха осъдени за ролята им в събитията от есента на 2017 г., предава  AFP . \r\n„След решението на ВС трябва да обърнем страницата към мирно съществуване с Каталуния на база диалог… Можем да започнем нова глава на модерна, плурална и толерантна Каталуния, която заема заслужено място в Испания“, изрази увереност премиерът. \r\nВърховният съд на Испания осъди деветима каталунски лидери на лишаване от свобода за срок от девет до 13 години за противодържавна дейност и злоупотреба с публични средства. Прокуратурата настоя за по-строги наказания за обвиняемите. Тя призова на бившия вицепредседател на Женералитата на Каталуния Ориол Жункерас да бъде наложено наказание за 25 г. затвор.  \r\n„Върховният съд осъди Ориел Жункерас на 13 г. затвор... на основание противодържавна дейност и злоупотреба с публични средства\", се казва в решението на институцията. Трима други министри на Барселона бяха осъдени на по 12 г. лишаване от свобода. \r\nБившият каталунски лидер Карлес Пучдемон обяви за кошмарни присъдите на Върховния съд на Испания срещу част от водачите на сепаратисткото движение в испанската автономна област. \r\n„Общо 100 години затвор. Какъв кошмар“, написа Пучдемон в „Туитър“. „ Трябва да реагираме. Заради бъдещето на нашите синове и дъщери. Заради демокрацията. Заради Европа. Заради Каталуния“. \r\n*** \r\n \r\n  Президентът на Турция Реджеп Тайип Ердоган отправи сигнал, че Анкара има за цел да прогони кюрдите от от северния сирийски град Манбидж, предава  Reuters , като пояснява, че в сутрешните часове на деня бе съобщено за споразумение между кюрдите и силите на Дамаск. \r\nГоворейки преди отпътуването си за Азербайджан, Ердоган заяви, че Турция ще изпълни плановете си за Манбидж и ще засели там арабите, след като миналата година постигна споразумение с Вашингтон за изтегляне от града на членовете на „Народни отряди за самоотбрана (YPG).  \r\n„Споразумението ни със САЩ беше терористичните организации да бъдат прогонени от Манбидж за 90 дни. Въпреки това мина една година и градът не е освободен\", заяви Ердоган пред репортери на летището в Истанбул. \r\n„Ние няма да влизаме в Манбидж... Истинските стопани на този район са арабите и племената, те ще отидат там. Нашият подход по този въпрос е те да се установят в града и да гарантират своята сигурност “, добави турският президент. \r\n*** \r\n \r\n  Президентът на Русия Владимир Путин, който е на държавна визита в Рияд, пристигна в двореца на краля на Саудитска Арабия Салман бен Абдел Азиз ал Сауд, където двамата лидери ще проведат преговори, предава  ТАСС . \r\nРуската лимузина Aurus на Путин бе съпроводена от почетен ескорт от дузина конници със знамена на Русия и Саудитска Арабия, Когато руският държавен глава излезе от автомобила, в негова чест прозвучаха фанфари и той бе посрещнат с приветствия на руския „Добре дошли!“ \r\nНаред с церемонията за официалната среща, която ще се състои в Зелената зала на двореца, в протокола е предвидено представянето пред лидерите на представители на бизнес средите и обществеността като отделна точка от програмата. Тази част от церемонията ще се проведе в Синята зала. След това лидерите ще отидат на държавен прием от името на саудитския монарх в чест на президента на Руската Федерация. След приема, който ще се проведе в затворен за пресата режим, ще започнат руско-саудитски преговори. \r\nКралският дворец „Ал Ямама“, където пристигна руският президент, е официалната резиденция на краля в Рияд, като монархът обикновено прекарва там есента и зимата. Дворецът е разположен в западната част на града и в него се провеждат заседания на Съвета на министрите, както и официални приеми и преговори с чуждестранни делегации. Дворцовият комплекс включва в себе си кралската администрация и Консултативният съвет (Съветът на Шурите). \r\n*** \r\n \r\n  Френското полицейско звено за борба с тероризма провежда операция по задържането на мъж, който е проникнал в център за обучение на Министерство на вътрешните работи с оръжие. Това съобщава вестник Le Parisien, предава руската информационна агенция  TACC . \r\nСпоред изданието дежурните охранители на центъра са извършили проверка и са забелязали в един от посетителите предмет, наподобяващ оръжие. Мъжът обаче е успял да влезе в съоръжението и да се смеси с тълпата.  \r\nНа местопроизшествието са пристигнали десетки служители на реда и голям брой полицейски автомобили. Друго подробности по случая на се съобщават. \r\n*** \r\n \r\n  Властите на Испания издадоха нова заповед за арест на бившия председател на Женералитата на Каталуния Карлес Пучдемон, една от ключовите фигури в организирането на референдума и последвалото обявяване на независимост на североизточния автономен регион, предава  AFP . \r\nПо-рано през деня Върховният съд на Испания осъди деветима каталунски лидери на лишаване от свобода за срок от 9 до 13 години за противодържавна дейност и злоупотреба с публични средства. Прокуратурата настоя за по-строги наказания за обвиняемите. Тя призова на бившия вицепредседател на Женералитата на Каталуния Ориол Жункерас да бъде наложено наказание за 25 г. затвор.  \r\n„Върховният съд осъди Ориел Жункерас на 13 г. затвор... на основание противодържавна дейност и злоупотреба с публични средства\", се казва в решението на институцията. Трима други министри на Барселона бяха осъдени на по 12 г. лишаване от свобода. \r\nПучдемон, който живее в изгнание в Белгия, обяви за кошмарни присъдите на Върховния съд на Испания срещу част от водачите на сепаратисткото движение в испанската автономна област. „Общо 100 години затвор. Какъв кошмар“, написа Пучдемон в „Туитър“. „ Трябва да реагираме. Заради бъдещето на нашите синове и дъщери. Заради демокрацията. Заради Европа. Заради Каталуния“. \r\n*** \r\n \r\n  Македонският премиер Зоран Заев се среща в понеделник с македонския исторически екип за съвместната българо-македонска Комисия по исторически и образователни въпроси. В течение на деня министър-председателят, неговите съветници по външна политика и представители от кабинета на външния министър Никола Димитров ще проведат разговори с историците. Това се случва преди заседанието на съвместната комисия във вторник. Темата на срещата отново ще бъде Гоце Делчев, за когото не бе намерено решение в хода на предишните заседания, предава македонската редакция на  Радио „Свободна Европа“ . \r\nКакто се разбра, София даде подкрепа за присъединяването на Македония към ЕС, но при изпълнението на определени условия. \r\nКакто отбелязва медията, основните искания на българия са съвместната комисия по историческите и образователните въпроси да работи по-бързо, което би означавало да се постигнат конкретни договорки за личности като Гоце Делчев, Даме Груев, братята Миладинови и за събития като Илинденско-Преображенското въстание и Кресненско-Разложкото въстание. София иска и корекция на учебниците по история и география в най-кратки срокове, отказ на Скопие от твърденията за съществуване на македонско малцинство в България, премахване на надписите върху паметниците, паметни плочи и сгради, които съдържат „нескрита омраза към България“, като например, за българската фашистка окупация. \r\n*** \r\n \r\n Президентът на САЩ Доналд Тръмп заяви, че представители на кюрдите в Североизточна Сирия може да пускат нарочно терористите от „Ислямска държава“, за да вкарат Америка в конфликт. Той изрази това мнение на своята страница в  „Туитър“ . \r\n„Няма да влизаме в нова война между хора, които воюват помежду си от 200 години. Европа имаше възможността да прибере затворниците си от „Ислямска държава“, но не поиска да плаща цената. „Нека платят САЩ“ – казаха те. Кюрдите може да пускат някаква част, за да ни вкарат в конфликт. Много ще е лесно те да бъдат заловени отново от Турция и европейските държави, откъдето дойдоха мнозина, но те трябва да действат бързо. Идват големи санкции срещу Турция! Наистина ли хората си мислят, че ние трябва да влезем във война с члена на НАТО Турция? Идва краят на безкрайните войни!“ – написа американският лидер. \r\n*** \r\n \r\n Страните-членки на ЕС настояват Турция да прекрати военната операция в Сирия и да изтегли войските си от тази страна. Това се посочва в изявление на Съвета на министрите на външните работи на ЕС в Люксембург, цитирано от  TACC . \r\n\"Съветът отново призовава Турция да прекрати едностранните военни операции в Североизточна Сирия и да изтегли войските си\", се казва в съобщението. \r\nДържавите-членки на ЕС също се съгласиха да координират политиката си по отношение на доставките на оръжие за Турция във връзка с военната й операция в Сирия. \r\n„Държавите-членки се ангажират да заемат твърда национална позиция по отношение на политиката си за износ на оръжие за Турция, включително стриктно прилагане на критерии за регионална стабилност. По-късно тази седмица ще се свика съответна работна група на Съвета, на която ще координира и преразглежда позициите на държавите-членки по този въпрос “, се казва в изявлението. \r\nМинистрите на външните работи на 28-те държави от ЕС призовават за министерска среща на страни членки на международната коалиция за борба срещу групировката „Ислямска държава“, ръководена от САЩ във връзка с турската военна операция в Сирия. \r\n\"Необходими са в спешен порядък по-нататъшни усилия на международната общност, включително Съвета за сигурност на ООН, за прекратяване на тази едностранно военна акция. Съветът призовава за министерска среща на международната коалиция срещу „Ислямска държава“, за да разгледа как да продължи усилията си в контекста на последните събития\", продължава изявлението. \r\nОсвен това държавите-членки на ЕС се споразумяха за режим на санкции срещу Турция чрез въвеждане на ограничителни мерки срещу Анкара във връзка с нейните сондажни дейности в изключителната икономическа зона (ИИЗ) на Кипър. \r\n„Съветът въз основа на вече извършената подготвителна работа постигна съгласие относно рамката за въвеждане на ограничителни мерки срещу физически и юридически лица, отговорни за незаконните сондажи в Източното Средиземноморие. Съветът предлага на върховния представител на ЕС по външните работи и политиката на сигурност и Европейската комисия незабавно да представи съответните предложения \", се казва в изявлението. \r\n*** \r\n \r\n Хиляди украинци протестираха в Киев , като нарекоха \"капитулация\" очакваното оттегляне  на войските, които се борят с подкрепяните от Москва сепаратисти в Донбас и призовават за победа в петгодишната война, предава  AFP \r\nНа 14 октомври се отбелязва годишнината от създаването на Украинската въстаническа армия (УПА), група националисти, които се сражават срещу съветските войски през Втората световна война заедно с нацистките сили и са обвинени в геноцид срещу поляци и евреи. \r\nНационалистическите сили обичайно провеждат „Марша на УПА“ на тази дата, като много от бившите бойци в конфликта в източна Украйна са сред демонстрантите, както и привърженици на националистическата организация „Свобода“. \r\n14 октомври също е определен за Ден на въоръжените сили на Украйна. \r\nПротестиращите скандираха \"Не на капитулацията!\", \"Украйна преди всичко\" и \"Руски език днес, руски танкове утре\". \r\n*** \r\n \r\n Управляващата в Полша от 2015 г. партия на Ярослав Качински Право и справедливост (ПиС), не успя да запази мнозинството си в Сената (горната камара на парламента) след проведените парламентарни избори в страната, предава  TACC .  \r\nСпоред данните на Държавната избирателна комисия въз основа на резултатите от обработката на 99,5%, 51 места в Сената, състоящ се от 100 места, ще получат представители на опозиционните партии и безпартийни кандидати. Досега ПиС имаше 61 мандата в горната камара. Сега те получават 49 места. \r\nМеждувременно на изборите за Сейма (долната камара) представителите на ПиС получиха достатъчно гласове, за да формират самостоятелно правителство и да управляват, без да им се налага да формират коалиция.  \r\n*** \r\n \r\n Сръбският президент Александър Вучич заяви, че всеки опит за отстраняване на Сръбска листа може да доведе до катастрофални последици в сръбско-албанските отношения, като заяви, че косовските албанци и техните западни партньори работят заедно за постигането на тази цел, цитира думите му базираният в Прищина вестник  Gazeta Ecxpress . \r\nВучич обвини косовските албанци, че са измислили „някаква история с отровни пликове с гласове от Сърбия“. „Сега те вече не са сигурни, че вече са отровни. Те не знаят какво да измислят, но казват, че Сръбска листа трябва да бъде отстранена. Това ще доведе до катастрофални последици в отношенията между сърбите и албанците, защото няма да има сърби в институциите и когато няма сърби в институции, вие знаете къде ще бъдат и как ще  защитават своята свобода и домове \", каза той по време на среща с председателя на Съвета на федерацията Валентина Матвиенко, съобщи порталът N1, позовавайки се на FoNet. \r\nЧленовете на Централната избирателна комисия в Косово съобщиха за алергични реакции и неприятна миризма от пликове с гласове, донесени от Сърбия. Пликовете бяха поставени под карантина в очакване на полицейско криминално разследване. Сръбският президент заяви, че е странно, че никой от присъстващите в Централната избирателна комисия сърби не съобщава за симптоми на отравяне при отваряне на пликовете с гласове, подадени в Сърбия. Вучич каза, че официален Белград е помолил своите западни партньори да проявят разум, а не да помогнат на косовските албанци да постигнат техните болни цели… или да се сблъскат с катастрофа“. „Всичко, което направиха, го направиха заедно с целта да унищожат Сръбска листа. Това ни притеснява много много “, каза той.", "date": "2019.10.14", "title": "Преглед на международните новини до 18 часа (Агенция \"Фокус\")"}
{"url": "http://www.focus-news.net/news/2019/10/14/2708344/aleksandar-vuchich-vseki-opit-za-otstranyavane-na-srabska-lista-mozhe-da-dovede-do-katastrofalni-posleditsi-v-srabsko-albanskite-otnosheniya.html", "text": "Сръбският президент Александър Вучич заяви, че всеки опит за отстраняване на Сръбска листа може да доведе до катастрофални последици в сръбско-албанските отношения, като заяви, че косовските албанци и техните западни партньори работят заедно за постигането на тази цел, цитира думите му базираният в Прищина вестник  Gazeta Ecxpress . \r\nВучич обвини косовските албанци, че са измислили „някаква история с отровни пликове с гласове от Сърбия“. „Сега те вече не са сигурни, че вече са отровни. Те не знаят какво да измислят, но казват, че Сръбска листа трябва да бъде отстранена. Това ще доведе до катастрофални последици в отношенията между сърбите и албанците, защото няма да има сърби в институциите и когато няма сърби в институции, вие знаете къде ще бъдат и как ще  защитават своята свобода и домове \", каза той по време на среща с председателя на Съвета на федерацията Валентина Матвиенко, съобщи порталът N1, позовавайки се на FoNet. \r\nЧленовете на Централната избирателна комисия в Косово съобщиха за алергични реакции и неприятна миризма от пликове с гласове, донесени от Сърбия. Пликовете бяха поставени под карантина в очакване на полицейско криминално разследване. Сръбският президент заяви, че е странно, че никой от присъстващите в Централната избирателна комисия сърби не съобщава за симптоми на отравяне при отваряне на пликовете с гласове, подадени в Сърбия. Вучич каза, че официален Белград е помолил своите западни партньори да проявят разум, а не да помогнат на косовските албанци да постигнат техните болни цели… или да се сблъскат с катастрофа“. „Всичко, което направиха, го направиха заедно с целта да унищожат Сръбска листа. Това ни притеснява много много “, каза той. \r\n \r\n  Юлиян Марков", "date": "2019.10.14", "title": "Александър Вучич: Всеки опит за отстраняване на Сръбска листа може да доведе до катастрофални последици в сръбско-албанските отношения"}
{"url": "http://www.focus-news.net/news/2019/10/14/2708031/balgariya-shte-domakinstva-sreshta-po-protsesa-akaba-prez-2020-godina-obzor.html", "text": "България ще домакинства среща по процеса “Акаба” през 2020 година. Това стана ясно след еднодневното посещение на министър-председателя Бойко Борисов в Хашемитско кралство Йордания. Още от самото му начало то започна със заявка за укрепване на двустранните отношения в сферите от общ интерес. Премиерът бе посрещнат с най-високи почести от йорданския си колега Омар Раззаз в Министерския съвет в столицата Аман. Двамата проведоха среща на четири очи, на която йорданският премиер Раззаз обясни, че  Кралят на Йордания Абдулла II бин ал-Хусейн отделя изключително внимание на отношенията с приятелска България.  “Затова и днес затвърждаваме това приятелство”, заяви той. От своя страна Борисов изрази желание и готовност за разширяване възможностите за  обмяна на опит и информация между службите за сигурност с цел съвместни действия за борба с тероризма и трафика.  “Сътрудничество в областта на сигурността и отбраната по линия на противодействие на тероризма остават приоритетни в двустранните отношения между България и Йордания, както и сътрудничеството в процеса Акаба”, посочи той. Специален акцент в разговора бе  темата за бежанците и мигрантския натиск . “Длъжни сме да подпомогнем Йордания при справянето с проблема с мигрантите. Не можем само да говорим, оценяваме и благодарим за изключителните усилия и тежест, които поема Хашемитското кралство с тези над 1 млн. и 200-300 хиляди мигранти на територията й. Това сега на съвета в Брюксел ще го преговоря с колегите. Ние сме длъжни да подпомогнем Йордания в тази изключителна тежест, която е поела”, обясни министър-председателят Бойко Борисов. Фокус на срещата беше поставен и върху  Процесът “Акаба” . Борисов направи заявка, че България в най-скоро време може да бъде негов домакин. Той припомни, че страната ни е провела прекрасно председателство на ЕС. “Справихме се прекрасно и с формата 16+1 с Китай. Мисля, че можем да се договорим София да домакинства и Процеса Акаба”, обясни премиерът. Освен това той отбеляза, че двете страни ще работят съвместно в сферата на образованието, иновациите, програмата “Еразъм +”, високите технологии и дигиталната инфраструктура, сигурността, киберсигурността, борбата с тероризма, фармацията и търговията. Той добави, че има огромни възможности за развитие на религиозния туризъм, археологията, опазването на историческото и културното наследство. Именно туризмът ще бъде развиван благодарение на  Меморандума за разбирателство между правителството на Република България и правителството на Хашемитското кралство Йордания за сътрудничество в областта на туризма , който беше подписан днес. Борисов оцени високо гостоприемството на домакините. “Предпочитам кратки и бързи срещи, отколкото тягосни и продължителни, такива, на които не се върши нищо”, обобщи Борисов. Той  покани Раззаз и краля на Йордания да посетят България , като посещението да бъде съчетано с междуправителствено заседание. От своя страна Омар Раззаз изрази надежда  настоящата визита на Бойко Борисов и българската делегация в Йордания да постави първата от много следващи стъпки в отношенията между двете страни.  Малко по-късно България и Йордания не просто направиха стъпка напред, а прекрачиха цяло стъпало по отношение на взаимоотношенията си. По време на срещата си на четири очи, българският министър-председател Бойко Борисов и кралят на Хашемитско кралство Йордания Абдулла II бин ал-Хусейн се договориха  България да домакинства среща по процеса „Акаба“ през 2020 година. \r\nСлед като кацна на Летище София Пред журналисти Борисов заяви, че  борбата с тероризма и радикализма на Балканите и в Европа ще бъде основна тема в България на срещите през 2020 година. \r\n \r\n Агенция “Фокус” припомня:  Процесът от Акаба представлява поредица международни срещи, инициирани за пръв път от краля на Йордания Абдула II през 2015 г. Тяхната цел е поддържане на международната и регионалната координация и сътрудничество в борбата с тероризма, екстремистките идеологии и радикализацията чрез всеобхватен подход. Срещите са част от инициативите на крал Абдула II за установяване на контакти с различни страни по света, с цел координацията на антитерористичните действия. До момента такива форуми са провеждани в Йордания, Албания и Нидерландия.", "date": "2019.10.14", "title": "България ще домакинства среща по Процеса “Акаба” през 2020 година (ОБЗОР)"}
{"url": "http://www.focus-news.net/news/2019/10/14/2708035/vzglyad-niskite-tseni-na-petrola-podklazhdat-voyni.html", "text": "Ниските цени на петрола подклаждат войни, пише руският вестник  “Взгляд“ . \r\n„Колкото по-ниски са котировките на петрола, толкова остри са изявленията и по-чести са акциите за сплашване на обществеността.“ С тези думи анализаторите коментират последните новини за нападение срещу петролен танкер в Близкия изток. Поредица от такива атаки генерира убедителни, макар и конспиративни версии за това кой стои зад тях. \r\nВ петък бяхме свидетели на експлозия на ирански танкер в резултат на две ракетни атаки, заяви говорителят на иранското външно министерство Абас Мусави. Танкерът е бил ударен от две ракети на около 60 мили (почти 100 километра) от пристанище в Саудитска Арабия. \"Разследване, проведено от Националната танкерна компания на Иран, показва, че иранският танкер ... е нападнат два пъти с разлика от около 30 минути и е повреден\", каза Мусави. Техеран проучва обстоятелствата на инцидента и установява кой стои зад атаката. Според Мусави е имало голям теч на петрол, което е довело до силно замърсяване на околната среда. \r\nОт своя страна иранската телевизионна компания IRIB съобщи, че танкерът вече е спрял да се движи и екипажът е успял да сведе до минимум изтичането на петрол и да предотврати появата и разпространението на пожар. \r\nСлучаите на нападения върху нефтени съоръжения в региона напоследък  зачестяват. Преди по-малко от месец дронове атакуваха заводите на най-голямата саудитска компания Aramco, което доведе до срив на производството на петрол в кралството. Цените на петрола веднага скочиха с 20%. Вярно, саудитците успяха бързо да поправят фабриките, а цените на петрола се върнаха на предишните си нива - под 60 долара за барел. \r\nПреди това през юни два танкера, принадлежащи на норвежките и японските компании, претърпяха катастрофа в Оманския залив край бреговете на Иран. Корабите пострадаха от нападение с торпеда. \r\n„Всички тези случки са взаимосвързани. Те са насочени към ескалиране на ситуацията в Персийския залив, насърчаване на напрежението в региона “, казва водещият експерт на Националния фонд за енергийна сигурност Игор Юшков. \r\nОсновният въпрос е кой стои зад всичко това? Ако това беше терористична атака, тогава защо никой не пое отговорност за нападението, изненада се Антон Биков, главен анализатор на  Центъра за анализи и финансови технологии. Списъкът на „заподозрените“ в крайна сметка не е толкова голям. Това могат да бъдат САЩ, Саудитска Арабия, Израел или дори самият Иран. \r\nЮшков смята, че последното нападение срещу иранския танкер може да бъде извършено от Саудитска Арабия. Зад атаката с дроновете може да стои пак тя. Затова ударите върху петролните активи на саудитците не бяха толкова пагубен, колкото можеше да бъдат. Последиците от нападението срещу танкери в Ормузкия проток също са незначителни - нямаше дори разлив на петрол. \r\n„За саудитците това е печеливш вариант. Световната общност вече призна Саудитска Арабия като жертва на нападение от Иран или хуситите, зад които също стои Иран. Атаката срещу танкери трябва да провокира Техеран да започне отмъщение. Тогава саудитите ще могат да покажат на съюзниците, че се нуждаят от защита и пълномащабна война ”, обяснява логиката Юшков. \r\nЗащо Рияд иска да предизвика военен конфликт с Иран? Има цял куп както политически, така и икономически причини. \r\nПърво, за Саудитска Арабия е изгодно увеличаване на цените на петрола. Факт е, че докато за Русия 65 долара за барел е доста удобна цена, то Саудитска Арабия се нуждае от по-скъп петрол - от 80 долара и нагоре. Петото десетилетие на ниските цени на петрола е тежко за саудитците. Износът на петрол осигурява на страната 90% от приходите , повече от 3/4 от бюджетните приходи и почти половината от БВП на страната. Когато цените на петрола се сринаха, саудитците започнаха бързо да изразходват запасите, натрупани през \"мазните\" петролни години. Бюджетът на Саудитска Арабия за 2019 г. е съставен с дефицит от 35 милиарда долара - и това при 10% увеличение на петролните приходи. За целта са необходими цени над 80 долара за барел, което не се случва. \r\nЕто защо Саудитска Арабия се нуждае не само от моментни скокове на цените на петрола, а й трябва дългогодишна тенденция, която може да поддържа цените на петрола с месеци. Това може да се случи например в случай на пълномащабна военна операция на Запада или Саудитска Арабия срещу Иран. \r\nВойната с Иран е от полза за Саудитска Арабия и от политическа гледна точка. „Първо, това ще помогне за традиционното противопоставяне на сунитите срещу шиитите. Второ, ако Иран се разпадне, тогава той няма да може да подкрепи хуситите в Йемен, а саудитите ще решат този проблем. Саудитците ще спечелят от конфронтацията с иранците на други фронтове - в Либия, Сирия, тъй като вниманието на Техеран ще премине към вътрешни проблеми, към запазването на ислямския режим \", обяснява Юшков. \r\nДали обаче саудитите ще могат да провокират война с подобни методи? Явно Рияд не мисли да води война само с Иран: тъй като те не могат да се справят с хуситите по никакъв начин, няма да могат да победят иранците. Те трябва да привличат съюзници, но това ще бъде трудно. \r\n„Американците не искат да започнат война срещу Иран. Сега не им е до това, чакат ги избори. Защо САЩ трябва да бъдат вкарани в огромен конфликт преди изборите? Ако Тръмп откровено загуби, тогава такава решителност би могла да му даде точки. Но Тръмп сега има силна позиция и шансовете му за преизбиране са големи. Затова няма смисъл да се включва в иранската военна кампания, която може да бъде скъпа и изтощителна. Не забравяйте, че Тръмп дойде с лозунгите да не се харчат много пари за подобни операции“, каза Игор Юшков. Следователно вероятно Саудитска Арабия ще продължи да предизвиква подобни конфликти в региона. \r\nВъзможно е обаче иранците и саудитците да играят тази игра заедно. \r\n„Има общи интереси за повишаване на цените на петрола, тук се носят слухове, че наскоро двете страни са се сближили, въпреки шума за атаката върху петролната инфраструктура на Саудитска Арабия. Особено важен момент в жизнеспособността на тази неочаквана версия е минималните материални щети на Иран. Това е много подобно на преувеличените „катастрофални“ последици от нападението над саудитците“, не изключва Антон Биков. „Ако версията за връзката между Иран и Саудитска Арабия е правилна, тогава тази „конфронтационна“ история на двете страни ще се развива в зависимост от динамиката на цените на петрола. Естествено, колкото по-ниски са котировките на петрола, толкова по-остри ще са изявленията на страните и по-често ще сме свидетели на зрелищни акции за сплашване на обществеността “, каза той. \r\nВоенната кампания в Иран е най-лошият сценарий. Струва си да припомним, че Иран е в състояние да блокира Ормузкия проток, през който преминава една трета от целия износ на петрол. Войната може да повиши котировките на петрола до 100-150 долара за барел. \r\nАко обаче Иран и Саудитска Арабия продължат да проявяват конфронтация, тогава това също би било хубаво, тъй като това ще предотврати падането на цените на петрола поради забавяне на световната икономика. „В тази ситуация барелът от сорт Brent до декември 2019 г. може да падне до 50-55 долара, но до февруари 2020 г. ще се върне на 60-65 долара. \r\n \r\n  Юлиян Марков", "date": "2019.10.14", "title": "„Взгляд“: Ниските цени на петрола подклаждат войни"}
{"url": "http://www.focus-news.net/news/2019/10/14/2708029/turskata-operatsiya-izvor-na-mira-komentari-v-svetovniya-pechat-agentsiya-fokus.html", "text": "Турската операция \"Извор на мира\" е сред централните теми на световния печат. \r\n*** \r\n \r\n  Турските сили, които изстреляха няколко артилерийски снаряда близо до база на спец частите от американската армия в Северна Сирия са знаели от месеци къде точно се намират американските бази, според американски държавни служители, което повдига въпроса дали с действията си Анкара не се опитва да изтласка войските на САЩ дори по-далеч от границата, пише вестник  Тhe Washington Post . \r\nИнцидентът се е случил близо до американска база, чиято цел е била да наблюдава град Кобане, докато Турция продължава операцията си срещу кюрдските формирования в Северна Сирия, някои от които си сътрудничеха със САЩ от години в борбата срещу групировката „Ислямска държава“. Операцията се провежда в ограничени региони на запад от град Кобане, но американските държавни служители вярват, че Анкара има амбициите да овладее много по-голяма територия.  \r\nСнарядите са ударили на няколкостотин метра от американската база, според източници в Пентагона. Капитанът от флота Брук Девалт, говорител  на Пентагона заяви, че войниците на САЩ в региона „са били подложени на артилерийски обстрел“, но не са били наранени от експлозиите.  \r\n„САЩ настоява Турция да се въздържа от действия, които могат да предизвикат незабавни защитни реакции“, заяви Девалт. \r\nВ свое изявление по-късно, турското външно министерство заяви, че техните войски не са се целили в американската база и са действали в „самозащита“, след като една от техните собствени бази е била атакувана.  \r\nНо ситуацията е била по-сериозна, заявиха няколко държавни служители във Вашингтон, които говориха при условие за анонимност. \r\nЕдин от тях заяви, че изстреляните снаряди са били оръжие, използвано за да поразява голяма площ и по принцип трябва да бъде използвано много по-внимателно, за да се избегне приятелски огън.  \r\n„Турция иска да ни премахне от целия граничен регион на дълбочина от 30 км“, добави източникът.  \r\n„Като се имат предвид всички налични факти, това бяха предупредителни изстрели по позната локация, а не случайни снаряди“, добави той.  \r\nГенералът от армията Марк Майли заяви малко преди инцидента, че турските сили „са напълно наясно, до последните координати“ за местоположението на американските войски в Сирия. Той добави, че военните на Вашингтон работят съвместно с Анкара „за да са сигурни, че те знаят с точност къде се намират американските сили.  \r\n*** \r\n \r\n  Простираща се на два континента, Турция разполага с една от най-силните въоръжени сили в Европа или Азия, коментира американското списание  The National Interest . \r\nС численост над 400 хил. души, въоръжените сили на Анкара са разделени на сухопътни сили, военновъздушни сили и флот. Съществуват и спец части, които са под директното командване на генералния щаб на турската армия. Преди години тя представляваше основната преграда пред страните от Варшавският договор, като беше изправена пред войските на България, Румъния и Съветския съюз, които във военно време биха могли да прекосят Тракия и да превземат Босфора.  \r\nСлед разпада на СССР, размера на турските въоръжени сили беше намален, като те освен това бяха механизирани. Турските военновъздушни сили са едни от най-силните в региона, като в състава си включват почти 300 изтребителя Ф-16. Турският флот също е един от най-големите в Източното Средиземноморие и разполага с множество подводници и морски пехотинци на свое разположение.  \r\nГоляма част от екипировката на войската е внесена от чужбина, но страната прави опити да създаде своя собствена военна индустрия. Турция разработва танкове и ракети и също така разширява връзките си с външни сили. Турските компании бяха включени в програмата за изтребители Ф-35, а след като страната беше изключена от нея, сега се опитват да разработят собствени самолети. Като се има предвид това, Турция разполага с няколко основни оръжия в своя арсенал.  \r\nЕдно от тях е крилатата ракета „SOM-J”. Тя беше създадена като част от програмата за изтребителите Ф-35 и представлява първата турска крилата ракета, създадена да поразява цели по земя и по море. Тя е създадена, за да бъде използвана от изтребителите Ф-35, но може да бъде прикачена и към Ф-16.  \r\nТурция също така разполага и с множество танкове „Леопард 2“, като германската машина е основният боен танк на сухопътните сили. Той разполага с напреднала и дебела броня, 120 мм гладкоцевно оръдие и дизелов двигател с 1500 конски сили. Танкът е бил разработен, за да предостави на силите на Западна Германия през Студената война надеждна машина, в случай на съветска инвазия. След края на Студената война Турция закупува няколкостотин използвани танкове „Леопард 2“. Те обаче не разполагат с подобренията, които други страни като Швеция, Сингапур и Германия използват. \r\nПрез 2016 поне десет турски танка „Леопард 2“ бяха унищожени в сражения с „Ислямска държава“.  \r\nТурските военновъздушни сили разполагат с 270 изтребителя Ф-16, но страната също така е една от малкото производители на самолета. Опитът на Анкара с него стои в основата на разработеният в Турция самолет \"Т-FX\". Той беше представен през 2019 г. на военно изложение в Париж.  \r\nТурция разполага и с множество подводници „Тип 209“, общо 14 на брой, което представлява един от най-големите подобни флотове в Средиземно море. Турските подводници са способни да се движат със скорост от 22 възела (около 40 км/ч) и са въоръжени с американски торпеда тип „Марк 37“.  \r\nТурция не е, строго казано, държава с ядрено оръжие. Въпреки това, статутът на страната като фронтова държава от Студената война доведе до това, че още тогава Анкара стана пазител на голям брой американски тактически ядрени оръжия. САЩ съхраняват приблизително 90  ядрени бомби във военновъздушната база в Инджирлик, като 50 са разпределени за пилоти на ВВС на САЩ и 40, предназначени за пилоти на турските ВВС. \r\nЯдрените бомби са поставени под строги военни мерки за контрол и безопасност от страна на САЩ, които правят почти невъзможно никоя друга страна, освен американските сили, да ги използва. Турските сили нямат достъп до тях, освен във военно време и дори тогава само под ръководството и надзора на американското командване. \r\n*** \r\n \r\n  Турция силно осъди становището на Лигата на арабските държави, които обвиниха Анкара в нашествие върху арабски територии, пише вестник  Daily Sabah . \r\nВ свое изявление, говорителят на външното министерство в Анкара Хами Аксьой е заявил, че с думите си председателят на Лигата на арабските държави, Ахмед Абул-Гейт се превръща в партньор на терористите и предател за арабския свят.  \r\nВ своите коментари по време на срещата на Лигата в Кайро, Абул-Гейт описа операцията в Северна Сирия като „военна инвазия“.  \r\nАксьой заяви, че арабските страни критикуват Турция, вместо терористите, които заплашват териториалната цялост на Сирия.  \r\nАрабските външни министри също така призоваха Анкара незабавно да се изтегли от Сирия, след като осъдиха военната операция в региона.  \r\nСрещата на Лигата на арабските нации идва след началото на турската операция „Извор на мира“ в Северна Сирия, на изток от река Ефрат, която започна на 9 октомври.  \r\nЦелта й според правителството в Анкара е да елиминира терористичната заплаха по югоизточната граница на Турция. Също така цел на Анкара е и да засели в зоната за сигурност, която ще бъде създадена на територията на Северна Сирия бежанците, дошли от страната в Турция.  \r\nПо време на срещата, ливанският външен министър Гебран Басил подчерта важността на завръщането на Сирия към базираната в Кайро Лига на арабските страни.  \r\nЧленството на Дамаск в организацията беше временно преустановено през 2011 г., когато правителството на Башар Асад започна грубо потушаване на продемократичните протести, след коети започна и продължаващата вече осем години гражданска война в Сирия.  \r\nНа срещата в Кайро се изказаха и външните министри на Египет, Саудитска Арабия и Обединените арабски емирства, които също призоваха Турция да се изтегли от Северна Сирия и да потърси политическо решение на конфликта.", "date": "2019.10.14", "title": "Турската операция \"Извор на мира\" - коментари в световния печат (Агенция \"Фокус\")"}
{"url": "http://www.focus-news.net/news/2019/10/14/2708037/tass-prezidentat-na-sarbiya-otkri-141-ata-asambleya-na-interparlamentarniya-sayuz.html", "text": "ТАСС: Президентът на Сърбия откри 141-ата асамблея на Интерпарламентарния съюз \r\nСръбският президент Александър Вучич даде началото на 141-ата асамблея на Интерпарламентарния съюз (ИПС), която ще се проведе в Белград до 17 октомври, предава  TACC . \r\n\"Добре дошли в Белград. Горд съм, скъпи приятели, че всички сте в Белград, в Сърбия. Обявявам 141-ата асамблея на Интерпарламентарния съюз за открита, желая Ви успешна работа!\" заяви той. \r\nВучич призова всички страни по света да живеят в добросъседство. Той припомни „най-важната стъпка“ през последните години на Балканите - скорошното създаване на общо икономическо пространство между Сърбия, Албания и Северна Македония. \"Ние и много хора по света си възвърнахме правото сами да взимаме решения и да избираме. Няма да спрем в тази борба. Асамблеята на ИПС е най-добрият начин да се движим в тази посока\", каза той. \r\nСърбия става един от първите членове на ИПС през 1891 г., малко след основаването на тази международна организация през 1889 г. 141-та Асамблея на ИПС в Белград, в допълнение към 130-годишнината на ИПС, ще отбележи и редица юбилеи: 30-та годишнина от Конвенцията за правата на детето, 70-годишнината от Женевските конвенции и 40-годишнината от Конвенцията за премахване на всички форми на дискриминация срещу жените. \r\nСесията ще приключи с приемането на Белградската декларация. Белград ще има честта да бъде домакин на сесия на ИПС 56 години, след като беше домакин на 52-ата Асамблея през 1963 г. в тогавашна Югославия. Това е и първата Асамблея на ИПС, проведена в европейска държава извън Женева след 20 години, тъй като последната се проведе в Германия през 1999 г. \r\nИнтерпарламентарният съюз е глобална институция, създадена през 1889 г. като първи постоянен форум за политически многостранни преговори и днес се гордее с членството на 179 национални парламентарни парламента и 12 регионални парламентарни органи, насърчаващи демокрацията. \r\n \r\n  Юлиян Марков", "date": "2019.10.14", "title": "ТАСС: Президентът на Сърбия откри 141-ата асамблея на Интерпарламентарния съюз"}
{"url": "http://www.focus-news.net/news/2019/10/14/2708036/nezavisimaya-gazeta-ochertaha-granitsi-na-turskata-operatsiya-izvor-na-mira.html", "text": "Очертаха граници на турската операция „Извор на мира“, пише руският вестник  Независимая газета .  \r\nСтраните на Европейския съюз реагираха на нахлуването на турскитe войски в Сирия. Германия и Франция спряха доставките на оръжие за Турция. Очаква се в понеделник външните министри на страните-членки на ЕС да разработят координирана позиция относно действията на Анкара. Русия се противопостави на нелегитимното присъствие на чужди войски в Сирия. Турският президент Реджеп Тайип Ердоган обаче не възнамерява да ограничи операцията „Извор на мира“. Напротив, армията му само засили натиска върху позицията на кюрдските „Сирийски демократични сили“ (СДС). \r\nЗа няколко дни турската армия постигна успехи. В неделя, 13 октомври, те частично окупираха село Сулук, на десет километра от сирийско-турската граница, съобщава саудитският телевизионен канал Al-Ekhbariya. \r\nЗасега това е най-южният преден пункт на турската армия. Турското министерство на отбраната твърди, че през уикенда силите на СДС най-накрая са били окончателно прогонени  от граничния град Рас ал Айн. Кюрдите не потвърждават това. СДС също отрича, че турците са успели да превземат град Тел Абаяд. Каналът Al Jazeera предава за обкръжаване на кюрдските сили там. Около 100 хиляди души вече са напуснали активната бойна зона, каза на брифинг генерал-майор Алексей Бакин, ръководител на Руския център за помирение на враждуващите страни в Сирия. \r\nНа фона на продължаващите битки Германия и Франция обявиха първите санкции срещу Анкара. В интервю за Bild am Sonntag германският външен министър Хайко Маас заяви, че „предвид турската офанзива в североизточна Сирия“ германското правителство няма да даде разрешение за доставка на военни продукти в Турция. \r\nПодобно решение бе изразено в съвместно изявление на френските министерства на отбраната и външните работи. Любопитно е, че както Маас, така и френските представители избягват думата „инвазия“ във връзка с операцията „Извор на мира“. Ердоган по-рано предупреди срещу подобно описание на действията на турската армия. „Хей, ЕС, събуди се. Ако се опитате да наречете нашата операция инвазия, ние ще отворим нашите гранични пунктове и ще пуснем 3,6 милиона бежанци към Вас “, каза той на 10 септември. Турската офанзива се очаква да бъде обсъдена на среща на външните министри на ЕС в Люксембург в понеделник. \r\nСитуацията в Сирия беше оценена и в Русия. На 12 октомври президентът Владимир Путин даде интервю за Sky News, Al Arabiya и RT Arabic. „Всеки, който се намира на територията на която и да е държава, в случая Сирийската арабска република  нелегитимно, трябва да напусне тази територия. Това важи като цяло за всички държави. Ако бъдещото ръководство, законното ръководство на Сирия, каже, че вече няма нужда от присъствието на руските въоръжени сили, това се отнася и за Руската федерация, разбира се “, каза той. \r\nИ позицията на Турция отдавна е определена. Още през септември Ердоган обяви, че ще създаде „зона за сигурност“ в Сирия с дължина 450 км и дълбочина 30 км от турската граница. Сирийските бежанци ще бъдат преселени от Турция там. \r\nЮлия Кудряшова, старши сътрудник в Центъра за евроатлантическа сигурност в МГИМО, отбелязва, че по този начин Ердоган иска не само да създаде буфер за предотвратяване на атаки от страна на кюрдските сили, но и да намали нивото на социално напрежение в Турция. „За състоянието на икономиката на страната има много да се желае, няма„ допълнителни “средства. А държавата трябва да харчи пари за сирийските бежанци, тъй като ЕС превежда пари за издръжката им с големи резерви и закъснения. Освен това сирийците се конкурират с турците на пазара на труда, което също се възприема негативно, предвид високия процент на безработица в страната “, каза Кудряшова пред НГ. \r\nСпоред експерти Ердоган ще се въздържи от по-глобални цели - унищожаването на СДС или окупацията на всички кюрдски райони на Сирия. „Кюрдската общност в страната е доста голяма. За да унищожите СДС, трябва да унищожите тази общност. И това, разбира се, е невъзможно. Нито САЩ, нито Русия, нито Иран ще позволят на Турция да излезе извън определена рамка и Ердоган разбира това много добре “, смята Кудряшова. \r\n \r\n  Юлиян Марков", "date": "2019.10.14", "title": "„Независимая газета“: Очертаха граници на турската операция „Извор на мира“"}
{"url": "http://www.focus-news.net/news/2019/10/14/2708028/predstoyashti-sabitiya-v-stranata-za-14-oktomvri-agentsiya-fokus.html", "text": "Вицепремиерът и министър на външните работи Екатерина Захариева ще участва в заседанието на Съвета „Външни работи“ (СВнР). \r\n \r\n*** \r\n   \r\nОт 9.00 ч. Белоградчишки епископ Поликарп ще оглави Архиерейска света Литургия в софийския храм \" Света Петка - Стара\". \r\n \r\n*** \r\n   \r\nОт 9.00 ч. в Специализирания наказателен съд ще разгледа дело НОХД 3076/2018\tсрещу Симеон Дянков, Иво Прокопиев и други за престъпление по служба.  \r\n \r\n*** \r\n   \r\nОт 9.00 ч. Специализирания наказателен съд ще разгледа дело срещу Живко Мартинов за изнудване.  \r\n \r\n*** \r\n \r\nОт 10.00 ч. Специализирания наказателен съд ще разгледа дело срещу Мелиад Фарах и Хасан Ел Хадж Хасан за тероризъм.  \r\n \r\n*** \r\n   \r\nОт 10.00 ч. Специализираният наказателен съд ще разгледа дело срещу Радослав Радев и Ивайло Георгиев за рекет.  \r\n \r\n*** \r\n \r\n От 10.00 ч. Специализараният наказателен съд ще разгледа дело срещу Веселин Минев, Методи Методиев и Росен Терзиев за образуване и ръководене на организирана престъпна група.  \r\n \r\n*** \r\n   \r\nОт 11.00 ч. в църквата „Света София“ ще се проведе възпоменание по повод Деня на българо-унгарското приятелство. \r\n \r\n*** \r\n   \r\nОт 15.00 ч. в градината „Кристал“ ще бъде открита изложбата „Основатели и учени на Българската академия на науките“. \r\n \r\n*** \r\n   \r\nОт 16.00 ч. ще бъде открита изложбата Технологии и материали в полза на обществото във фоайето пред зала „Проф. Марин Дринов“. \r\n \r\n*** \r\n   \r\nОт 17.00 ч. в ИЕФЕМ при БАН, ул. Московска 6А, зала № 19 ще бъде представен  Фолклорен интерактивен център Чавдар. \r\n \r\n*** \r\n   \r\nОт 17.30 ч. в зала „Проф. Марин Дринов“ на БАН посолството на Азербайджан организира презентация на книгата \"Избрани творби на Насими\". \r\n \r\n*** \r\n   \r\nОт 19.00 ч. в зала 1 на НДК с юбилеен концерт ще бъдат отбелязани 65 години от основаването на Ансамбъл „Пирин“. \r\n \r\n*** \r\n \r\nОт 10.00 часа в административната сграда на Индустриален и логистичен парк - Бургас ще се проведе германо-български икономически форум. \r\n \r\n \r\n*** \r\n \r\n \r\nОт 11.30 до 12.30 ч. е  ден на отворени врати на Прчиствателната станция.  \r\n \r\n*** \r\n \r\nОт 15.00 ч. в заседателната зала на 6 етаж в Общината, ще се проведат консултации за определяне състава на подвижните секционни избирателни комисии (ПСИК)  в Община Видин, във връзка с произвеждане на изборите за общински съветници и за кметове на 27 октомври 2019 г. \r\n \r\n*** \r\n \r\nОт 8.00 ч. в храм \"Св. Петка\", село Власатица, Врачанска епархия, Негово високопреосвещенство Врачанският митрополит Григорий ще отслужи чина “обновление на храма”, след като на църковната сграда е извършен основен ремонт. \r\n \r\n*** \r\n  \r\nОт 17.30 ч. в Изложбена зала „Асен Крайшников“ КДК ще се открие изложба.  \r\n \r\n*** \r\n \r\nОт 13.00 ч. във Военновъздушната учебна база (ВВУБ) „Георги Бенковски“ министърът на отбраната Красимир Каракачанов ще участва в церемонията по въвеждане в експлоатация на тренажор/симулатор на самолет „Пилатус“ РС - 9М. \r\n \r\n*** \r\n   \r\nОт 17.30 часа ще бъде открита изложбата „Пир за душата“ на Иван Димитров и Андрей Йорданов в зала „Околийска къща”. \r\n \r\n*** \r\n \r\nОт 18.00 часа в читалище „Братство” ще се състои представяне на книги на писателя Пламен Петков от Русе . \r\n \r\n*** \r\n \r\nОт 9.00 ч. Константийският епископ Яков ще  оглави Архиерейска света Литургия в  храм \"Света Петка\". \r\n \r\n*** \r\n \r\nОт 17.00 ч. в галерия „Атриум“ ще бъде открита изложбата „Старият Перник“, посветена на 10 години Народно читалище „Нови хоризонти 2009“. \r\n \r\n*** \r\n \r\nОт 10.00 ч. във Военен клуб – Пловдив заместник-началникът на отбраната генерал-лейтенант Димитър Илиев ще даде пресконференция за националната информационна кампания на Министерството на отбраната „Бъди войник“. \r\n \r\n*** \r\n \r\nОт 13.30 ч. в зала номер 1 втори наказателен състав на Районен съд Пловдив ще заседава по делото с подсъдими Васил Д. и Румен А. \r\n \r\n*** \r\n \r\nОт 13.30 ч. в зала номер 12 15-ти наказателен съставна Районен съд – Пловдив ще заседава по делото срещу Земфира И. \r\n \r\n*** \r\n \r\nОт 13.30 ч. в зала номер 10 7-ми наказателен състав на Районен съд – Пловдив ще зесадава по дело срещу подсъдимите Милко Д. и Радослав К. \r\n \r\n*** \r\n \r\nОт 9.00 ч. в 10 зала на Окръжен съд Пловдив ще се проведе заседание срещу подсъдимия Марио А.  \r\n \r\n*** \r\n \r\nОт 10.00 ч. в 1 зала Окръжен съд Пловдив ще заседава по дело срещу подсъдимия Благой Н. \r\n \r\n*** \r\n \r\nОт 9.00 ч. архимандрит Висарион ще отслужи светата Литургия  в църквата „Света Петка“ в махала Махмутица над Широка лъка. \r\n \r\n*** \r\n \r\nОт 17.30 ч. ще бъде отбелязан Петковден. \r\n \r\n*** \r\n \r\nОт 18.00 ч. в Регионална библиотека „Захарий Княжески“ ще бъде представена книгата „Без Загалвие“.  \r\n \r\n*** \r\n \r\nОт 19.00 ч. в Драматичен театър ще бъде представена сценичната постановка „Енергични хора“. \r\n \r\n*** \r\n \r\nОт 9.00 ч. Ловчанският митрополит Гаврил ще оглави Архиерейска света Литургия на Петковден в троянската църква „Св. Петка“.", "date": "2019.10.14", "title": "Предстоящи събития в страната за 14 октомври (Агенция „Фокус“)"}
{"url": "http://www.focus-news.net/news/2019/10/14/2708040/pregled-na-nyakoi-ot-osnovnite-temi-v-britanskiya-pechat-agentsiya-fokus.html", "text": "Интензивните прегори за споразумение, които не доведоха до значим пробив и намерението на Шотландската национална партия да внесе вот на недоверие са сред темите на британския печат. \r\n*** \r\n \r\n Пробивът в преговорите за Брекзит не бе осъществен след интензивни преговори през уикенда което навежда страните до заключението, че за Великобритания може да бъде невъзможно да напусне ЕС до 31 октомври със споразумение, пише британският вестник  The Guardian . \r\nНа брифинг за посланиците на ЕС Мишел Барние изрази перспективата преговорите с Борис Джонсън да продължат след предстоящата среща на върха на лидерите в четвъртък поради липсата на напредък. \r\nГлавният преговарящ на ЕС каза на дипломатите на страните-членки, че последните британски митнически предложения за ирландската граница остават \"непроверен\" риск, който блокът не може да поеме. \r\nПремиерът на Великобритания Борис Джонсън намекна за проблемите, когато уведоми  кабинета си по обяд за състоянието на преговорите с Брюксел преди решителната седмица за неговото правителство \r\nТой изложи малко детайли, но според негов говорител той е казал на колегите си: „Може да се види път към сделката, но  има още много работа за постигане и трябва да останем готови да си тръгнем на 31 октомври . \" \r\nПо повод предложенията на Обединеното кралство за това, че парламентът на Северна Ирландия ще има право на вето върху оставането й в единния пазар на стоки на ЕС, ирландският представител каза, че подобна ситуация „не е понятие, което е включено в Споразумението от Разпети петък“. \r\nБарние каза, че ЕС трябва да даде \"последен шанс\" на британците да намерят реалистична замяна на предпазния механизъм за ирландската граница, като той предлага преговори до навечерието на срещата на върха на ЕС в сряда. \r\nНо според източници настоящата позиция на Обединеното кралство няма да доведе до сделка в четвъртък, както се надява Даунинг стрийт. \r\nОтлагането на Брекзит, независимо дали е „техническо“, ако двете страни се доближат до сделка в края на октомври, или по-дълго, за да се проведат общи избори, беше споменато в дискусиите за първи път от месеци. \r\n„Остава много работа да се свърши“, се казва в официално изявление на Европейската  комисия след брифинга на Барние за посланиците на ЕС. \r\n*** \r\n \r\n ЕС каза на британския премиер Борис Джонсън, че очаква „бърз напредък“ в преговорите за Брекзит, ако иска да осигури сделка за напускане и да не се налага да иска ново отлагане следващия уикенд, пише британският вестник  The Independent . \r\nВластите заявиха, че интензивните разговори през уикенда са били \"конструктивни\", но темпът на напредъка не е достатъчен за постигане на споразумение през тази седмица. \r\nСамият Джонсън се надява да бъде подписано споразумение преди събота, за да не му се налага да иска допълнително отлагане на Брекзит. \r\nНо докато източници от ЕС заявиха, че пробивът миналата седмица по време на разговорите на премиера с ирландския му колега Лео Варадкар означава, че сега има шанс да бъде постигната сделка, те призоваха Джонсън да направи допълнителни отстъпки, за да осигури споразумение. \r\nСъгласно условията на т. нар. Закон на Бен, приет от парламента миналия месец, Джонсън трябва да поиска от ЕС ново отлагане на Брекзит, ако споразумението за напускане не бъде одобрено от депутатите до следващата събота. \r\nПремиерът многократно е казвал, че няма да иска удължаване и вместо това ще изпълни обещанието си да извърши Брекзит до 31 октомври. \r\nВ неделя Жан-Клод Юнкер, председател на Европейската комисия, заяви, че смята, че Джонсън „вероятно не иска“ допълнително забавяне, но че ще бъде готов да предостави отлагане“, ако е необходимо. \r\nДокато преговорите бяха описани от ЕС като „конструктивни“, а източници заявиха, че настроението в Брюксел е „предпазливо оптимистично“, чиновниците се съмняват, че ще бъде налице споразумение навреме, което да бъде подписано на срещата на върха на Европейския съвет в края от тази седмица. \r\nВместо това става все по-вероятно е да се наложи спешна среща на върха за финализиране на споразумението. Това ще се случи или следващата седмица, или през седмицата след това - вероятно само два или три дни преди Великобритания да напусне ЕС. \r\n*** \r\n \r\n Лидерът на групата на Шотландската национална партия в парламента на Обединеното кралство Иън Блекфорд заяви, че депутатите от SNP са подготвили вот на недоверие на премиера и призова другите опозиционни партии да подкрепят стъпката към отстраняване на Борис Джонсън от властта, цитира думите му лондонският вестник  Evening Standard . \r\nТой предизвика лидера на лейбъристите Джеръми Корбин и лидера на либералдемократите Джо Суинсън да „излязат от пясъчника и да се заемат с работата“, в своя опит да изгонят „опасното правителство на торите“ от Даунинг Стрийт. \r\nБлекфорд нарече консервативната администрация на Джонсън  \"нефункционална\", като обвини премиера, че се опитва да бъде \"британска версия на Доналд Тръмп\". \r\nШотландският политик каза, че ако речта на кралицата, която трябва да бъде произнесена в понеделник, \"някога бъде представена на гласуване, тогава ШНП ще гласува против нея\". \r\nТой добави, че неговата партия е \"работила добре\" с опозиционните партии, за да се опитат да спрат Брекзит, но предупреди лейбъристите и либералните демократи, че търпението \"има граници\". \r\nБлекфорд, изказвайки се в началото на годишната конференция на ШНП в Абърдийн, настоя: „Изобщо не трябва да толерираме това правителство на торите“. \r\n\"Трябва да изхвърлим това опасно правителство на тори и ще Ви кажа, Че ШНП е подготвена и готова да направи точно това. ШНП подготви вот на недоверие.\" \r\nТой предизвика лейбъристите и либералдемократите да подкрепят това решение, като каза: „Нека се съберем, нека снесем вот на недоверие, нека се отървем от Борис Джонсън“.", "date": "2019.10.14", "title": "Преглед на някои от основните теми в британския печат (Агенция „Фокус“)"}
{"url": "http://www.focus-news.net/news/2019/10/14/2708034/tass-v-kongresa-schitat-che-izteglyaneto-na-voyskite-ot-severna-siriya-shte-nakara-narodite-da-obarnat-grab-na-sasht.html", "text": "Решението за изтегляне на американските войски от Североизточна Сирия поради военната операция на Турция ще принуди не само кюрдите да загубят вяра и да обърнат гръб на САЩ, заяви Елиът Енгел, председател на Комисията по външни работи на Долната камара на Конгреса пред NBC, цитиран от  TACC . \r\nТой беше попитан какво конкретно могат да предприемат американските законодатели в допълнение към изразяването на възмущение от решението на президента на САЩ Доналд Тръмп. \"Надявам се, че Камарата на представителите ще одобри двата законопроекта, внесени миналата седмица. Един законопроект беше разработен от представители на двете партии\", заяви демократът Енгел. Той осъжда политиката на президента към кюрдите и предвижда налагането на санкции срещу Турция\", продължи конгресменът. \r\nТой беше попитан каква е позицията на Конгреса, след като се има предвид че американският президент заплаши Анкара с жестоки икономически санкции в петък, в случай че Турция наруши задълженията си в Сирия. \"За всичките години законодателна дейност не помня нищо по-отвратително от това, което настоящият президент позволява да се случи с кюрдите. Те бяха наши верни съюзници от много години. Кой сега ще се довери на САЩ и ще очаква да получи нещо в замяна на това. „Никой, сега хората ще бягат от нас“, обобщи демократът. \r\n \r\n  Юлиян Марков", "date": "2019.10.14", "title": "ТАСС: В Конгреса считат, че изтеглянето на войските от Северна Сирия ще накара народите да обърнат гръб на САЩ"}
{"url": "http://www.focus-news.net/news/2019/10/14/2708042/pregled-na-mezhdunarodnite-novini-do-6-chasa-agentsiya-fokus.html", "text": "Четиридесет и пет души от Пакистан са били открити в камион на тол-станцията „Отовица“ на магистралата Скопие-Велес, пише скопският вестник  “Нова Македония“ . \r\nОт МВР заявиха, че превозното средство е претърсено в полунощ, като е арестуван 28-годишен македонски гражданин, който е управлявал превозното средство. \r\nЕкип от Районното полицейско управление на град Велес е извършил оглед на местопроизшествието. След пълното документиране на случая ще се проведе разследване. \r\n*** \r\n \r\n Трима българи и американец са загинали при стрелба в Чикаго, пише  Chicago Sun Times \r\nМъж на 67 години, известен с конфликтно поведение е влязъл в съседен апартамент  и е застрелял четирима души , докато са вечеряли. Те са загинали на място. След това се е качил на горния етаж и ранил критично друга жена, съобщиха от полицията. \r\nСтрелбата е започнала около 17:30 часа местно време събота (1:30 след полунощ в неделя българско време). Жертвите са семейство от трима мъже и една жена, трима от които са български граждани. \r\n„По причини, които все още не знаем, той е открил огън по четиримата на масата, като ги е убил всички“, са заявили от полицията. \r\nСъдебните медици на окръг Кук са идентифицирали една от жертвите. Самоличността на останалите три не е оповестена. \r\nИзглежда, че всички жертви са познавали стрелеца, каза представител на чикагската полиция. \r\n„Това определено не е случайно. Той живее в сградата от 15 години. Той познава всички жертви, но отказва да говори пред следователите ”, заявяват от полицията. \r\nСтрелецът се е предал без да окаже съпротива след стрелбата. Според говорителя на полицията имената на стрелеца ще бъдат съобщени, след като му бъде повдигнато обвинение \r\nСтрелецът е пенсиониран строителен работник, чиито съседи го описват като \" човек с проблеми с контрола на гнева\". Срещу него е имало оплаквания от съседи, включително за пускане на силна музика и \"размяна на заплашителни погледи.\" Повечето от обитателите в сградата са имали проблеми с него в миналото, но със сигурност нищо толкова сериозно.\" \r\nЕдин съсед, който поиска да не бъде назоваван, припомни, че стрелецът се е сбил през последните няколко месеца с член на семейството, който живее с жената, която е застреляна на третия етаж. Не е ясно за какво е бил конфликтът. \r\n*** \r\n \r\n Решението за изтегляне на американските войски от Североизточна Сирия поради военната операция на Турция ще принуди не само кюрдите да загубят вяра и да обърнат гръб на САЩ, заяви Елиът Енгел, председател на Комисията по външни работи на Долната камара на Конгреса пред NBC, цитиран от  TACC . \r\nТой беше попитан какво конкретно могат да предприемат американските законодатели в допълнение към изразяването на възмущение от решението на президента на САЩ Доналд Тръмп. \"Надявам се, че Камарата на представителите ще одобри двата законопроекта, внесени миналата седмица. Един законопроект беше разработен от представители на двете партии\", заяви демократът Енгел. Той осъжда политиката на президента към кюрдите и предвижда налагането на санкции срещу Турция\", продължи конгресменът. \r\nТой беше попитан каква е позицията на Конгреса, след като се има предвид че американският президент заплаши Анкара с жестоки икономически санкции в петък, в случай че Турция наруши задълженията си в Сирия. \"За всичките години законодателна дейност не помня нищо по-отвратително от това, което настоящият президент позволява да се случи с кюрдите. Те бяха наши верни съюзници от много години. Кой сега ще се довери на САЩ и ще очаква да получи нещо в замяна на това. „Никой, сега хората ще бягат от нас“, обобщи демократът. \r\n*** \r\n \r\n Сирийската армия ще влезе в контролираните от арабско-кюрдски отряди на Сирийските демократични сили (СДС) градове Манбиж и Кобани в рамките на 48 часа, съобщи ливанската телевизия Al-Mayadeen, позовавайки се на източници и цитирана от  РИА Новости . \r\n\"Сирийската армия ще влезе в Манбиж в източната част на провинция Алепо и Кобани на север от Алепо в рамките на 48 часа\", съобщиха източници. \r\nТурският президент Тайип Ердоган на 9 октомври обяви старта на операция „Извор на мира“ в Северна Сирия срещу Кюрдската работническа партия и терористичната група„ Ислямска държава“, забранена в Турция . Турската авиация атакува град Рас ал Айн и редица други сирийски градове на границата още същия ден. \r\nПо-късно бе обявено началото на наземната операция. В събота турското Министерство на отбраната съобщи, че турската армия и сирийската въоръжена опозиция са поели контрола над Рас ал Айн, а в неделя Anadolu Agency съобщи, че подпомаганата от Турция опозиционна Сирийска свободна армия е поела контрола над град Тел Абаяд. \r\n*** \r\n \r\n Турският президент Реджеп Тайип Ердоган в неделя отрече информация на редица медии, че бойци на терористичната организация \"Ислямска държава\"  са успели да избягат от затворите в Сирия заради операцията на Анкара, \"Извор на мира“ по време на среща с главните редактори на турските медии в Истанбул. „Тези слухове се разпространяват, за да настроят Запада срещу Турция!“ – заяви Ердоган, цитиран от  TACC . \r\n\"Това е дезинформация. Сега се прави, за да се провокират САЩ и Запада\", цитира думите му Anadolu Agency. \r\nСпоред Ердоган световните лидери, с които той разговаря през последните дни, постоянно го питат по тази тема. \"Сред тях е и президентът на Франция Еманюел Макрон. Той прави нелепи изявления. Той е много неопитен по тази тема. Кой ще плати за Руанда? Нека говори за това първо!\" - каза президентът на Турция, който вече многократно обвинява Франция за геноцида над малцинството тутси през 1994 г. \r\n*** \r\n \r\n Министърът на отбраната на САЩ Марк Еспър заяви, че Пентагонът ще си сътрудничи с разследването за импийчмънт в Конгреса,  в очевидно противоречие с политиката на президента Доналд Тръмп за осуетяването му, предава  AFP . \r\nЕспър заяви, че неговото ведомство ще се опита да изпълни призовка на демократите от Камарата, която изисква документи, свързани с отказването на американска военна помощ за Украйна. \r\n„Ще направим всичко възможно, за да си сътрудничим с Конгреса“, каза Еспър пред телевизионния канал CBS. \r\nНеговото изявление идва дни след като Белият дом обяви, че няма да сътрудничи с ръководената от демократите Камара на представителите, като нарече разследването за импийчмънт \"нелегитимно и неконституционно\". \r\nДемократите търсят информация, свързана с евентуален опит на президента Доналд Тръмп да окаже натиск върху украинския си колега да разследва закононарушения на кандидата за президент на САЩ Джо Байдън, като постави под условие отпускане на американска военна помощ за Киев. \r\n*** \r\n \r\n ТАСС: Президентът на Сърбия откри 141-ата асамблея на Интерпарламентарния съюз \r\nСръбският президент Александър Вучич даде началото на 141-ата асамблея на Интерпарламентарния съюз (ИПС), която ще се проведе в Белград до 17 октомври, предава  TACC . \r\n\"Добре дошли в Белград. Горд съм, скъпи приятели, че всички сте в Белград, в Сърбия. Обявявам 141-ата асамблея на Интерпарламентарния съюз за открита, желая Ви успешна работа!\" заяви той. \r\nВучич призова всички страни по света да живеят в добросъседство. Той припомни „най-важната стъпка“ през последните години на Балканите - скорошното създаване на общо икономическо пространство между Сърбия, Албания и Северна Македония. \"Ние и много хора по света си възвърнахме правото сами да взимаме решения и да избираме. Няма да спрем в тази борба. Асамблеята на ИПС е най-добрият начин да се движим в тази посока\", каза той. \r\nСърбия става един от първите членове на ИПС през 1891 г., малко след основаването на тази международна организация през 1889 г. 141-та Асамблея на ИПС в Белград, в допълнение към 130-годишнината на ИПС, ще отбележи и редица юбилеи: 30-та годишнина от Конвенцията за правата на детето, 70-годишнината от Женевските конвенции и 40-годишнината от Конвенцията за премахване на всички форми на дискриминация срещу жените. \r\nСесията ще приключи с приемането на Белградската декларация. Белград ще има честта да бъде домакин на сесия на ИПС 56 години, след като беше домакин на 52-ата Асамблея през 1963 г. в тогавашна Югославия. Това е и първата Асамблея на ИПС, проведена в европейска държава извън Женева след 20 години, тъй като последната се проведе в Германия през 1999 г. \r\nИнтерпарламентарният съюз е глобална институция, създадена през 1889 г. като първи постоянен форум за политически многостранни преговори и днес се гордее с членството на 179 национални парламентарни парламента и 12 регионални парламентарни органи, насърчаващи демокрацията. \r\n*** \r\n \r\n Управляващата в Полша партия „Право и справедливост“ (ПиС) спечели парламентарните избори в неделя, като взе 43,6 процента от гласовете, според данните от екзитполовете, публикувани след края на гласуването в 21:00 часа местно време (22:00 часа българско време), пише европейската редакция на  Politico . \r\nТози резултат я извежда много по-напред от основната опозиционна партия - Гражданска коалиция, която взе 27.4%. Трета остана Левицата, група от леви партии с 11,9 процента,следвана от  консервативната Полска коалиция с 9,6 процента и дясната Конфедерация с 6,4 процента. \r\nСпоред предварителното разпределение на местата в долната камара на парламента с 460 членове, ПиС би заела 239 места - достатъчно за абсолютно мнозинство. Гражданската коалиция ще получи 130, Левицата - 43, Полската коалиция - 34 и Конфедерацията - 13 места. Немското малцинство има едно място. \r\nОкончателните резултати се очакват във вторник. \r\n*** \r\n \r\n .Консервативният правист Каис Сайед, политически аутсайдер, спечели разгромна победа в неделя в президентския балотаж на Тунис, като победи своя съперник, медийния  магнат Набил Каруи, съобщи държавната телевизия, цитирана от  AFP . \r\nВ състезание, което отразяваше променящия се след революцията политически пейзаж в Тунис, Сайед, независим, спечели почти 77 процента от гласовете, в сравнение с 23 процента за Каруи, съобщи телевизия Watania. \r\nНовините за победата предизвикаха тържества в офисите на кампанията на пенсионирания професор по право в Тунис с фойрверкии, а привържениците му излязоха да празнуват на улиците \r\nДо балотажа достигнаха двама „новаци“ в политиката Сайед, който носи прякора „Робокоп“ срещу бизнесмена, наречен в Тунис „Берлускони“. \r\nСайед, 61-годишен експерт по конституционно право, призова тунизийците \"да направят избор днес в пълна свобода\". \r\n„Създадохте нова концепция за революция, оставете съвестта ви да Ви ръководи“, каза той и пусна бюлетината си. \r\nПрофесорът агитира върху ценностите на революцията от 2011 г., основаваща се на противопоставяне на прозападните и корумпирани елити и в подкрепа на радикалната децентрализация. \r\n*** \r\n \r\n Надеждите на Македония и Албания за започване на преговори за членство в ЕС намаляват, пише Bloomberg, коментирайки, че Франция и президентът Макрон настояват, че ЕС не е готов да обсъжда възможността за приемане на нови страни-членки, съобщава македонският телевизионен канал  “Телма“ . \r\nПозовавайки се на документи, подготвени за дипломатически мисии в Брюксел, Bloomberg припомня, че Македония и Албания очакват зелена светлина от Брюксел за началото на официалните преговори за присъединяване към ЕС. Въпреки че повечето държави-членки подкрепят искането им, Франция и Холандия искат пълен преглед на процеса на разширяване на ЕС, преди да започнат преговорите с Македония и Албания. \r\nМакрон призовава преговорите да бъдат \"постепенни, по-конкретни в ползите за засегнатите държави и обратими\" и да се провеждат въз основа на ефективно, осезаемо и устойчиво прилагане на реформите \", се казва в проекта на министерска среща в Люксембург. \r\nТози документ беше предаден на 10 октомври от френски дипломати на другите членове на ЕС. \r\nВ него се подчертава, че не трябва да се определя дата за официални преговори с Албания и Северна Македония, преди ЕС да извърши този преглед на своята методология за приемане на нови държави-членки.", "date": "2019.10.14", "title": "Преглед на международните новини до 6 часа (Агенция \"Фокус\")"}
{"url": "http://www.focus-news.net/news/2019/10/14/2708039/telma-makedoniya-frantsiya-iska-reforma-v-protsesa-na-razshiryavane-i-togava-data-za-pregovori.html", "text": "Надеждите на Македония и Албания за започване на преговори за членство в ЕС намаляват, пише Bloomberg, коментирайки, че Франция и президентът Макрон настояват, че ЕС не е готов да обсъжда възможността за приемане на нови страни-членки, съобщава македонският телевизионен канал  “Телма“ . \r\nПозовавайки се на документи, подготвени за дипломатически мисии в Брюксел, Bloomberg припомня, че Македония и Албания очакват зелена светлина от Брюксел за началото на официалните преговори за присъединяване към ЕС. Въпреки че повечето държави-членки подкрепят искането им, Франция и Холандия искат пълен преглед на процеса на разширяване на ЕС, преди да започнат преговорите с Македония и Албания. \r\nМакрон призовава преговорите да бъдат \"постепенни, по-конкретни в ползите за засегнатите държави и обратими\" и да се провеждат въз основа на ефективно, осезаемо и устойчиво прилагане на реформите \", се казва в проекта на министерска среща в Люксембург. \r\nТози документ беше предаден на 10 октомври от френски дипломати на другите членове на ЕС. \r\nВ него се подчертава, че не трябва да се определя дата за официални преговори с Албания и Северна Македония, преди ЕС да извърши този преглед на своята методология за приемане на нови държави-членки. \r\n \r\n  Юлиян Марков", "date": "2019.10.14", "title": "„Телма“ (Македония): Франция иска реформа в процеса на разширяване и тогава дата за преговори"}
{"url": "http://www.focus-news.net/news/2019/10/14/2708038/politico-upravlyavashtata-partiya-v-polsha-uvelichava-mnozinstvoto-si.html", "text": "Управляващата в Полша партия „Право и справедливост“ (ПиС) спечели парламентарните избори в неделя, като взе 43,6 процента от гласовете, според данните от екзитполовете, публикувани след края на гласуването в 21:00 часа местно време (22:00 часа българско време), пише европейската редакция на  Politico . \r\nТози резултат я извежда много по-напред от основната опозиционна партия - Гражданска коалиция, която взе 27.4%. Трета остана Левицата, група от леви партии с 11,9 процента,следвана от  консервативната Полска коалиция с 9,6 процента и дясната Конфедерация с 6,4 процента. \r\nСпоред предварителното разпределение на местата в долната камара на парламента с 460 членове, ПиС би заела 239 места - достатъчно за абсолютно мнозинство. Гражданската коалиция ще получи 130, Левицата - 43, Полската коалиция - 34 и Конфедерацията - 13 места. Немското малцинство има едно място. \r\nОкончателните резултати се очакват във вторник. \r\n \r\n  Юлиян Марков", "date": "2019.10.14", "title": "Politico: Управляващата партия в Полша увеличава мнозинството си"}
{"url": "http://www.focus-news.net/news/2019/10/14/2708043/zemetresenie-s-magnitud-28-po-rihter-e-registrirano-kray-ihtiman.html", "text": "Земетресение с магнитуд 2.8 по Рихтер е регистрирано край Ихтиман тази нощ. Това сочи справка на сайта на  Националния институт по геофизика, геодезия и география към Българската академия на науките (БАН) . Земният трус е регистриран в 02.27 часа. Епицентърът е между селата Костадинково и Пауново с дълбочина 16 км.", "date": "2019.10.14", "title": "Земетресение с магнитуд 2.8 по Рихтер е регистрирано край Ихтиман"}
{"url": "http://www.focus-news.net/news/2019/10/14/2708046/predstoyashti-sabitiya-v-stranata-za-14-oktomvri-agentsiya-fokus.html", "text": "*** \r\n   \r\nВицепремиерът и министър на външните работи Екатерина Захариева ще участва в заседанието на Съвета „Външни работи“ (СВнР). \r\n \r\n*** \r\n   \r\nОт 9.00 ч. Белоградчишки епископ Поликарп ще оглави Архиерейска света Литургия в софийския храм \" Света Петка - Стара\". \r\n \r\n*** \r\n   \r\nОт 9.00 ч. в Специализирания наказателен съд ще разгледа дело НОХД 3076/2018\tсрещу Симеон Дянков, Иво Прокопиев и други за престъпление по служба.  \r\n \r\n*** \r\n   \r\nОт 9.00 ч. Специализирания наказателен съд ще разгледа дело срещу Живко Мартинов за изнудване.  \r\n \r\n*** \r\n \r\nОт 10.00 ч. Специализирания наказателен съд ще разгледа дело срещу Мелиад Фарах и Хасан Ел Хадж Хасан за тероризъм.  \r\n \r\n*** \r\n   \r\nОт 10.00 ч. Специализираният наказателен съд ще разгледа дело срещу Радослав Радев и Ивайло Георгиев за рекет.  \r\n \r\n*** \r\n \r\n От 10.00 ч. Специализираният наказателен съд ще разгледа дело срещу Веселин Минев, Методи Методиев и Росен Терзиев за образуване и ръководене на организирана престъпна група.  \r\n \r\n*** \r\n   \r\nОт 11.00 ч. в църквата „Света София“ ще се проведе възпоменание по повод Деня на българо-унгарското приятелство. \r\n \r\n*** \r\n   \r\nОт 15.00 ч. в градината „Кристал“ ще бъде открита изложбата „Основатели и учени на Българската академия на науките“. \r\n \r\n*** \r\n   \r\nОт 16.00 ч. ще бъде открита изложбата Технологии и материали в полза на обществото във фоайето пред зала „Проф. Марин Дринов“. \r\n \r\n*** \r\n   \r\nОт 17.00 ч. в ИЕФЕМ при БАН, ул. Московска 6А, зала № 19 ще бъде представен  Фолклорен интерактивен център Чавдар. \r\n \r\n*** \r\n   \r\nОт 17.30 ч. в зала „Проф. Марин Дринов“ на БАН посолството на Азербайджан организира презентация на книгата \"Избрани творби на Насими\". \r\n \r\n*** \r\n   \r\nОт 19.00 ч. в зала 1 на НДК с юбилеен концерт ще бъдат отбелязани 65 години от основаването на Ансамбъл „Пирин“. \r\n \r\n*** \r\n \r\nОт 10.00 часа в административната сграда на Индустриален и логистичен парк - Бургас ще се проведе германо-български икономически форум. \r\n \r\n*** \r\n \r\nОт 11.30 до 12.30 ч. ще се проведе ден на отворени врати на Прчиствателната станция.  \r\n \r\n*** \r\n \r\nОт 15.00 ч. в заседателната зала на 6 етаж в Общината, ще се проведат консултации за определяне състава на подвижните секционни избирателни комисии (ПСИК)  в Община Видин, във връзка с произвеждане на изборите за общински съветници и за кметове на 27 октомври 2019 г. \r\n \r\n*** \r\n \r\nОт 8.00 ч. в храм \"Св. Петка\", село Власатица, Врачанска епархия, Негово високопреосвещенство Врачанският митрополит Григорий ще отслужи чина “обновление на храма”, след като на църковната сграда е извършен основен ремонт. \r\n \r\n*** \r\n  \r\nОт 17.30 ч. в Изложбена зала „Асен Крайшников“ КДК ще се открие изложба.  \r\n \r\n*** \r\n \r\nОт 13.00 ч. във Военновъздушната учебна база (ВВУБ) „Георги Бенковски“ министърът на отбраната Красимир Каракачанов ще участва в церемонията по въвеждане в експлоатация на тренажор/симулатор на самолет „Пилатус“ РС - 9М. \r\n \r\n*** \r\n   \r\nОт 17.30 часа ще бъде открита изложбата „Пир за душата“ на Иван Димитров и Андрей Йорданов в зала „Околийска къща”. \r\n \r\n*** \r\n \r\nОт 18.00 часа в читалище „Братство” ще се състои представяне на книги на писателя Пламен Петков от Русе . \r\n \r\n*** \r\n \r\nОт 9.00 ч. Константийският епископ Яков ще  оглави Архиерейска света Литургия в  храм \"Света Петка\". \r\n \r\n*** \r\n \r\nОт 17.00 ч. в галерия „Атриум“ ще бъде открита изложбата „Старият Перник“, посветена на 10 години Народно читалище „Нови хоризонти 2009“. \r\n \r\n*** \r\n \r\nОт 10.00 ч. във Военен клуб – Пловдив заместник-началникът на отбраната генерал-лейтенант Димитър Илиев ще даде пресконференция за националната информационна кампания на Министерството на отбраната „Бъди войник“. \r\n \r\n*** \r\n \r\nОт 13.30 ч. в зала номер 1 втори наказателен състав на Районен съд Пловдив ще заседава по делото с подсъдими Васил Д. и Румен А. \r\n \r\n*** \r\n \r\nОт 13.30 ч. в зала номер 12 15-ти наказателен съставна Районен съд – Пловдив ще заседава по делото срещу Земфира И. \r\n \r\n*** \r\n \r\nОт 13.30 ч. в зала номер 10 7-ми наказателен състав на Районен съд – Пловдив ще заседава по дело срещу подсъдимите Милко Д. и Радослав К. \r\n \r\n*** \r\n \r\nОт 9.00 ч. в 10 зала на Окръжен съд Пловдив ще се проведе заседание срещу подсъдимия Марио А.  \r\n \r\n*** \r\n \r\nОт 10.00 ч. в 1 зала Окръжен съд Пловдив ще заседава по дело срещу подсъдимия Благой Н. \r\n \r\n*** \r\n \r\nОт 9.00 ч. архимандрит Висарион ще отслужи светата Литургия  в църквата „Света Петка“ в махала Махмутица над Широка лъка. \r\n \r\n*** \r\n \r\nОт 17.30 ч. ще бъде отбелязан Петковден. \r\n \r\n*** \r\n \r\nОт 18.00 ч. в Регионална библиотека „Захарий Княжески“ ще бъде представена книгата „Без Загалвие“.  \r\n \r\n*** \r\n \r\nОт 19.00 ч. в Драматичен театър ще бъде представена сценичната постановка „Енергични хора“. \r\n \r\n*** \r\n \r\nОт 9.00 ч. Ловчанският митрополит Гаврил ще оглави Архиерейска света Литургия на Петковден в троянската църква „Св. Петка“.", "date": "2019.10.14", "title": "Предстоящи събития в страната за 14 октомври (Агенция „Фокус“)"}
{"url": "http://www.focus-news.net/news/2019/10/14/2708048/nimh-dnes-shte-bade-predimno-slanchevo-s-maksimalni-temperaturi-mezhdu-23-i-28.html", "text": "Днес ще бъде предимно слънчево. В сутрешните часове на отделни места в източните райони и в низините ще има краткотрайна мъгла или ниска слоеста облачност. Това съобщи за  Агенция „Фокус”  дежурният синоптик Красимир Стоев от  Националния институт по метеорология и хидрология (НИМХ) . Ще остане топло за периода и максималните температури ще са между 23° и 28°. Атмосферното налягане е по-високо от средното за октомври - слабо ще се понижи. \r\nПреди обяд на места по Черноморието ще има ниска слоеста облачност или мъгла. След обяд ще бъде предимно слънчево. Максималните температури на въздуха: 21°-23°. Температурата на морската вода е 20°. Вълнението на морето ще бъде 1-2 бала.     \r\nНад планините ще е предимно слънчево. Ще духа слаб, по билата - до умерен вятър от запад-югозапад. Максималната температура на височина 1200 метра ще е около 21°, на 2000 метра - около 14°.", "date": "2019.10.14", "title": "НИМХ: Днес ще бъде предимно слънчево с максимални температури между 23° и 28°"}
{"url": "http://www.focus-news.net/news/2019/10/14/2708047/predstoyashti-mezhdunarodni-sabitiya-za-14-oktomvri-agentsiya-fokus.html", "text": "*** \r\n  Съвет на външните министри на ЕС \r\n \r\n*** \r\n  Парламентът възобновява своята работа с речта на кралицата \r\n \r\n*** \r\n  Върховният съд ще произнесе присъдите на 12-те каталунски лидери, за опита за обявяване на независимост \r\n \r\n*** \r\n  Президентът Макрон ще се срещне с председателя на Европейския съвет Доналд Туск \r\n \r\n*** \r\n  Протест на ветерани срещу мирния план за Донбас \r\n \r\n*** \r\n  Годишни срещи на МВФ и Световната банка \r\n \r\n*** \r\n  Посещение на Владимир Путин в Саудитска Арабия \r\n \r\n*** \r\n  Заседание на Световната търговска организация за търговския спор между САЩ и ЕС", "date": "2019.10.14", "title": "Предстоящи международни събития за 14 октомври  (Агенция \"Фокус\")"}
{"url": "http://www.focus-news.net/news/2019/10/14/2708044/gd-granichna-politsiya-izklyuchitelno-intenziven-e-trafikat-na-gkpp-kapitan-andreevo.html", "text": "Изключително интензивен е трафикът на ГКПП „Капитан Андреево“. Това съобщиха от  ГД „Гранична полиция“ . Информацията за трафика на граничните пунктове е към 6.00 часа. На ГКПП „Лесово“ трафикът е интензивен на изход за товарни автомобили. На границата с Република Северна Македония на ГКПП „Златарево“ движението е затруднено поради извършване на ремонтно-строителни дейности. Трафикът на останалите пунктове е нормален. На българо-сръбската, българо-гръцката и българо-румънската граница трафикът е нормален на всички гранични контролно-пропускателни пунктове.", "date": "2019.10.14", "title": "ГД „Гранична полиция“: Изключително интензивен е трафикът на ГКПП „Капитан Андреево“"}
{"url": "http://www.focus-news.net/news/2019/10/14/2708032/telma-makedoniya-na-rabotna-vecherya-makron-i-merkel-shte-reshavat-evropeyskoto-badeshte-na-makedoniya.html", "text": "Френският президент Еманюел Макрон ще бъде домакин на германския канцлер Ангела Меркел тази вечер на работна вечеря в Париж, на която ще се реши бъдещето на Македония в Европейския съюз, информира македонският телевизионен канал  “Телма“ . \r\nОсновната тема на вечерята ще бъде Брекзит и съвместна сесия на германското и френското правителство в Тулуза в сряда, непосредствено преди срещата на върха на европейските лидери. \r\nНачалото на преговорите за присъединяването на Македония към ЕС е сериозно застрашена, след като френски дипломати обявиха преди два дни, че Франция е против, докато не бъде приета нова методология за преговорите за присъединяване към ЕС и датата ще се отложи за март догодина. \r\nЕто защо вечерята на Макрон и Меркел се счита за последен шанс да бъде убеден Париж да промени позицията си за блокиране на преговорите със Северна Македония и Албания. \r\nПовечето членове на ЕС са за началото на преговорите и вярват, че ако това не се случи, ще има дестабилизация на региона. \r\nСрещата Макрон-Меркел ще се проведе при закрити врати, така че резултатът от нея няма да стане ясен веднага, а в понеделник се свиква нова среща на посланиците на ЕС, в опит да се постигне консенсус пред Съвета на министрите на външните работи  на ЕС в Люксембург във вторник. \r\nНе е изключено решението за датата да бъде взето на срещата на върха на европейските лидери два дни по-късно, където последната дума ще бъде на френския президент Макрон, коментира медията. \r\n \r\n  Юлиян Марков", "date": "2019.10.14", "title": "„Телма“ (Македония): На работна вечеря Макрон и Меркел ще решават европейското бъдеще на Македония"}
{"url": "http://www.focus-news.net/news/2019/10/14/2708050/vitsepremierat-ekaterina-zaharieva-shte-uchastva-v-saveta-vanshni-raboti-v-lyuksemburg.html", "text": "Вицепремиерът и министър на външните работи Екатерина Захариева е на посещение в Люксембург, където ще участва в заседанието на Съвета „Външни работи“ (СВнР). Това съобщиха от пресцентъра на  Министерство на външните работи . Сред основните теми на срещата са ситуацията в Сирия и военната операция, предприета от Турция там, както и напрежението в Източното Средиземноморие във връзка с новите сондажни дейности на Турция. Външните министри от ЕС ще проведат работен обяд с министъра на външните работи на Украйна Вадим Пристайко. Очаква се на него да бъдат обсъдени отношенията между Европейския съюз и Украйна, която е една от водещите държави в инициативата „Източно партньорство“. Ще бъдат дискутирани възможностите за засилване на политическото сближаване и икономическата интеграция на страната с ЕС в съответствие със Споразумението за асоцииране, както и усилията за урегулиране на ситуацията в Донбас. Външните министри ще присъстват и на прощална вечеря с Върховния представител на ЕС по въпросите на външните работи и политиката на сигурност Федерика Могерини, чийто мандат изтича в края на октомври 2019 г.", "date": "2019.10.14", "title": "Вицепремиерът Екатерина Захариева ще участва в Съвета „Външни работи“ в Люксембург"}
{"url": "http://www.focus-news.net/news/2019/10/14/2708045/aktualna-patna-obstanovka.html", "text": "Информация за състоянието на републиканските пътища, предоставена от  Агенция „Пътна инфраструктура” . \r\n Метеорологична обстановка: \r\nВ сутрешните часове на отделни места в низините и котловините ще има ниска слоеста облачност или мъгла. Минималните температури ще бъдат между 6° и 11°, в София - около 8°.  \r\nПрез деня ще е предимно слънчево и почти тихо. Ще остане топло за периода и максималните температури ще са между 23° и 28°, в София - около 26°. \r\n \r\n Ограничения за товарни автомобили: \r\nЗабранява се движението на моторни превозни средства, предназначени за превоз на товари с техническа допустима максимална маса над 12 тона, включително състав с ремаркета и полуремаркета, селскостопанска и земеделска техника, трактори и специализирана строителна техника, както следва: \r\nЦелогодишно за периода на официалните празници: последния работен ден преди празници – от 16:00 часа до 20:00 часа и последния почивен /празничен/ ден – от 14:00 часа до 20:00 часа.  \r\nЗабраната се отнася за всички периоди, в които е определен повече от един почивен или празничен ден. \r\nОграниченията важат само за участъците от републиканската пътна мрежа, както следва: \r\n- Всички автомагистрали;  \r\n- път I-1 с. Ребърково-Ботевград, като движението се пренасочва по обходен маршрут по път II-16 Ребърково-Своге-Софийски околовръстен път само в посока София, като е ограничено за обход в посока София-Ребърково; \r\n- път I-1 Благоевград-ГКПП „Кулата“; \r\n- път I-4 п. в. „Коритна“-Велико Търново-Шумен; \r\n- път I-5 Русе-Велико Търново; \r\n- път I-8 ГКПП „Калотина“-София; \r\n- път I-9 Варна-Бургас; \r\n- път II-18 Околовръстен път на София; \r\n- път II-99 Бургас-Царево. \r\nЗабраната не важи за моторни превозни средства, които извършват превози на опасни товари (ADR), живи животни, бързо развалящи се хранителни продукти и товари на температурен режим. \r\n \r\n Състояние на автомагистралите: \r\nАМ „Тракия“:  \r\nОбласт София:  \r\nДвижението в посока Бургас от км 13+220 до км 20+660 е ограничено поради ремонтно-възстановителни дейности на виадукти при км 15+940, км 17+440 и км 18+140 и се осъществява двупосочно в платното посока София. В последния почивен ден от 10:00 часа временната организация на движението се въвежда с две ленти посока София и една посока Бургас, а в последния работен ден преди почивните дни в 14:00 часа - две ленти посока Бургас и една посока София. Срок до 15.11.2019 г.; \r\nДвижението при Мухово от км 45+200 до км 46+266 в посока Бургас се осъществява с повишено внимание поради обезопасяване на пътния участък. Срок до 31.10.2019 г. \r\nОбласт Пазарджик: \r\nДвижението по пътен възел „Пазарджик\" – пътна връзка София – Пазарджик, пътна връзка Пазарджик – Бургас, пътна връзка Бургас – Пазарджик и пътна връзка Пазарджик – София на АМ „Тракия\" при км 69+197 се извършва с повишено внимание, поради поетапен частичен ремонт на асфалтовата настилка на пътните връзки. Движението е сигнализирано с пътни знаци и сигналисти. Срок от 09:00 до 17:30 ч. до 14.10.2019 г. \r\nОбласт Стара Загора: \r\nДвижението в участъка Чирпан – Стара Загора от км 168+000 до км 208+100 се осъществява с максимална скорост 90 км/ч и повишено внимание в двете посоки с цел осигуряване безопасността на движението поради неравности на пътната настилка. Срок до 31.03.2020 г. \r\n \r\nАМ „Хемус“:  \r\nОбласт София: \r\nДвижението при Потоп от км 18+230 до км 20+620 в посока Варна е ограничено поради ремонтно-възстановителни дейности на виадукт при км 19+270. Движението се осъществява двупосочно в платното посока София. През празничните и почивни дни се въвежда реверсивно движение както следва: \r\n- В деня преди празничния или почивен ден - обособяват се две ленти в посока Варна и една в посока София.  \r\n- За последния почивен или празничен ден - обособяват се две ленти в посока София и една в посока Варна. При благоприятни атмосферни условия ограничението ще се въвежда в участъка от км 14+210 до км 22+620 поради извършване на ремонтни дейности по пътната настилка от км 16+530 до км 20+620. Срок 15.12.2019 г.; \r\nДвижението от км 30+260 до км 35+450 /от п.в. „Витинска река“ до служебна пътна връзка/ е ограничено за МПС над 12 тона само в посока София поради ремонтно-възстановителни дейности по виадукт при км 33+600 и тунел „Витиня“. Движението се осъществява по обходен маршрут през път I-1 Ботевград – София. Срок 20.12.2019 г.;  \r\nДвижението от км 31+996 до км 33+780 в посока София е ограничено поради ремонтно-възстановителни дейности на виадукт при км 33+600 и тунел „Витиня“ /лява тръба посока София/. Движението се осъществява двупосочно в дясното платно /посока Варна/ с една лента посока София и една лента посока Варна. Сигнализацията за организация на временно движение е от км 29+860 до км 36+150. Срок до 20.10.2019 г.; \r\nДвижението от км 33+960 до км 39+050 в посока Варна е ограничено поради ремонтно-възстановителни дейности на виадукт при км 36+450 /Коренишки дол/ и се осъществява двупосочно в платното посока София. В последния почивен ден в 10:00 часа временната организация на движението се въвежда с две ленти посока София и една посока Варна, а в последния работен ден преди почивните дни в 12:00 часа – две ленти посока Варна и една посока София. Срок 15.12.2019 г.;  \r\nДвижението от км 33+930 до км 34+350 посока Варна се осъществява с повишено внимание поради ремонтни дейности по аварийната лента на виадукт при км 34+220. Срок до 20.12.2019 г. \r\nОбласт Варна:  \r\nДвижението в участъка Неофит Рилски – Девня от км 393+500 до км 400+100 е ограничено движението в платното посока Варна поради ремонтни дейности. Движението се осъществява двупосочно в платното посока София. Движението посока Варна се отклонява в платното София от км 393+500 до км 401+100. Срок до 15.10.2019 г. \r\n \r\nАМ „Марица“: няма ограничения. \r\n \r\nАМ „Черно море“: няма ограничения. \r\n \r\nАМ „Струма“:  \r\nОбласт Кюстендил и Перник: \r\nОграничено е движението в платното посока ГКПП „Кулата“ при виадукта в района на с. Джерман - между 60-ти и 66-ти км поради аварийно-възстановителните дейности по съоръжението при 62-ри км, което бе засегнато от пожара в депото за отпадъци. \r\nЗа улеснение на пътуващите в края на работната седмица - в петък от 14 ч. на виадукта при 62-ри км, както и досега, ще се обособяват две ленти към Благоевград и една лента към София, а от 10 ч. в последния почивен ден - неделя, до 14 ч. на последния работен ден ще има две ленти за София и една за Благоевград. \r\nПревозните средства над 12 т, включително и автобусите, пътуващи към Кулата, както и в момента се отбиват от АМ „Струма“ при пътен възел „Долна Диканя“, преминават по път I-1/Е-79 и при пътен възел „Бобошево“ продължават по АМ „Струма“. За пътуващите към София отбиването по път Е-79 става при пътен възел „Бобошево“, а качването на магистралата е при пътен възел „Дупница Север“. \r\n \r\n Въведени ограничения по основните пътни направления: \r\nПроходи: \r\n- „Върбишки“ - затворен за всички МПС. Срок: целогодишно;  \r\n- „Златишки“ - затворен за всички МПС. Срок: целогодишно; \r\n- „Айтоски“ - отворен за всички МПС; \r\n- „Котленски“ - отворен за всички МПС; \r\n- „Печинско“ - отворен за всички МПС; \r\n- „Превала“ - отворен за всички МПС; \r\n- „Предел“ - отворен за всички МПС;  \r\n- „Приморски“ - отворен за всички МПС; \r\n- „Републиката“ - отворен за всички МПС;  \r\n- „Ришки“ - отворен за всички МПС; \r\n- „Рожен“ - отворен за всички МПС; \r\n- „Троянски“ - отворен за всички МПС; \r\n- „Вратник“ - забранен за МПС над 10 т. Срок: целогодишно; \r\n- „Дюлински“ - забранен за МПС над 3,5 т. Срок: целогодишно; \r\n- „Пампорово“ - забранен за МПС над 3,5 т.; \r\n- „Петрохан“ - забранен за МПС над 12 т. както и тегленето на ремаркета и полуремаркета. Срок целогодишно; \r\n- „Твърдишки“ - забранен за МПС над 10 т. Срок: целогодишно; \r\n- „Шипка“ - забранено е движението на МПС, предназначени за превоз на товари с технически допустима максимална маса над 12 т от категория N3, както и тегленето на ремаркета и полуремаркета с технически допустима максимална маса над 10 т от категория О4. Срок: целогодишно. \r\n \r\n Състояние на републиканската пътна мрежа: \r\nОграничения в движението на МПС по първокласната пътна мрежа: \r\n- път I-1 /Е79/ Граница Румъния-Видин-Монтана-Враца-София-Благоевград-Кулата-граница Гърция: \r\nОбласт Монтана: \r\nДвижението в участъка Белотинци – Смоляновци от км 73+542 до км 76+000 се осъществява в една лента поради частични ремонтни дейности на асфалтовата настилка. Участъкът е сигнализиран с пътни знаци. Срок до 14.10.2019 г.; \r\nДвижението по обходния път на гр. Монтана от км 102+060 до км 114+512 се осъществява в една лента поради частични ремонтни дейности на асфалтовата настилка. Участъкът е сигнализиран с пътни знаци. Срок до 14.10.2019 г. \r\nОбласт София: \r\nВъвежда се реверсивно движение по път I-1 София – Перник при Владая от км 276+040 до км 277+610 а именно: всеки работен ден от понеделник до петък се обособяват две ленти в посока София за времето от 06:00 до 10:00 часа, същото се отнася и за последния почивен ден и всяка неделя от 18:00 до 19:00 часа. Срок 31.12.2019 г.; \r\nДвижението в участъка Жерково – Елешница от км 224+600 до км 229+700 е ограничено за всички МПС поради намален габарит на пътното тяло. Срок до 30.09.2020 г.;  \r\nДвижението на товарни МПС над 15 т. в участъка от Александров мост до границата с област Перник от км 276+162 до км 282+485 е ограничено. Срок до 29.09.2020 г.;  \r\nДвижението в участъка София – Владая от км 276+162 до км 277+063 се осъществява в една лента поради строително монтажни дейности в канавката. Срок от 10:00 ч. до 17:00 ч. до 17.10.2019 г. \r\nОбласт Перник:  \r\nДвижението по път София – Перник в участъка от граница София до кръстовище Драгичево от км 282+485 до км 285+600 е ограничено за тежкотоварни автомобили с тегло над 15 т. Участъкът е сигнализиран с пътни знаци. Движението е пренасочено по АМ „Люлин“. Срок до 31.12.2019 г.; \r\nВъведено е реверсивно движение по път София – Перник в участъците от км 285+660 /кръстовище Драгичево/ до км 286+847 /бензиностанция „Петрол“/ както следва: \r\n- всеки петък, както и в последния работен ден преди празници от 12:00 ч. до 20:00 ч., и в първия почивен /празничен/ ден от 08:00 ч. до 14:00 ч.: две ленти в посока Перник и една лента в посока София. През останалото време от седмицата остава в сила постоянната организация на движение, която осигурява две ленти в посока влизане в София и една лента в посока изход от София. По преценка на директорите на ОПУ, съобразно метеорологичните условия и пътната обстановка, реверсивното движение може да бъде отменено или цитираните часови периоди да бъдат променяни. Срок до 01.01.2020 г.; \r\nДвижението в участъка (с магистрален габарит) от км 23+000 до км 24+000 в посока Кулата се осъществява с повишено внимание и скоростта на движение е ограничена до 80 км/ч поради неравности на пътното платно. Срок до 31.12.2019 г.; \r\nДвижението в участъка п.в. „Даскалово“ – Владая от км 282+000 до км 287+000 се осъществява в една лента поради ремонтни дейности на асфалтовата настилка. Участъкът е сигнализиран с пътни знаци. Срок до 18.10.2019 г. \r\n \r\n- път І-2 Граница Румъния-Русе-Цар Калоян-Разград-Шумен-Девня-Варна: няма ограничения. \r\n \r\n- път І-3 Гара Бяла-Плевен-Луковит-Коритна-Ябланица-Ботевград: \r\nОбласт София:  \r\nДвижението по път Правец – Разлив – Трудовец – Ботевград в участъка от км 193+345 /отклонение за пътен възел „Правец“/ до км 204+200 /заустване в път І-1 Видин-Враца-Ботевград/ е ограничено за движение на МПС над 12 т.  \r\nОбходен маршрут: АМ „Хемус“ п.в. „Правец“, по път ІІ-17 Мездра – Ботевград, пътен възел І-3, пътен възел „Ботевград“ на АМ „Хемус“ и обратно. Срок до 30.06.2020 г. \r\nОбласт Плевен: \r\nДвижението в участъка Гривица – Славяново от км 65+000 до км 80+000 се осъществява в една лента поради ремонтни дейности на асфалтовата настилка. Участъкът е сигнализиран с пътни знаци. Срок до 16.10.2019 г. \r\n- път І-4 Коритна-Български Извор-Микре-Севлиево-В. Търново-Омуртаг-Търговище-Шумен:  \r\nОбласт Търговище:  \r\nДвижението в участъка Търговище – опорен пункт Белокопитово от км 248+000 до км 250+300 се осъществява в една лента поради ремонтни дейности във връзка със строителството на обект: АМ „Хемус”. Срок до 31.10.2019 г. \r\n \r\n- път І-5 Русе-В.Търново-Шипка-Стара Загора-Хасково-Кърджали-Маказа-граница Гърция: \r\nОбласт Габрово: \r\nДвижението в участъка Габрово – вр. Шипка при км 164+150 се осъществява с повишено внимание поради пропаднал участък. Поставена е необходимата сигнализация. Срок до 31.10.2019 г. \r\nОбласт Кърджали: \r\nДвижението по път Кърджали – Маказа в участъка Надлез Кирково – ГКПП „Маказа“ е ограничено за МПС над 3,5 т. Срок до 31.12.2019 г.; \r\nДвижението по път Черноочене – Кърджали само в посока от Черноочене към Кърджали е ограничено за движение на МПС над 15 т. Срок до 31.12.2019 г.; \r\nОбходни маршрути: \r\n- направление Хасково – Кърджали: път І-5, път ІІІ-505 (с. Манастир), път ІІІ-507 Г. Войводино – Мост – Чифлик – Кърджали. \r\n- направление Асеновград – Кърджали: път ІІ-58, път І-5 посока Хасково, път ІІІ-505 (с. Манастир), път ІІІ-507 Г. Войводино – Мост – Чифлик – Кърджали. \r\n- направление Минерални бани – Кърджали: път ІІІ-506, път І-5 посока Хасково, път ІІІ-505 (с. Манастир), път ІІІ-507 Г.Войводино – Мост – Чифлик – Кърджали \r\n \r\n- път І-6 Граница Македония-Гърляно-Кюстендил-Перник-София-Пирдоп-Карлово-Сливен-Карнобат-Бургас:  \r\nОбласт Ямбол: \r\nДвижението в участъка п.в. „Петолъчка“ – Венец от км 421+100 до км 428+200 се осъществява в една лента поради частични ремонтни дейности на асфалтовата настилка. Участъкът е сигнализиран с пътни знаци. Срок до 15.10.2019 г. \r\n \r\n- път І-7 Граница Румъния-Силистра-Дулово-Преслав-Върбишки проход-Петолъчката-Елхово-Лесово-граница Турция: няма ограничения. \r\n \r\n- път І-8 Граница Сърбия-Драгоман-София-Ихтиман-Пазарджик-Пловдив-Хасково-Капитан Андреево-граница Турция: \r\nОбласт София:  \r\nДвижението в участъка Вакарел – Ихтиман от км 110+700 до км 118+800 е ограничено за всички МПС поради намален габарит на пътното тяло. Срок до 31.08.2020 г.; \r\nДвижението в участъка Драгоман – Сливница от км 15+600 до км 20+940 е ограничено за всички МПС поради ремонтни дейности на асфалтовата настилка. Движението се пренасочва по старият път Драгоман  – Сливница. Срок до 20.11.2019 г.; \r\nДвижението в участъка София – Драгоман при Сливница в посока Калотина от км 25+900 до км 26+100 е ограничено в активната лента поради извършване на модернизация на пътя. Движението се осъществява в изпреварващата лента. Срок 20.11.2019 г. \r\nОбласт Хасково:  \r\nДвижението в участъка гр. Свиленград – Капитан Андреево от км 370+500 до км 377+900 е ограничено за движение поради пропадане на насип. Срок до 31.12.2019 г. \r\nОбходен маршрут: гр. Свиленград – ПВ „Свиленград” – АМ „Марица” – ПВ „Капитан Андреево” – с. Капитан Андреево.  \r\n \r\n- път І-9 граница Румъния-Дуранкулак-Балчик-Варна-Бургас-Звездец-Малко Търново-граница Турция:  \r\nОбласт Варна:  \r\nДвижението в участъка Кранево – Варна при км 83+100 е ограничено за движение на МПС над 10 т. \r\nОбходен маршрут: Кичево – Оброчище. Срок до 28.02.2020 г.; \r\nДвижението в участъка Рудник – Обзор от км 145+000 до км 170+200 се осъществява с повишено внимание поради частични ремонтни дейности на асфалтовата настилка. Участъкът е сигнализиран с пътни знаци. Срок до 14.10.2019 г. \r\nОбласт Бургас: \r\nДвижението по път Слънчев Бряг – Бургас в участъка при обхода на гр. на Ахелой от км 207+726 до км 212+233 се осъществява в една лента поради изпълнение на строително-монтажни работи, като скоростта на движение се ограничава до 40 км/ч. в кръстовищата и до 70 км/ч. в останалите участъци. Срок до 15.08.2020 г.; \r\nДвижението в участъка Слънчев бряг – Бургас в района на обход на гр. Поморие от км 222+849 до км 225+522 километраж по проект или от км 222+289.41 до км 224+962.32 километраж по съществуващ път се осъществява с повишено внимание поради изграждане на второ пътно платно. Движението на МПС се организира в двете ново изградени платна, като скоростта на движение е намалена до 50 км/ч в участъците на съществуващите кръстовища. Движението се регулира от пътни знаци. Срок до 01.07.2020 г. \r\n \r\n \r\n Състояние на републиканската пътна мрежа: \r\nРемонтни дейности и временна организация на движението /ВОД/: \r\nОПУ-Благоевград: \r\nВременно са въведени следните ограничения за движение на МПС:  \r\nПът ІІІ-109: Движението по път IІІ-109 АМ „Струма“ – Лозеница от км 0+000 до км 10+754 е ограничено за всички МПС поради рехабилитация на пътя. Срок до 31.12.2019 г. \r\nОбходен маршрут: АМ „Струма“ – п.в. „Ново Кономлади” – по общински път през с. Ново Кономлади – с. Капатово – с. Кромидово – с. Хърсово – с. Виногради – път ІІІ-109 Лозеница – Мелник и обратно. \r\nРемонтни дейности: няма. \r\n \r\nОПУ-Бургас: \r\nВременно са въведени следните ограничения за движение на МПС: \r\nПът II-99: Движението по път ІІ-99 Бургас – Царево при км 14+882 е забранено за МПС с тегло над 12 т.  \r\nОбходен маршрут: общинския път Черноморец – Созопол. Срок до 31.12.2019 г.; \r\nПът III-908: Движението по път III-908 Варовник – Вълчаново ханче от км 22+400 до 39+300 е ограничено на МПС над 10 т. поради стесняване на пътното платно. Срок до 21.12.2019 г.; \r\nПът III-7306: Движението по път ІІІ-7306 Черница – Сунгурларе – Чубра е ограничено за МПС над 10 т. поради стесняване на пътното платно. Срок 21.12.2019 г. \r\nРемонтни дейности:  \r\nПът II-99: Движението по път II-99 Граматиково – Сливарово от км 96+000 до км 103+000 осъществява с повишено внимание поради частични ремонтни дейности на асфалтовата настилка. Участъкът е сигнализиран с пътни знаци. Срок до 21.10.2019 г.  \r\n \r\nОПУ-Варна: \r\nВременно са въведени следните ограничения за движение на МПС: няма ограничения. \r\nРемонтни дейности: няма.  \r\n \r\nОПУ-В. Търново: \r\nВременно са въведени следните ограничения за движение на МПС: \r\nПът III-407: Движението по път ІІІ-407 Лозен – Полски Тръмбеш е ограничено за движението на МПС с обща маса над 3,5 т. поради намален габарит на пътното тяло и намалена носимоспособност на мостово съоръжение при с. Каранци, община П. Тръмбеш.  \r\nОбходен маршрут: Лозен – Драганово – Янтра – Поликраище – Полски Тръмбеш. Срок до 30.01.2020 г.; \r\nПът III-551: Движението по път ІІІ-551 Дебелец – Средни колиби – Елена е ограничено за МПС над 10 т. поради намален габарит на пътното тяло.  \r\nОбходен маршрут: Дебелец – В. Търново – Лясковски кантон – Миндя – Елена и обратно. Срок до 03.01.2020 г.; \r\nПът III-4073: Движението по път ІІІ-4073 Царски извор – Драганово от км 0+000 до км 5+500 е ограничено поради свлачище.  \r\nОбходен маршрут: Царски извор – Сушица – Драганово и обратно. Срок до 03.01.2020 г.; \r\nПът III-4082: Движението по път ІІІ-4082 Чешма – Кесарево е ограничено за МПС над 3,5 т поради намален габарит на пътното тяло.  \r\nОбходен маршрут: Чешма – Сливовица – Горско Ново село – Джулюница – Кесарево. Срок до 03.01.2020 г .; \r\nРемонтни дейности: \r\nПът II-52: Движението по път II-52 Нов град – Вардим от км 34+000 до км 42+200 се осъществява в една лента поради ремонтни дейности на асфалтовата настилка. Движението се регулира със светофарна уредба, пътни знаци, а при необходимост и от регулировчици. Срок до 31.10.2019 г.; \r\nПът II-53: Движението по път II-53 Поликраище – Горна Оряховица от км 0+000 до км 6+289 се осъществява в една лента поради ремонтни дейности на асфалтовата настилка. Движението се регулира с пътни знаци и регулировчици. Срок до 31.10.2019 г.; \r\nПът ІІІ-662: Движението по път ІІІ-662 Твърдица – Елена в участъка от км 47+800 до км 48+000 се осъществява в една лента поради пропадане на пътното платно и образувало се свлачище. Срок до 03.01.2020 г.; \r\nПът III-3031: Движението по път III-3031 Павликени – Самоводене в участъка от км 8+900 до км 30+762 се осъществява в една лента с последователно пропускане в двете посоки поради извършване на превантивен ремонт. Движението се регулира със светофарна уредба, пътни знаци и регулировчици. Срок до 31.10.2019 г. \r\n \r\nОПУ-Видин: \r\nВременно са въведени следните ограничения за движение на МПС:  \r\nПът III-1413: Движението по път III-1413 Грамада – Синаговци при км 12 +270 е ограничено за МПС над 12 т. поради свлачище.  \r\nОбходен маршрут: път I-1 Дунавци – Срацимирово – път III-141 Срацимирово-Грамада и обратно. Срок до 30.10.2019 г. \r\nРемонтни дейности: няма. \r\n \r\nОПУ-Враца: \r\nВременно са въведени следните ограничения за движение на МПС: \r\nПът II-11: Движението по път ІІ-11 Оряхово – Лесковец – граница с област Плевен от км 118+000 до км 119+000 е ограничено за МПС над 3.5 т. поради свлачищни процеси и намален габарит на пътното тяло. \r\nОбходен маршрут: Оряхово – Селановци /път ІІІ-306/ Галово – Остров /пътища ІV-ти клас/, път ІІ-11 граница с област Плевен. Срок 31.12.2019 г.; \r\nПът ІІІ-161: Движението по път ІІІ-161 Ребърково – Люти дол от км 0+000 до км 8+700 се осъществява при стеснение в двете посоки и ограничение за движението на МПС над 12 т. от км 0+000 до км 5+00 поради свлачищни процеси. Срок 31.12.2019 г.; \r\nПът III-308: Движението по път ІІІ-308 Своде – Караш – Хубавене – Роман в участъка от село Караш до село Хубавене е ограничено поради свлачище от км 25+000 до км 25+200. Срок до 31.12.2019 г.; \r\nОбходен маршрут: Роман – Ябланица – Осикова Лъкавица – Правешка Лъкавица – Караш за пътуващите от Роман за Караш. Ябланица – Роман – Хубавене за пътуващите от София и Ловеч.; \r\nРемонтни дейности: \r\nПът ІІІ-1306: Движението по път ІІІ-1306 Горно Пещене – кръстовище с път ІІ-15 /Враца – Мраморен/ от км 62+000 до км 62+300 се осъществява с повишено внимание поради възникнали свлачищни процеси. Една от лентите за движение е стеснена, като ограничението е сигнализирано с пътни знаци. Срок до 31.12.2019 г. \r\n \r\nОПУ-Габрово: \r\nВременно са въведени следните ограничения за движението на МПС: \r\nПът III-403: Движението по път III–403 Кормянско – Малки Вършец при км 10+080 е ограничено за пътни превозни средства с ширина, включително товара, по-голяма от 3,30 м поради стеснен мост над р. Крапец. Поставена е необходимата пътна сигнализация. Срок до 31.10.2019 г.; \r\nОбходен маршрут: По път III–401 Граница Ловеч – /Кормянско-Малки Вършец/ за ППС над 3,30 м, при км 46+800 по общински път до III–403 в с. Малки Вършец.  \r\nПът III-3011: Движението по път III-3011 Крамолин – В. Търново от км 22+129 до км 28+380 е ограничено за МПС над 10 т. поради намален габарит на пътното тяло при км 26+444. Срок до 31.10.2019 г.; \r\nПът III-5004: Движението по път III-5004 Чехлевци – Велчевци от км 10+940 до км 11+829, съвпадащ с ул. Малина в гр. Габрово е ограничено поради извършване на строителни дейности. Движението на МПС се осъществява през улици в урбанизирана територия на гр. Габрово. Срок до 31.10.2019 г.; \r\nРемонтни дейности: \r\nПът III-5006: Движението по път III-5006 Габрово – Стоманеците при км 7+060 се осъществява с повишено внимание поради пропаднал участък на асфалтова настилка. Една от лентите за движение е стеснена, като е поставена необходимата сигнализация. Срок до 31.10.2019 г.; \r\nПът III-6072: Движението по път III-6072 Селище – Стоките при км 11+675 се осъществява с повишено внимание поради пропаднал участък на асфалтовата настилка. Поставена е необходимата сигнализация. Срок до 31.10.2019 г.; \r\n \r\nОПУ-Добрич: \r\nВременно са въведени следните ограничения за движение на МПС: няма ограничения. \r\nРемонтни дейности: \r\nПът III-7105: Движението по път III-7105 Добрич – Балик от км 4+200 до км 34+000 се осъществява с повишено внимание поради частични ремонтни дейности на асфалтовата настилка. Участъкът е сигнализиран с пътни знаци. Срок до 31.10.2019 г. \r\n \r\nОПУ-Кюстендил: \r\nВременно са въведени следните ограничения за движение на МПС: \r\nПът ІІІ-6222: Движението по път ІІІ-6222 Смоличано – Пелатиково от км 10+000 до км 14+000 е ограничено за товарни автомобили над 3,5 тона поради пропадане на част от пътното тяло при км 10+650, км 11+720, км 12+830 и км 13+360. Сигнализирано е с пътни знаци. \r\nОбходен маршрут: Згурово – Неделкова Гращица – Невестино – Друмохар – Ваксево и обратно. Срок до 30.11.2019 г.; \r\nРемонтни дейности:  \r\nПът II-62: Движението по път II-62 Дупница – Клисура от км 42+263 до км 59+071 се осъществява в една лента на отделни участъци поради рехабилитация пътното платно. Срок до 17.09.2020 г.; \r\nПът II-62: Движението по път II-62 Дупница – Клисура в района на град Дупница при км 42+936 се осъществява в една лента поради ремонтни дейности на мостово съоръжение над река Тополница. Участъкът е сигнализиран с пътни знаци и светофарна уредба. Срок до 17.10.2019 г; \r\nПът III-107: Движението по път III-107 между Пастра – Рилски манастир от км 27+575 до км 27+825 в участък от 250 метра да се извършва с повишено внимание и съобразена скорост поради аварийно-въстановителни дейности за преодоляване на възникнали срутищни процеси: падащи камъни, свлачище-срутище и тяхното отстраняване, почистване и обрушване. Движението в района се регулира от светофарна уредба и при необходимост от сигналисти. Движението е само в едната лентата за движение двупосочно в участъка на землището „Рилски манастир”. Срок до 31.10.2019 г.; \r\nПът III-207: Движението по път III-207 Кочмар – Тервел от км 51+850 до км 52+860 в гр. Тервел се осъществява с повишено внимание поради ремонтни дейности на асфалтовата настилка. Участъкът е сигнализиран с пътни знаци. Срок до 31.10.2019 г.; \r\nПът II-623: Движението по път III-623 Бобов дол – Мало село в с. Мламолово от км 10+407 до км 10+545 се осъществява в една лента поради изграждане на анкерна стоманобетонова стена. Движението се регулира чрез светофарна уредба. Срок до 19.01.2020 г. \r\n \r\nОПУ-Кърджали: \r\nВременно са въведени следните ограничения за движение на МПС:  \r\nПът III-5009: Движението по път ІІІ-5009 Зорница – Бели пласт – Стремци– Кърджали е ограничено за МПС над 12 т.  \r\nОбходен маршрут: по път I-5 Хасково – Кърджали за МПС до 15 тона или по път III-507 Кърджали – Мост през с. Мост за всички МПС. Срок до 31.12.2019 г. \r\nРемонтни дейности: няма \r\n \r\nОПУ-Ловеч:  \r\nВременно са въведени следните ограничения за движение на МПС: \r\nПът III-306: Движението по път III-306 Луковит – Червен Бряг в Луковит от км 0+000 до км 1+140 е ограничено за всички МПС поради ремонтни дейности на асфалтовата настилка. Участъкът е сигнализиран с пътни знаци.  \r\nОбходен маршрут: по улица „Завоя на Черна“ и по улица „Княз Борис I“ в град Луковит до път I-3 и обратно. Срок до 13.11.2019 г.; \r\nРемонтни дейности: \r\nПът III-358: Движението по път III-358 Шипково – Рибарица от км 32+750 до км 34+600 се осъществява с повишено внимание поради ремонтни дейности на асфалтовата настилката. Водачите да се движат със съобразена скорост. Срок до 30.11.2019 г.; \r\nПът III-402: Движението по път III-402 Старо село – Борима от км 14+800 до км 22+100 се осъществява с повишено внимание поради ремонтни дейности на асфалтовата настилката. Участъкът е сигнализиран с пътни знаци. Срок до 13.11.2019 г. \r\n \r\nОПУ-Монтана: \r\nВременно са въведени следните ограничения за движение на МПС:  \r\nПът II-81: Движението по път ІІ-81 Монтана – София през проход „Петрохан“ е ограничено за автомобили над 12 т.; \r\nОбходен маршрут: през гр. Своге. Срок до 31.03.2020 г.; \r\nПът II-81: Движението по път II-81 Лом – Расово в посока Монтана от км 143+320 до км 149+445 е ограничено за МПС над 10 т. поради извършване на строително монтажни работи. \r\nОбходен маршрут:  \r\n- В посока от Лом – Монтана: по път II-81 с. Д. Церовене кръстовището с път III-818, по път III-818 до кръстовище с път II-11 с. Д. Цибър, по път II-11 до гр. Лом и обратно. \r\n- В посока Лом – Видин: по път II-11 Ковачица – Д. Цибър, по път III-818 Вълчедръм – Дългоделци до кръстовището с път II-81 с. Д. Церовене, по път II-81 Вирове – Монтана и по път 1-1 Ружинци – Димово – Дунавци – Видин и обратно.  \r\n- В посока Видин – Козлодуй: по път ІІ-11 през гр. Лом - /Ковачица – Долни Цибър – Козлодуй/ - и обратно: \r\n- В посока Плевен – Лом: по път III-133 Вълчедръм - път ІІІ-818 Вълчедръм – Долни Цибър – път ІІ-11 Долни Цибър – Ковачица – Лом. Срок до 15.11.2019 г.; \r\nПът ІІІ-112: Движението по път ІІІ-112 Тополовец – Монтана от км 10+500 до км 47+806 е ограничено за МПС над 12 т. поради на строително-монтажни работи. Срок до 15.11.2019 г.; \r\nОбходен маршрут: път І-1/Е-79/ Видин – Димово – Ружинци – Белотинци – Смоляновци – Монтана и обратно. МПС до 12 тона да се движат с повишено внимание. \r\nПът III-8104: Движението по път ІІІ-8104 Замфирово – Пърличево от км 7+000 до км 7+700 е ограничено за всички МПС поради пропадане на участък от пътното тяло.  \r\nОбходен маршрут: по път ІІ-81 Боровци – Монтана, път І-1 /Е-79/ Монтана – Сумер, път ІІІ-1621 Сумер – Пърличево и обратно. Срок до 20.12.2019 г. \r\nРемонтни дейности: няма. \r\n \r\nОПУ-Пазарджик:  \r\nВременно са въведени следните ограничения за движение на МПС: \r\nПът III-3704: Движението по път III-3704 Пазарджик – Ветрен при км 11+485 в с. Бошуля е ограничено за МПС над 10 т.  \r\nОбходен маршрут: гр. Пазарджик, път I-8 с. Звъничево – Септемврийски ханчета, път III-8402 гр. Септември, кръгово кръстовище с път III-3704 с. Бошуля. Срок до 21.12.2019 г.; \r\nРемонтни дейности: \r\nПът II-37: Движението по път II-37 Панагюрски колонии – Панагюрище от км 75+475 до км 75+525 се осъществява с повишено внимание пропадане на част от банкета. Движението в участъка е регулирано с пътни знаци. Срок до 20.12.2019 г. \r\nПът II-37: Движението по път II-37 от км 124+500 до км 124+800 /ул. „Стоян Ангелов“ в гр. Пазарджик – от кръстовището с бул. “Г. Бенковски“ до кръстовището с улица „Осми март“ е ограничено едното в едното платно поради ремонтни дейности. Движението се осъществява двупосочно в свободното платно, като са обособени по една лента в двете посоки. Участъкът е сигнализиран с пътни знаци. Срок до 16.10.2019 г.; \r\nПът II-37: Движението по път II-37 в гр. Пазарджик между ул. „Георги Бенковски“ и ул. „Стоян Ангелов“ от км 123+733 до км 124+500 се осъществява двупосочно в едно платно поради ремонтни дейности. Участъкът е сигнализиран с пътни знаци. Срок до 16.10.2019 г.; \r\nПът III-843: Движението по път III-843 Каратепе – Сърница от км 40+000 до км 45+500 се осъществява поетапно в лява и дясна ленти за движение поради частични ремонтни дейности. Срок 18.10.2019 г. \r\n \r\nОПУ-Перник: \r\nВременно са въведени следните ограничения за движение на МПС: \r\nПът II-63: Движението по път II-63 Брезник – Трън от км 42+200 до км 42+800 е ограничено поради ремонт на мост. Движението е пренасочено по изграден временен път, сигнализиран съгласно проект за ВОБД. Срок до 18.12.2019 г.; \r\nПът ІІІ-637: Движението по път ІІІ-637 от с. Мрамор до разклон за с. Лева река е ограничено за МПС над 10 т. Срок до 31.12.2019 г.; \r\nПът ІІІ-6372: Движението по път IIII-6372 Долна Мелна – Граница Кюстендил от км 18+000 до км 24+650 е ограничено за тежкотоварни автомобили над 3,5 тона поради намалена носимоспособност на мостово съоръжение при км 22+065. Участъкът е сигнализиран с пътни знаци.  \r\nОбходен маршрут: Общински път Пали лула – Лева река, път III-637 Докьовци – Пенкьовци, път III-6052 Враня стена – Калотинци, път III-623 Калотинци – Раянци – Трекляно – Дълга лука. Срок до18.12.2019 г. \r\nРемонтни дейности: \r\nПът II-63: Движението по път II-63 Брезник – Парамун при км 23 се осъществява в една лента поради частични деформации на пътното тяло. Участъкът е сигнализиран с пътни знаци. Водачите на МПС да се движат с повишено внимание и съобразена скорост. Срок до 31.12.2019 г.; \r\nПът II-63: Движението по път II-63 Трън – Стрезимировци при км 56+174 се осъществява в една лента поради осигуряване безопасно преминаване през мост. Участъкът е сигнализиран с пътни знаци. Срок до 18.12.2019 г.; \r\nПът III-637: Движението по път III-637 Вукан – Пенкьовци при км 5+293 се осъществява в една лента поради осигуряване на безопасно преминаване през мост. Участъкът е сигнализиран с пътни знаци. Срок до 18.12.2019 г. \r\n \r\nОПУ-Плевен: \r\nВременно са въведени следните ограничения за движение на МПС:  \r\nПът ІІІ-301: Движението по път III-301 край регулация с. Козар Белене – начало регулация гр. Левски от км 1+750 до км 5+753 е ограничено за МПС общо тегло над 7 т. \r\nОбходен маршрут: път III-303 Българене – Малчика – Аспарухово – Левски. Срок – целогодишно.; \r\nПът ІІІ-304: Движението по път III-304 Изгрев – Трънчовица – Бацова махала – Новачене – Дебово от км 0+030 до км 24+650 е ограничено за транзитното движение на МПС над 15 т.; \r\nОбходен маршрут: по път ІІ-34 Плевен – Никопол. Срок – целогодишно.; \r\nПът ІІІ-3004: Движението по път III-3004 Опанец – Долна Митрополия от км 0+000 до км 6+125 в района на с. Опанец е ограничено за транзитно движение на МПС над 3.5 т. \r\nОбходен маршрут: по път І-3 Бяла – Плевен – Ботевград (от п.в. \"КАТ\" на км 88+973 към п.в. на км 95+099). Срок – целогодишно.; \r\nПът ІІІ-3005: Движението по път III-3005 Ясен – Търнене – Градина в района на с. Ясен от км 1+793 до км 4+223 е ограничено за движение на МПС над 3.5 т., осигурен е сигнализиран обходен маршрут. Срок – целогодишно.; \r\nПът ІІІ-3005: Движението по път III-3005 Ясен – Търнене – Градина – Петърница – Бъркач – Беглеж в района на с. Беглеж от км 21+062 до км 27+123 е ограничено за МПС над 8 т. \r\nОбходен маршрут: път ІІІ-3502 Брестовец – Горталово – Беглеж – Бежаново – Ъглен. Срок – целогодишно.; \r\nОбходен маршрут: през уличната мрежа на Ясен. \r\nПът ІІІ-3402: Движението по път III-3402 Коиловци – Славяново – Пордим е ограничено поради свлачищни процеси в участъка от км 0+000 до км 0+900 в регулацията на с. Коиловци. Движението на МПС се осъществява по вътрешно уличната мрежа на с. Коиловци. Срок до 31.12.2019 г.; \r\nПът ІІІ-3006: Движението по път III-3006 Рупци – Червен бряг от км 8+900 до км 9+221 в участъка на свлачище в землището на гр. Червен бряг е ограничено МПС над 12 т. поради свлачищни процеси. \r\nОбходен маршрут: По І-3 до гр. Луковит, кръстовище с РП ІІІ-306, дясно, до гр. Червен бряг и обратно. Срок – целогодишно. \r\nРемонтни дейности:  \r\nПът ІІ-11: Движението по път II-11 Милковица – Сомовит от км 196+000 до км 206+000 се осъществява в една лента поради ремонтни дейности на асфалтовата настилка. Участъкът е сигнализиран с пътни знаци. Срок до 15.10.2019 г.; \r\nПът ІІ-52: Движението по път II-52 Свищов – Никопол в участъка на Лозица – Никопол от км 84+000 до км 101+000 се осъществява в една лента на определени участъци поради частични ремонтни дейности на асфалтовата настилка. Срок до 18.10.2019 г.; \r\nПът ІІІ-118: Движението по път III-118 Гулянци – Долна Митрополия в участъка Победа – Подем от км 8+000 до км 14+000 се осъществява в една лента поради ремонтни дейности с частично асфалтиране. Срок до 15.10.2019 г. \r\n \r\nОПУ-Пловдив:  \r\nВременно са въведени следните ограничения за движение на МПС: \r\nПът II-86: Движението по път II-86 Асеновград – Нареченски бани е ограничено за МПС с височина над 4 м. през тунелите. \r\nОбходен маршрут: път III-866 Кричим – Девин. Срок – целогодишно.  \r\nПът ІІІ-667: Движението по път III-667 Плодовитово – Първомай при км 6+832 в района на мост над р. Марица е ограничено за МПС над 5 т. поради намален габарит на пътното платно на стоманения мост на р. Марица. \r\nОбходен маршрут: път ІІ-66 Стара Загора – Поповица и път І-8 София – Пловдив – Свиленград. Срок до 28.12.2019 г.; \r\nПът III-804: Движението по път III-804 Поповица – Болярци е ограничено за МПС над 12 т. поради намален габарит на пътното платно на мост в с. Поповица. Срок до 31.12.2019 г. \r\nОбходен маршрут: път Поповица – Садово – Кочево – Болярци.; \r\nПът III-8606: Временно движението по път III-8606 Пловдив – Куклен от км 6+330 до км 7+500 е ограничено поради ремонт на мостово съоръжение и асфалтовата настилка. \r\nОбходен маршрут през уличната мрежа на гр. Куклен. Срок до 15.10.2019 г.; \r\nПът III-8611: Движението по път III-8611 Белица – Загражден – Давидково в участъка от км 13+500 от Държавно ловно стопанство „Кормисош“ след с. Белица до границата с област Смолян при км 18+431 е ограничено за всички МПС. Срок целогодишно. \r\nРемонтни дейности:  \r\nПът II-64: Движението по път II-64 Пловдив – Карлово от км 48+275 до км 49+250 се осъществява в платното посока Карлово поради ремонтни дейности в района на с. Труд. Срок до 29.11.2019 г.; \r\nПът III-866: Движението по път III-866 Кричим – Михалково – Девин от км 88+050 до км 103+341 се осъществява с повишено внимание поради обрушване на скална маса. Алтернативен маршрут за движение по път II-86 Асеновград – Смолян. Срок до 30.11.2019 г.; \r\nПът III-866: Движението по път III-866 Кричим – граница с област Смолян от км 88+050 до км 103+341 се осъществява с повишено внимание поради строително ремонтни дейности. Движението ще бъде затруднено но няма да бъде спряно. Срок до 30.11.2019 г. \r\n \r\nОПУ-Разград: \r\nВременно са въведени следните ограничения за движение на МПС: \r\nПът II-49: Движението по път II-49 Разград – Кубрат в участъка от с. Просторно до гр. Кубрат от км 50+221 до км 70+818 е ограничено за движение на МПС поради превантивен ремонт на пътя.  \r\nОбходен маршрут: Просторно – Побит камък – Острово – Брестовене и обратно. \r\nСрок до 30.11.2019 г. \r\nРемонтни дейности: няма. \r\n \r\nОПУ-Русе: \r\nВременно са въведени следните ограничения за движение на МПС:  \r\nПът ІІІ-202: Движението по път III-202 Русе – Щръклево – Нисово – Кацелово при км 36+945 е ограничено за МПС над 10 т. поради компрометирано експлоатационно състояние на мост до с. Кацелово при км 36+945 над р. Черни Лом. Едната лента е затворена за движение и е въведен пропускателен режим по свободната лента за движение. Въведено е ограничение на скоростта 40 км/ч. Срок до 30.10.2019 г.; \r\nРемонтни дейности: \r\nПът II-51: Движението по път II-51 Копривец – Лом Черковна от км 27+930 до км 30+000 се осъществява с повишено внимание поради ремонтни дейности на асфалтовата настилка. Участъкът е сигнализиран с пътни знаци и скоростта е ограничена до 40 км/ч. Срок до 31.10.2019 г.; \r\nПът II-54: Движението по път II-54 гара Бяла – Ценово от км 0+000 до км 13+100 се осъществява в едната лента с пропускателен режим поради ремонтни дейности на асфалтовата настилка. Участъкът е сигнализиран с пътни знаци, като движението се регулира от сигналисти. Въведено е ограничение на скоростта до 40 км/ч. Срок до 31.10.2019 г.; \r\nПът III-501: Движението по път ІІІ-501 Русе – Басарбово при км 5+976 се извършва в едната лента с пропускателен режим поради авариен ремонт на дясна тротоарна конзола на мостово съоръжение. Участъкът е сигнализиран, въведено е ограничение на скоростта до 20 км/ч. Срок до 31.10.2019 г.; \r\nПът III-2302: Движението по път III-2302 Ветово – Сеново от км 6+000 до км 26+580 се осъществява с повишено внимание поради ремонтни дейности на асфалтовата настилка. Срок до 15.11.2019 г. \r\n \r\nОПУ-Силистра: \r\nВременно са въведени следните ограничения за движение на МПС: няма ограничения. \r\nРемонтни дейности: \r\nПът ІІІ-211: Движението по път ІІІ-211 Поляна – Попина – Пристанище Попина от км 0+000 до км 11+675 се осъществява в една лента поради изсичане на храсти и млада гора по банкети и окопи, профилиране на банкети и ремонт на асфалтова настилка. Движението се извършва двупосочно в свободната лента. Срок до 20.11.2019 г. \r\n \r\nОПУ-Сливен: \r\nВременно са въведени следните ограничения за движение на МПС: \r\nПът ІІІ-7006: Движението по път ІІІ-7006 Бероново – Градец в участъка от с. Садово до с. Градец от км 9+645 до км 13+042 е ограничено за движение на МПС над 12 т. поради намалена носимоспособност на мостово съоръжение на км 10+868. Срок 30.11.2019 г.; \r\nПът ІІІ-7306: Движението по път ІІІ-7306 Сунгурларе – Пъдарево в участъка с. Чубра – с. Пъдарево е ограничено за МПС над 12 т. поради намалена носимоспособност на пътното тяло в участъка на област Бургас. Срок до 31.10.2019 г.; \r\nРемонтни дейности:  \r\nПът III-555: Движението по път III-555 с. Полско Пъдарево – с. Биково от км 0+000 до км 13+000 се осъществява в едната лента поради частични ремонтни дейности на асфалтовата настилка. Участъкът е сигнализиран с пътни знаци. Срок до 31.10.2019 г. \r\n \r\nОПУ-Смолян: \r\nВременно са въведени следните ограничения за движение на МПС:  \r\nПът ІІІ-8683: Движението по път ІІІ-8683 с. Арда – с. Горна Арда от км 27+000 до км 29+500 е ограничено за МПС с тегло над 10 т. поради пропадане и стеснение на една от пътните ленти. Движението в района се регулира с пътни знаци. Срок до 20.12.2019 г.; \r\nРемонтни дейности: \r\nПът II-86: Движението по път ІІ-86 гр. Смолян – с. Средногорци от км 109+370 до км 109+570 в участъка срутище при км 109+450 при разклон за с. Тикале се регулира със светофарна уредба и скоростта е ограничена до 20 км/ч. Трафикът се осъществява в една /дясната/ пътна лента. Срок до 20.12.2019 г.; \r\nПът ІІ-86: Движението по път ІІ-86 Средногорци – Рудозем от км 125+727 до км 132+920 се осъществява с повишено внимание поради ремонтни дейности. През светлата част на денонощието пътният участък ще бъде временно затварян на определени участъци за интервали от 20 до 40 минути. Срок до 14.12.2019 г.; \r\nПът IІI-197: Движението по път IІI-197 Борино – Грохотно – Девин в с. Грохотно при км 82+120 се осъществява с повишено внимание в лявата лента с изчакване при разминаване поради разрушена стена от каменна зидария вдясно на пътя. Участъкът е сигнализиран с пътни знаци. Срок до 20.12.2019 г.; \r\nПът ІІІ-8611: Движението по път ІІІ-8611 Белица – Загражден от км 18+431 до км 19+981 се осъществява с повишено внимание поради извършване на ремонтни дейности. Срок до 04.11.2019 г.; \r\nПът ІІІ-866: Движението по път ІІІ-866 Девин – Михалково – Кричим в участъка пътно кръстовище за язовирна стена на „Цанков камък“ – граница област Смолян/Пловдив от км 66+857 до км 88+050 се осъществява с повишено внимание, съобразно въведената временна организация на движение при извършване на строителни дейности по уширение на пътния габарит. През светлата част на денонощието пътният участък ще бъде временно затварян на определени участъци за интервали от 20 до 40 минути. Срок до 30.12.2019 г.; \r\n \r\nОПУ-София: \r\nПът II-81: Движението по път ІІ-81 Монтана – София през проход „Петрохан“ е ограничено за автомобили над 12 т., както и тегленето на ремаркета и полуремаркета. \r\nОбходен маршрут: през гр. Своге. Срок до 31.03.2020 г.; \r\nПът ІІ-82: Движението по път II-82 Костенец – Самоков от км 0+000 до км 39+176 е ограничено за товарни МПС над 10 т. в двете посоки. Срок до 31.08.2020 г.; \r\nПът ІІІ-3701: Движението по път III-3701 в участък от края на с. Ямна до края на област Ловеч от км 16+600 до км 22+300 е ограничено за всички МПС поради свлачищни процеси.  \r\nОбходен маршрут: път II-37 Етрополе – Лъга – Джурово, път I-3 Джурово – Ябланица граница област Ловеч, път III-358 Ябланица – Гложене, път III-3701 Гложене – Черни Вит. Срок до 31.03.2020 г.; \r\nПът ІІІ-8001: Движението по път III-8001 Беренде извор – Беренде от км 4+700 до км 9+410 е ограничено за движение на МПС поради намален габарит на пътното платно. Срок до 30.09.2020 г.; \r\nПът ІІІ-8102: Движението по път III-8102 Чибаовци – Свидня от км 10+000 до км 16+750 е ограничено поради активирали се свлачища.  \r\nОбходен маршрут: до Чибаовци да се ползва път II-81, до Бучин проход път III-164 Бучин проход – Искрец – Свидня. Срок до 31.03.2020 г.; \r\nРемонтни дейности: \r\nССТ: Движението по пътна връзка „Илиянско шосе“ при км 4+854 и пътен възел „Източна тангента“ при км 10+671 на Северна скоростна тангента /ССТ/ е ограничено поради ремонтни дейности /доизграждане на пътните платна/. Пътните възли са затворени с неподвижни ограничителни системи, вертикални пътни знаци и хоризонтална маркировка. Срок 01.03.2020 г.; \r\nПът II-16: Движението по път II-16 Своге – София в района на Томпсън от км 57+350 до км 58+050 се осъществява в една лента поради укрепване на свлачище. Участъкът е сигнализиран с пътни знаци и се регулира от светофарна уредба. Срок до 31.10.2019 г.; \r\nПът ІІ-81: Движението по път ІІ-81 Костинброд – Бучин проход от км 8+200 до км 30+400 се осъществява с повишено внимание поради изпълнение на частични строителни и ремонтни дейности, във връзка с реконструкция на пътя. Временната организация се осъществява посредством пътни знаци и временни светофарни уредби. Скоростта на движение е ограничена до 50 км/ч. Срок до 30.11.2019 г.; \r\nПът II-81: Движението по път II-81 София – Костинброд от км 5+060 до км 6+160 е ограничено поради ремонтни дейности на кръговото кръстовище при гр. Костинброд. Затворено е лявото платно /посока София/, като движението се извършва двупосочно в дясното /посока Костинброд /. Срок 25.10.2019 г. \r\n \r\nОПУ-Стара Загора: \r\nВременно са въведени следните ограничения за движение на МПС:  \r\nПът ІІІ-807: Движението по път III-807 гр. Чирпан – с. Върбица в участъка с. Скобелево – с. Зетьово е ограничено за всички МПС поради аварирал мост над река Марица при км 7+600.  \r\nОбходни маршрути:  \r\n- път ІІ-66 Поповица – Плодовитово – Първомай – Скобелево;  \r\n- път ІІ-66 Чирпан – Плодовитово – Първомай – Скобелево;  \r\n- Скобелево – Първомай – Плодовитово – път ІІ-66. Срок до 31.12.2019 г.; \r\nПът III-5005: Движението по път III-5005 връх ,,Шипка” – връх „Бузлуджа” от км 0+000 до км 12+213 е ограничено за МПС над 3.5 т. Срок до 20.12.2019 г. \r\nРемонтни дейности: няма. \r\n \r\nОПУ-Търговище: \r\nВременно са въведени следните ограничения за движение на МПС: \r\nПът III-4009: Движението по път III-4009 Лиляк – Пресиян от км 7+484 до км 15+230 е ограничено поради укрепване на пропадане при км 10+090 – 10+110. Участъкът е сигнализиран с пътни знаци.  \r\nОбходен маршрут: през с. Цветница. Срок до 31.10.2019 г.; \r\nПът III-4082: Движението на МПС над 3,5 т. по път III-4082 Капище – Банковец от км 0+000 до 11+300 е ограничено поради ремонт на мост. Срок до 31.05.2020 г.; \r\nРемонтни дейности: \r\nПът IІ-48: Движението по път II-48 Омуртаг – Котел от км 0+000 до км 18+000 се осъществява с повишено внимание поради извършване на превантивен ремонт. Срок до 30.10.2019 г.; \r\nПът III-2002: Движението по път III-2002 Цар Калоян – Попово от км 11+500 до км 38+600 се осъществява с повишено внимание поради извършване на ремонтни дейности на асфалтовата настилка. Срок до 15.11.2019 г.; \r\n \r\nОПУ-Хасково: \r\nВременно са въведени следните ограничения за движение на МПС: \r\nПът III-597: Движението по път III-597 Ивайловград – Дъбовец – Малко градище – Лозен – Любимец в гр. Любимец при км 56+850 е ограничено за всички МПС поради закрит ж.п. прелез.  \r\nОбходен маршрут: гр. Любимец – с. Сива река – с. Малко градище – гр. Ивайловград. Срок до 31.12.2019 г.; \r\nПът III-5009: Движението на МПС над 12 т. по път III-5009 Козлец – Кърджали от км 0+000 до км 26+080 e ограничено. Срок до 31.12.2019 г.; \r\nРемонтни дейности: \r\nПът III-663: Движението по път III-663 Чирпан – Димитровград в участъка от км 15+220 до км 29+913.25 и от км 31+742 до км 33+364.30 се осъществява в една лента поради частични ремонтни дейности на асфалтовата настилка. Движението през работните участъци се осъществява двупосочно в едната лента и се регулира с пътна сигнализация. Срок до 31.10.2019 г. \r\n \r\nОПУ–Шумен: \r\nВременно са въведени следните ограничения за движение на МПС:  \r\nПът ІІІ-731: Движението по път III-731 Радко Димитриево – Друмево e ограничено за МПС над 10 т. поради свлачищни процеси.  \r\nОбходен маршрут: Шумен – Овчарово – Друмево. Срок до 01.04.2020 г. \r\nРемонтни дейности: няма ограничения. \r\n \r\nОПУ-Ямбол: \r\nВременно са въведени следните ограничения за движение на МПС: няма ограничения. \r\nРемонтни дейности: \r\nПът III-5305: Движението по път III-5305 обходен път изток на гр. Ямбол от км 1+200 до км 1+760 се осъществява в една лента поради ремонтни дейности. Движението се регулира чрез пътни знаци. Срок до 31.10.2019 г.; \r\nПът III-7007: Движението по път III-7007 Лозенец – Зимница от км 0+000 до км 13+300 се осъществява в една лента поради частични ремонтни дейности на асфалтовата настилка. Участъкът е сигнализиран с пътни знаци. Срок до 15.10.2019 г.; \r\nПът III-7008: Движението по път III-7008 Малък манастир – Голям манастир от км 18+059 до км 18+123 се осъществява в една лента поради пропаднала настилка и пропаднал насип. Движението се регулира чрез пътни знаци. Срок до 31.12.2019 г; \r\nПът III-7072: Движението по път III-7072 Търнава – Ямбол от км 13+000 до км 26+600 се осъществява в една лента поради ремонтни дейности на асфалтовата настилка. Участъкът е сигнализиран с пътни знаци. Срок до 15.10.2019 г. \r\n \r\n Опасност от падащи камъни:  Искърско дефиле; Кресненско дефиле; проход на Републиката; път І-1 /Е-79/ Мездра-Ботевград, Видин-Монтана и в участъците от км 321+400 до км 321+500 и от км 352+650 до км 352+750; път I-4 София-Варна при с. Пролаз и Коритна-Български Извор-Микре; път I-5 /Е 85/ В. Търново-Дряново-Габрово-Шипка; път І-6 Коняво-разклон Клапаровци и София-Карлово-Бургас, проходи „Козница” и „Стражата”; път I-8 при кръстовище за с. Габровица; път I-9 Крушевец-М.Търново; път ІІ-19 Симитли- Г. Делчев; път II-35 Троян-Кърнаре; път II-37 Пещера-Батак-Ш. Поляна; път II-53 Стара река-Сливен; път ІІ-62 Самоков-Дупница /местност Дервена/; път ІІ-82 Самоков-София /Г.Окол-Пасарел-Кокаляне/; път II-84 Варвара-гара Костандово /кръстовище за Св. Петка/; път ІІ-86 Асеновград-Смолян; път ІІІ-102 Превала-Монтана; път ІІІ-104 Бобошево-Четирци; път ІІІ-107 Рила-Рилски Манастир; път III-305 Дерманци-Торос-Гложене; път ІІІ-488 Градец-Ичера-Сливен; път ІІІ-601 Горановци-Олтоманци; път ІІІ-606 в района на Копривщица; път ІІІ-622 Друмохар-Ваксево; път III-842 Юндола-Голямо Белово; път ІІІ-861 Юговско ханче-Югово-Лъки-Здравец; път ІІІ-865; Стояново-Ардино; път ІІІ-866 Смолян-Кричим-Стамболийски-път І-8; път ІІІ-3011 стената на яз. „Ал. Стамболийски”; път ІІІ-8611 Белица-Загражден, всички пътища на област Смолян; път II-55 от км 34+900 до км 45+000 на Прохода на Републиката има опасност от свличане на скални и земни маси; път ІІ-73 Шумен-Карнобат има опасност от свличане на скални и земни маси. Шофьорите да се движат с повишено внимание по тези участъци.", "date": "2019.10.14", "title": "Актуална пътна обстановка"}
{"url": "http://www.focus-news.net/news/2019/10/14/2708049/shest-dushi-sa-zaginali-pri-katastrofa-na-patya-kazanlak-gabrovo.html", "text": "Шест души са загинали при катастрофа на пътя Казанлък - Габрово. Заради катастрофата е затворен пътят в отсечката между градовете Крън и Шипка, предаде кореспондент на  Радио „Фокус” . Станал е челен сблъсък между два автомобила – със старозагорска и габровска регистрация. Катастрофата е в района на град Крън и е станала около 1.30 часа тази сутрин. \r\nПродължава разследването на причините за пътния инцидент. Според органите на реда една от причините е превишена скорост. Продължава разчистването на пътя.  \r\nСлавяна ГАЙДАРОВА", "date": "2019.10.14", "title": "Шест души са загинали при катастрофа на пътя Казанлък - Габрово"}
{"url": "http://www.focus-news.net/news/2019/10/14/2708054/sport-predstoyat-sedem-sreshti-ot-kvalifikatsiite-za-evro-2020.html", "text": "Тази вечер ще се изиграят още седем срещи от евроквалификациите от групите А, В и Н. Всички мачове започват в 21:45 часа.  \r\nНационалният отбор на България който приема Англия в опит да постигне поне една победа преди края на евроквалификациите. В Група В ще играят Украйна и Португалия, които се борят за първото място в потока. В Група Н Турция и Франция ще излязат в директен спор за първата позиция. Двата отбора до голяма степен са си осигурили класирането и трудно могат да бъдат застрашени в оставащите мачове до края.", "date": "2019.10.14", "title": "Спорт: Предстоят седем срещи от квалификациите за Евро 2020"}
{"url": "http://www.focus-news.net/news/2019/10/14/2708033/chicago-sun-times-trima-balgari-i-amerikanets-sa-zaginali-pri-strelba-v-chikago.html", "text": "Трима българи и американец са загинали при стрелба в Чикаго, пише  Chicago Sun Times \r\nМъж на 67 години, известен с конфликтно поведение е влязъл в съседен апартамент  и е застрелял четирима души , докато са вечеряли. Те са загинали на място. След това се е качил на горния етаж и ранил критично друга жена, съобщиха от полицията. \r\nСтрелбата е започнала около 17:30 часа местно време събота (1:30 след полунощ в неделя българско време). Жертвите са семейство от трима мъже и една жена, трима от които са български граждани. \r\n„По причини, които все още не знаем, той е открил огън по четиримата на масата, като ги е убил всички“, са заявили от полицията. \r\nСъдебните медици на окръг Кук са идентифицирали една от жертвите. Самоличността на останалите три не е оповестена. \r\nИзглежда, че всички жертви са познавали стрелеца, каза представител на чикагската полиция. \r\n„Това определено не е случайно. Той живее в сградата от 15 години. Той познава всички жертви, но отказва да говори пред следователите ”, заявяват от полицията. \r\nСтрелецът се е предал без да окаже съпротива след стрелбата. Според говорителя на полицията имената на стрелеца ще бъдат съобщени, след като му бъде повдигнато обвинение \r\nСтрелецът е пенсиониран строителен работник, чиито съседи го описват като \" човек с проблеми с контрола на гнева\". Срещу него е имало оплаквания от съседи, включително за пускане на силна музика и \"размяна на заплашителни погледи.\" Повечето от обитателите в сградата са имали проблеми с него в миналото, но със сигурност нищо толкова сериозно.\" \r\nЕдин съсед, който поиска да не бъде назоваван, припомни, че стрелецът се е сбил през последните няколко месеца с член на семейството, който живее с жената, която е застреляна на третия етаж. Не е ясно за какво е бил конфликтът. \r\n \r\n  Юлиян Марков", "date": "2019.10.14", "title": "Chicago Sun Times: Трима българи и американец са загинали при стрелба в Чикаго"}
{"url": "http://www.focus-news.net/news/2019/10/14/2708053/anadolu-agency-sasht-izteglyat-silite-si-ot-nablyudatelen-post-yuzhno-ot-ayn-al-arab-v-siriya.html", "text": "САЩ изтеглиха своите сили от военния наблюдателен пост южно от Айн Ал-Араб (Кобани) в Северна Сирия, предава турската информационна агенция  Anadolu Agency , като се позовава на източници от кръговете по сигурността. \r\nПо-рано американският министър на отбраната Марк Еспер заяви, че САЩ се готвят да евакуират около 1000 американски войски от Северна Сирия. Решението бе взето седмица, след като държавният глава на САЩ Доналд Тръмп обяви, че Вашингтон ще изтегли силите си от сирийската граница след телефонен разговор с турския президент Реджеп Тайип Ердоган. \r\nМиналата сряда Турция започна операция „Извор на мира\" на изток от река Ефрат в северната част на Сирия, за да осигури границите си чрез елиминиране на терористичните елементи и да гарантира безопасното завръщане на сирийските бежанци и териториалната цялост на разкъсваната от война страна. \r\n \r\n . \r\n \r\n  Тереза Герова", "date": "2019.10.14", "title": "Anadolu Agency: САЩ изтеглят силите си от наблюдателен пост южно от Айн ал-Араб в Сирия"}
{"url": "http://www.focus-news.net/news/2019/10/14/2708051/donald-tramp-stranite-ot-evropa-tryabva-da-si-priberat-ostanalite-v-siriyskite-zatvori-chlenove-na-islyamska-darzhava.html", "text": "САЩ вече изведоха най-опасните членове на терористичната групировка „Ислямска държава“ от затворите в Сирия, сега е ред на Европа трябва да си приберат останалите. Това обяви президентът на САЩ Доналд Тръмп на страницата си в социалната мрежа Twitter, предава  TACC . \r\n„САЩ взеха в ръцете си най-опасните престъпници от „Ислямска държава“. Турция и кюрдите не трябва да позволяват да избягат (останалите). Европа трябваше да ги вземе. Те трябва да го направят сега. Никога няма да ги пуснем и няма да допуснем те да бъдат докарани в САЩ\", увери американският държавен глава.  \r\n \r\n  Тереза Герова", "date": "2019.10.14", "title": "Доналд Тръмп: Страните от Европа трябва да си приберат останалите в сирийските затвори членове на „Ислямска държава“"}
{"url": "http://www.focus-news.net/news/2019/10/14/2708055/evropeyskata-sedmitsa-na-profesionalnite-umeniya-shte-se-provede-v-helzinki.html", "text": "Четвъртата европейска седмица на професионалните умения под надслов „ПОО за всички — умения за цял живот“ ще се проведе в Хелзинки от днес до 18 октомври. Това съобщиха от пресцентъра на  Представителството на ЕК в България . Събитието е организирано от Европейската комисия съвместно с финландското председателство на Съвета на ЕС. Настоящото четвърто издание ще продължи да насърчава хората от всички възрасти „да откриват своите таланти“ чрез професионалното образование и обучение (ПОО). Централната тема на кампанията ни тази година е „ПОО за всички — умения за цял живот“, заяви Мариан Тейсен, комисар за заетостта, социалните въпроси, уменията и трудовата мобилност.  \r\n„Дълбоко съм убедена, че професионалното образование и обучение помага на хората да започнат и да развият процъфтяващи кариери независимо от възрастта си. Ето защо бих искала ПОО да стане валиден интелигентен избор както за младите хора, така и за възрастните. Професионалното образование и обучение е привлекателен избор във Финландия. Почти половината от младите хора кандидатстват за професионално образование и обучение веднага след основното си образование. Нашата цел е да се повиши нивото на образование на цялото население на Финландия. За постигането на тази цел са необходими големи инвестиции в образованието и обучението. Това е и най-ефективният начин за увеличаване на заетостта, равенството и благосъстоянието“, казва Ли Андерсон, министър на образованието на Финландия.  \r\nБързото технологично развитие увеличава необходимостта от непрекъснат процес на учене. С цел да се гарантира, че всички могат да продължат да актуализират своите знания, умения и компетентности през целия си живот, трябва да се разработят ефективни и ориентирани към бъдещето политики в областта на образованието и обучението. \r\nОсвен събитията по време на Седмицата в Хелзинки, вече са регистрирани над 1000 дейности и прояви, които ще се провеждат през цялата година на местно, регионално и национално равнище в цяла Европа и извън нея. Всички заинтересовани страни се обединиха, за да изтъкнат ползите от ПОО, да представят възможностите и да насърчат образователния модел, който има потенциал да преобрази живота както на младите, така и на по-възрастните хора. \r\nПочти 80% от младите хора, завършили ПОО, намират работа скоро след дипломирането си. По тази причина Европейската седмица на професионалните умения има за цел да подобри привлекателността на професионалното образование и обучение чрез акцент върху високите постижения и качеството. Освен това тя насърчава повишаването на осведомеността относно многобройните възможности, които професионалното образование и обучение може да предложи. ПОО предлага многобройни възможности за повишаване на квалификацията и за преквалификация, рентабилни както за работниците и служителите, така и за работодателите. Тези възможности помагат на хората от всички възрасти да се адаптират към бързите промени на пазара на труда, като повишават техния потенциал за заетост за осигуряване на висококачествени работни места. Възможностите подкрепят дружествата при попълването на пропуските в уменията, като осигуряват образование и обучение за наличния персонал с цел повишаване на конкурентоспособността в нашата бързо променяща се икономика. \r\nСъздадена през 2016 г., Европейската седмица на професионалните умения е ежегодна кампания, която цели насърчаване на професионалното образование и обучение и подобряване на неговия имидж. Кампанията включва дейности и събития през цялата година и завършва с официална седмица в определен град. \r\nОт самото стартиране Седмицата се ползва с висока степен на ангажираност и подкрепа от страна на заинтересованите страни, резултат от което са впечатляващите достижения на кампанията - почти 2000 дейности и прояви, които достигнаха до над 2,4 милиона души през 2018 г. \r\nСтепента на участие в ПОО непрекъснато се увеличава през последните няколко години, като все повече и повече хора са се възползвали от този уникален образователен модел.  \r\nОт 2018 г.:  \r\n- почти 80% от младите хора, завършили ПОО, намират работа скоро след дипломирането си;  \r\n- процентите на безработицата сред младите хора са на рекордно ниско равнище от 15,2 %; \r\n- 22 % от хората в Европа се считат за „нискоквалифицирани“ ; \r\n- 48 % от учащите се участват във форми на ПОО; \r\n- 11 % от възрастното население на Европа взема участие в обучение за възрастни; \r\n- 72 % от дружествата предоставят на служителите си възможности за обучение (2015 г.); \r\n49 % от работниците и служителите участват в свързано с работата обучение, предлагано от \r\nработодателя им (2015 г.). \r\nВсяка година по време на Европейската седмица на професионалните умения заслужили лица, организации и инициативи се отличават с „ награди за високи постижения в областта на ПОО“. Наградите се връчват, за да се изтъкне качеството в областта на професионалното образование и обучение (ПОО), да се осигури видимост за победителите, да се мотивират участниците и да се подпомогне развитието на мрежите и на новите възможности за професионална реализация. Всеки може да гласува чрез тази връзка и да избере историята в областта на ПОО, която най-много го вдъхновява. Гласуването ще бъде възможно до 15 октомври включително. Планира се церемонията по връчване на наградите да се проведе по време на Седмицата.", "date": "2019.10.14", "title": "Европейската седмица на професионалните умения ще се проведе в Хелзинки"}
{"url": "http://www.focus-news.net/news/2019/10/14/2708056/denyat-14-oktomvri-v-balgarskata-istoriya.html", "text": "На днешния ден Светата православна църква чества Света Преподобна Параскева /Петка/ Търновска - Петковден. Имен ден днес имат Петка, Параскева, Парашкева, Петко, Петкана, Пенка, Паро, Парун. \r\nПо инициатива на министър Константин Величков в София през 1896 г. се открива Държавно рисувално училище. За негов директор е назначен Иван Мърквичка. \r\nПрез 1915 г. с манифест цар Фердинанд І обявява война на Сърбия и страната влиза в Първата световна война на страната на Централните сили, с което България прави опит да осъществи националното си обединение. \r\nЗапочва масирано нападение през 1922 г. от страна на чети на ВМРО начело с Алеко Василев и Георги Атанасов, които само за няколко дни, успяват да окупират Неврокоп и да прогонят федералистите на Тодор Паница. \r\nПрез 1940 г. в послание до цар Борис III английският крал Джордж VI предупреждава България да не влиза в съюз с Германия по време на Втората световна война. \r\n \r\n \r\n2002 г. \r\nВ София започва четвъртият инвестиционен форум за Югоизточна Европа в рамките на Пакта за стабилност, на който се обсъждат перспективите за финансиране на страните от региона и влиянието на еврото. \r\n \r\n \r\n2001 г. \r\nПравителството провежда семинар за обучение на депутатите. Темата му е: \"Практика на взаимоотношенията между законодателната и изпълнителната власт\". Целта е да се подобрят отношенията между коалиционните партньори - НДСВ и ДПС, след като вижданията им за президентските избори се разминават. \r\n \r\n \r\n1971 г. \r\nВисшият педагогически институт във Велико Търново става Великотърновски университет \"Кирил и Методий\"(първият извънстоличен университет). \r\n \r\n \r\n1947 г. \r\nПровежда се тринадесети пленум на ЦК на БРП (к), който в отсъствието на Георги Димитров и Васил Коларов и в духа на съвещанието от Шкларска Поремба (22-28 септември същата година) решава да се премине към настъпление срещу опозицията до пълното й унищожаване; към преустройство на ОФ в единна масова организация и към \"преход към социалистическо развитие\", като за целта се промени и проектът за конституция. \r\n \r\n \r\n1944 г. \r\nПровежда се национална конференция на БЗНС. За главен секретар се избира Д-р Георги М. Димитров. \r\n \r\nСветият синод изпраща писмо до министър-председателя Кимон Георгиев, в което го уверява в благосклонното отношение на Българската православна църква към политиката на ОФ. \r\n \r\n \r\n1940 г. \r\nВ послание до цар Борис III английският крал Джордж VI предупреждава България да не влиза в съюз с Германия по време на Втората световна война. \r\nВ периода от 1939 до 1940 г. България е подложена на силен политически натиск от страна на Антантата и оста Рим-Берлин-Токио. Натискът се увеличава с провеждането на успешни военни кампании на Германия през средата на 1940 г. В съобщението на Джордж VІ се отправя директно предупреждение за започване на открити военни действия на територията на страната, в случай, че България се присъедини към Тристранния пакт. \r\n \r\n \r\n1929 г. \r\nВнушителна английска ескадра под флага на командващия Средиземноморския флот адмирал Фредерик Фийлд за първи път след Световната война посещава Истанбул. Адмирал Фийлд е приет в Анкара лично от Мустафа Кемал Ататюрк. \r\n \r\n \r\n1922 г. \r\nПриема се Закон за допитване до народа за виновността на министрите от кабинетите Гешов - Данев и Малинов - Костурков (22-ма бивши министри) за обявените и водени войни (1912-1913 г. и 1918 г.) и за последвалите ги национални катастрофи. Законът е отменен на 21 март 1924 г. \r\nЗаконът е приет по време на земеделското управление на Александър Стамболийски. Гласуван е от ХІХ-то Обикновено Народно събрание. Законът постановява допитването да се извърши чрез гласуване с два вида бюлетини – черни (гласуване за “невиновен”) и бели – за “виновен”. Ако резултатът от допитването е мнозинство за “виновни”, се предвижда министрите от трите кабинета се съдят от държавен съд, чийто състав се определя със специален закон. \r\nРеферендумът се подготвя и провежда при голяма политическа активност. От 926 490 избиратели, участвали в допитването, 647 313 гласуват с бялата бюлетина, 223 587 – с черната; 55 593 бюлетини са недействителни (лозунги и др.). На 31 януари 1923 г. се приема специален Закон за съдене на министрите. Той утвърждава референдума за установяване виновността на министрите. Законът уточнява начина за формиране на съда и постановява, че присъдите на държавния съд не подлежат на обжалване. \r\n \r\nЗапочва масирано нападение от страна на чети на ВМРО начело с Алеко Василев и Георги Атанасов, които само за няколко дни успяват да окупират Неврокоп и да прогонят федералистите на Тодор Паница (на снимката). \r\nПрез есента на 1919 г. под ръководството на Т. Александров, П. Чаулев и ген. Ал. Протогеров, ВМРО възстановява дейността си като национално-революционна организация на македонските българи. Ръководителите й са привърженици на идеята за присъединяване на Вардарска и Беломорска Македония към България, но поради нейното поражение в Първата световна война (1914-1918 г.) приемат идеята на ВМОРО за автономия на Македония.  \r\nУбийство на Тодор Александров на 31 август 1924 г. временно разклаща позициите на организацията. На конгрес проведен в Пиринска Македония през февруари 1925 г. е избран нов ЦК на ВМРО, в който влиза младия и енергичен Иван Михайлов. След тази организационна промяна, тактиката на ВМРО еволюира и от масови четнически акции се пристъпя към изграждането на терористични групи в т.нар. \"тройки\" и \"петорки\". Този подход се оказва по-ефективен, тъй като борбата с чети изисквала все по-голям човешки и финансов ресурс, за разлика от възприетата тактика на терор. \r\nСлед 1928 г. ВМРО се разцепва на две отделни организации. Започва вътрешна борба между двете, която продължава няколко години и отслабва тяхната роля като националнореволюционни организации. След държавния преврат на 19 май 1934 г. са забранени, както и всички други политически, професионални и националнореволюционни организации в страната. \r\n \r\n \r\n1921 г. \r\nСъздава се комитет Народен сговор с председател Александър Греков (на снимката) и подпредседател професор Александър Цанков. В него влизат дейци на опозиционните партии (без комунисти), запасни военни и безпартийни интелектуалци. Целта е обединение на опозицията за сваляне на кабинета. В края на 1921 и началото на 1922 г. са учредени местни групи и в редица други градове на страната, в които има военни гарнизони. Официалното оповестяване на организацията става на 15 март 1922 г., а на 10 април с. г. започва да излиза и печатният й орган – вестник \"Слово\". След убийството на Ал. Греков, през май 1922 г. на негово място е издигнат професор Ал. Цанков. Заедно с Военния съюз Народният сговор участва в подготовката и извършването на държавния преврат на 9 юни 1923 г. и поема управлението на страната до 21 юни 1931 г. През това време излъчва два кабинета - на професор Ал. Цанков (от 9 юни 1923 г. до 4 януари 1926 г.) и на А. Ляпчев (от 4 януари 1926 г. до 29 юни 1931 г.). Организацията е в основата на Демократическия сговор, учреден на 10 август 1923 г. До правителствената промяна на 4 януари 1926 г. негови дейци имат доминиращо влияние в управлението на страната, след което са изтикани на по-заден план от другите два лагера в Демократическия сговор, групирани около А. Ляпчев и Ат. Буров. До юни 1931 г. дейците на бившата организация не остават вън от управлението на страната. След разцеплението на Демократическия сговор през май 1932 г преминават към крилото на професор Ал. Цанков, което малко по-късно се преобразува в нова политическа формация под името Народно социално движение. \r\n \r\n \r\n1915 г. \r\nНа 14 октомври 1915 г. с манифест цар Фердинанд І обявява война на Сърбия и страната влиза в Първата световна война на страната на Централните сили, с което България прави опит да осъществи националното си обединение. На фронта българската армия е изправена срещу войските на Съглашението в изтощителна война, продължила до 29 септември 1918 г., когато е сключено Солунското примирие. \r\n \r\n \r\n1896 г. \r\nПо инициатива на министър Константин Величков в София се открива Държавно рисувално училище. За негов директор е назначен Иван Мърквичка. \r\nРисувалното училище е замислено като смесен тип учебно заведение – по образец на класическите европейски художествени академии и на вече функциониращите в Западна и Средна Европа художествено-индустриални училища. През 1909 от Държавно рисувално, учебното заведение е трансформирано в Художествено-индустриално училище, а от 1921 г. прераства в Художествена академия. През 1951 г. академията е преобразувана във Висш институт за изобразително изкуство „Н. Павлович\", а от 1995 г. - в Национална художествена академия. \r\n \r\n \r\n1870 г. \r\nВ бр. 46 на в. \"Свобода\" e публикувана програмата на БРЦК. \r\n \r\n \r\n1869 г. \r\nПо инициатива на Рахил Душанова и Петър Берковски в Хасково се учредява “Народно българско женско дружество”. \r\n \r\n \r\n \r\n На тази дата са родени: \r\n1925 г. \r\nРоден е Михаил Маринов – български поет и драматург. Завършва българска филология през 1952 г. и театрална школа през 1953 г. Маринов работи в Радио София, артист е в пътуващия Софийски драматичен театър. Драматург е на Плевенския театър (1964 г. - 1965 г.) и Разградския театър (1966 г.). Завежда сектор “Чуждестранна поезия” в списание “Пламък” от 1966 г. Автор е на произведения за деца. Маринов е преводач от руски и френски език. \r\n \r\n \r\n1922 г. \r\nРодена е Розалия Николова Ликова – български литературен историк, теоретик и критик. Завършва славянска филология в СУ “Св. Климент Охридски” през 1949 г. Дисертацията й е на тема\"Сатирата в българската литература през 30-те години\". Редовен асистент е от 1949 г., доцент от 1963 г., професор по нова българска литература от 1967 г. в СУ “Св.Климент Охридски”. Печата литературна критика от 1949 г. в списание \"Септември\". Научните й интереси са съсредоточени върху проблемите на българската литература между двете войни и след 9 септември 1944 г. По-значителните й изследвания са събрани в книгите \"Г. Караславов\" (1958 г.), \"Младен Исаев\" (1960 г.), \"За някои особености на българската поезия. 1923-1944” (1961 г.), \"Българската белетристика между двете войни. 1918-1944” (1965 г.), \"Писатели и време\" (1968 г.), \"Съвременни автори и проблеми\" (1968 г.), \"Разказвачът в съвременната българска белетристика\" (1978 г.), \"Естетически прелом в поезията на 20-те години\" (1978 г.), \"История на българската литература. Поети на 20-те години\" (1979 г.), \"Литература и художествени търсения\" (избрано, 1982 г.), \"Проблеми на европейския символизъм\" (1984 г.), \"Портрети на български символисти\" (1987 г.), \"Художествени насоки на българския символизъм\" (1988 г.) и други. \r\n \r\n \r\n1895 г. \r\nРоден е генерал-майор Ганчо Манчев, командир на Въздушни войски (15 октомври 1944 -май 1945 г.). \r\n \r\n \r\n1859 г. \r\nРоден е генерал-майор Христо Николов Петрунов – български офицер. Завършва Военното училище в София с първия випуск през 1879 г. и служи като кавалерист. Командирован е в 38. драгунски полк в Русия през 1882 г. Завършва Офицерската кавалерийска школа в Санкт Петербург през 1884 г. След завръщането си е командир на ескадрон в 1. конен полк от 1885 г. По време на Сръбско-българската война от 1885 г. командва конния полк в сраженията при Цариброд и Пирот. След войната е първият инспектор на конницата в българската войска в периода от 1890 до 1900 г. Получава званието почетен флигел-адютант. Началник е на кавалерийска дивизия от 1892 г. и заместник-инспектор на кавалерията от 1912 г. През Балканската война (1912-1913 г.) като заместник-инспектор на кавалерията организира формирането на 10 конни и 20 пеши ескадрона в Западна Тракия. По време на Междусъюзническата война е назначен за началник на Македонската полева подвижна конница и воюва срещу сърбите при Пирот и Ниш. През Първата световна война ( от 1915 до 1918 г.) е началник на 3. дивизионна област от 1916 г. \r\n \r\n \r\n1852 г. \r\nРоден е Павел Бобеков – български революционер, учител и журналист, ръководител на революционния комитет в Панагюрище. Определен е за хилядник на панагюрските въстаници, а след обявяване на Априлското въстание оглавява Привременното правителство на IV-ти революционен окръг, което осъществява новосъздадената българска власт в Панагюрище. Емигрира в Румъния след разгрома на въстанието, където издава първия български всекидневник \"Секидневний новинар\" през 1877 г. През Руско-турската освободителна война е преводач. Павел Бобеков умира в Търново на 17 октомври 1877 г. \r\n \r\n \r\n1825 г. \r\nРоден е Йордан Йорданов Ненов – български възрожденски учител. Учи в Елена, след това при Р. Попович в Карлово и при Е. Васкидович в Свищов. През периода 1841-1876 г. е учител в Елена, Пазарджик, Панагюрище, Сопот, Чирпан, Хасково. В Панагюрище негови ученици са М. Дринов и Н. Бончев. По време на Руско-турската война от 1877-1878 г. е заточен в Мала Азия. След Освобождението се занимава с превеждане на турски документи и художествена литература от гръцки език. \r\n \r\n \r\n На тази дата умират: \r\n \r\n \r\n2009 г.  \r\nУмира Жана Николова-Гълъбова. \r\nПроф. Гълъбова е български учен-филолог, есеист и публицист. Автор е на литературоведски и езиковедски изследвания, на литературна и философска есеистика. Основните ѝ научни интереси са в областта на литературната критика и лексикографията. Освен това е преводач и редактор. \r\n \r\n \r\n \r\n \r\n За изготвянето на историческата справка на Агенция “Фокус” са използвани следните източници: \r\n \r\n Енциклопедия “България” - Издателство на БАН, 1982 г.; \r\nЕнциклопедия “Британика” (2004 г.); \r\nБолшая Советская Энциклопедия (1970 г.); \r\nФамилна енциклопедия “Larousse”; \r\nИстория на Българите - Късно средновековие и Възраждане - Издателство “Знание” ЕООД, Книгоиздателска къща “Труд”, 2004 г.; \r\nИстория на Българите - От древността до края на XVI век - Издателство “Знание” ЕООД, Книгоиздателска къща “Труд”, 2003 г.; \r\nИстория на Българите - Българската дипломация от древността до наши дни - Издателство “Знание” ЕООД, Книгоиздателска къща “Труд”, 2003 г.;  \r\nИстория на България по дати - Книгоиздателска къща “Труд”, 2003 г.; \r\nБългарски традиционен календар - БАН, Издателство Вион, 2002 г.; \r\nИстория на Балканите XIV - XX век - Издателска къща “Хермес”, 2002 г.; \r\nБългарска военна история - БАН, 1989 г.; \r\nИстория на войните в дати - Издателска къща “Емас”, 2001 г.; \r\nИстория на Русия - Книгоиздателска къща “Труд”, 2002 г.; \r\nИстория на Османската империя - Издателство “Рива”, 1999 г.; \r\nБългарска енциклопедия, БАН, Книгоиздателска къща “Труд”, 2003 г.; \r\nИсторически бюлетин – на “The New York Times”; \r\nИсторически бюлетин – на “The History Channel”; \r\nИсторически бюлетин – на “World of Quotes”;", "date": "2019.10.14", "title": "Денят 14 октомври в българската история"}
{"url": "http://www.focus-news.net/news/2019/10/14/2708062/pozhar-e-goryal-na-halma-trapezitsa-vav-veliko-tarnovo.html", "text": "Пожар е горял на хълма Трапезица във Велико Търново през изминалата нощ. Сигналът за огъня е подаден вчера вечерта, съобщиха от  ОДМВР-Велико Търново .  На място веднага са изпратени екипи на пожарната. Пожарът вече е потушен.", "date": "2019.10.14", "title": "Пожар е горял на хълма Трапезица във Велико Търново"}
{"url": "http://www.focus-news.net/news/2019/10/14/2708052/ministarat-na-otbranata-krasimir-karakachanov-shte-uchastva-v-tseremoniya-po-vavezhdane-v-eksploatatsiya-na-trenazhor-na-samolet-pilatus.html", "text": "Министърът на отбраната Красимир Каракачанов ще участва в церемонията по въвеждане в експлоатация на тренажор/симулатор на самолет „Пилатус“ РС - 9М във Военновъздушната учебна база (ВВУБ) „Георги Бенковски“ в Долна Митрополия от 13.00 часа. Това съобщиха от пресцентъра на  Министерство на отбраната . На събитието ще присъства и заместник-началникът на отбраната вицеадмирал Емил Ефтимов.  \r\nТренажорът - симулатор на полетни и навигационни процедури (Flight and navigation procedure trainer/FNPT) е изграден от компанията „Пилатус“ в сътрудничество с италианската компания „Елит“. Системата се състои от пълноразмерен макет на кабината на самолета с реално и функционално оборудване. Математическият модел позволява изпълнението на всички фигури от сложния и висш пилотаж. Визуалната база данни позволява симулация на полети денем и нощем и задаване на различни параметри на метеорологичните елементи (вятър, полетна видимост, метеорологични явления). \r\nСъбитието е част от поредицата мероприятия, посветени на празника на авиацията и Военновъздушните сили (ВВС) 16 октомври и 107-ата годишнина от провеждането на първия боен полет. В рамките на него ще бъде представена благотворителна фотоизложба в подкрепа на децата на загинали военнослужещи от ВВС.", "date": "2019.10.14", "title": "Министърът на отбраната Красимир Каракачанов ще участва в церемония по въвеждане в експлоатация на тренажор на самолет „Пилатус“"}
{"url": "http://www.focus-news.net/news/2019/10/14/2708058/bezplatni-konsultatsii-s-vodeshtiya-onkoginekolog-dots-d-r-alper-karalyok-shte-se-provedat-v-sofiya.html", "text": "На 23 октомври в България ще гостува доц. д-р Алпер Каральок, водещ специалист по онкологична гинекология от високотехнологичната болница Liv Hospital в Турция. Това съобщиха от пресцентъра на  „Медикъл Караджъ“ . Доц. Каральок ще консултира безплатно пациенти в София по покана на Здравен информационен център „Медикъл Караджъ“, в рамките на инициативата им да предоставят достъп на българските пациенти до последните достижения в медицината, като си партнират с едни от най-добрите лечебни заведения и специалисти от цял свят. \r\nГинекологичните заболявания са сред най-големите страхове на всяка жена, а онкологичните гинекологични диагнози са едни от най-честите. Те идват от ракови клетки, възникнали в някой от органите на репродуктивната система у жената. Ракът на маточната шийка е 4-то по честота злокачествено заболяване при жените в световен мащаб, ракът на ендометриума (матката) е на 6-о място, а на яйчниците – на 8-мо. Годишно повече от 1 милион жени по света са засегнати от тези диагнози. \r\nЕндоскопските или минимално инвазивни хирургични методи подобриха значително лечението на тези заболявания и качеството на живот на пациентите с онкогинекологични заболявания, посочва доц. Алпер Каральок. Това са хирургични техники, при които диагностиката и лечението се подпомагат от много малки камери, вкарани през малки отвори в тялото. Такива операции се характеризират с по-малки разрези, по-малко болка и по-кратко време за възстановяване. В Liv Hospital те се извършват с високотехнологични HD камери и намират широко приложение: при отстраняване на миома на матката; за лечение на кисти на яйчниците и ендометриозни кисти; при пролапс на матката и извънматочни бременности, както и в лечението на злокачествени онкологични заболявания. \r\nДоц. Алпер Каральок е онкогинеколог със значителен професионален опит, включително и в отделението по онкогинекология на Memorial Sloan Kettering Cancer Center – една от най-реномираните лечебни и изследователски институции в областта на онкологията в САЩ. Автор е на повече от 50 научни статии, публикувани в национални и международни журнали. \r\nКонсултациите с доц. Алпер Каральок в София на 23 октомври са безплатни и ще се провеждат по предоставени от пациентите медицински документи и образни изследвания. Желаещите трябва да се запишат предварително на тел. 0879 977 401 или 0879 977 402. \r\n Повече за „Медикъл Караджъ“: \r\nМисията на Здравен информационен център „Медикъл Караджъ“ е да подпомага пациенти от България при разрешаването на техния здравословен проблем, като ги свързва с водещи лечебни заведения в Турция, Испания, Австрия, Израел, Чехия, Украйна, Германия, САЩ и др. Благодарение на изградените партньорски взаимоотношения с клиники в цял свят и на натрупания опит, „Медикъл Караджъ“ може да предостави възможности за второ медицинско мнение, диагностика и лечение за всяка диагноза. Здравно-информационният център съдейства във всеки етап от лечението – както за комуникацията с клиниките, така и за организацията около пътуването, като услугите са напълно безплатни за пациента. \r\n Повече за Liv Hospital: \r\nНаименованието на Liv Hospital е вдъхновено от принципа за „Leading International Vision“ (в превод – „водеща международна визия“) и от думата „live“ (живея). Днес болниците с бранда LIV посрещат пациенти от цял свят, като обединяват всички съвременни медицински технологии под един покрив. Високо квалифицирани медицински кадри, лично отношение и персонализирани терапии допълват концепцията за „медицина от бъдещето“. Всички медицински отделения са изградени в съответствие с подхода за 360-градусово обслужване, като обхващат профилактиката, диагностиката и лечението във всички сфери на медицината.", "date": "2019.10.14", "title": "Безплатни консултации с водещия онкогинеколог доц. д-р Алпер Каральок ще се проведат в София"}
{"url": "http://www.focus-news.net/news/2019/10/14/2708065/v-industrialen-i-logistichen-park-burgas-shte-se-provede-germano-balgarski-ikonomicheski-forum.html", "text": "В административната сграда на Индустриален и логистичен парк - Бургас ще се проведе германо-български икономически форум. Това съобщиха от пресцентъра на  Община Бургас . В него ще участват представители на Баварското министерство за икономика, регионално развитие и енергетика, Германската агенция за инвестиции, Индустриално-търговската камара в град Констанц, Сдружение Източна Европа на германската икономика и представители на фирми от България и Германия. Събитието ще бъде открито в 10.00 часа с приветствени слова от Димитър Николов, областния управител Вълчо Чолаков, зам.-министъра на енергетиката Жечо Станков, Антоанета Барес - изпълнителен директор на Национална компания Индустриални зони, Митко Василев - главен управител на Германо-българската индустриално-търговска камара, която е и основен организатор на събитието. Сред потвърдилите участие чуждестранни лектори са: д-р Патриция Калийс - министерски съветник и ръководител на отдела за регионално развитие в Баварското министерство за икономика, регионално развитие и енергетика, проф. д-р Уве Бьом - ръководител на отдела за международни дейности към индустриално-търговската камара Горен Рейн-Боденско езеро (град Констанц), Аня Квиринг - регионален директор за Югоизточна Европа на Сдружението Източна Европа на германската икономика, Гюнтер Майер от германската агенция за инвестиции Germany Trade & Invest (GTAI), ръководител на бюро София и Букурещ, Жанин Ханзен от Асоциацията на германските индустриално-търговски камари.  \r\nЦелта на всички участници и организатори е задълбочаването на бизнес отношенията между двете държави. По време на форума ще бъдат презентирани съществуващите и бъдещите индустриални зони на Бургас като перспективни локации за инвестиране.", "date": "2019.10.14", "title": "В Индустриален и логистичен парк - Бургас ще се проведе германо-български икономически форум"}
{"url": "http://www.focus-news.net/news/2019/10/14/2708063/zeri-kosovo-albantsite-ot-medvedzha-nastoyavat-novoto-pravitelstvo-v-prishtina-da-nalozhi-retsiprochnost-s-kosovskite-sarbi.html", "text": "Албанците от Медведжа настояват новото правителство да наложи в управлението си принципа на реципрочност с косовските сърби, отбелязва електронното издание на прищинския ежедневник  Zeri . \r\nНа североизток Косово граничи с Медвежда – една от трите общини в Южна Сърбия, населени предимно с албанци. По-рано броят им бе далеч по-голям, но през годините мнозина от албанците избягаха в чужбина или в Косово в търсене на по-добър живот. Онези обаче, които остават, споделят, че често се чувстват забравени от властите както в Прищина, така и в Тирана. \r\nОт редакцията подчертават, че след последните местни избори в Сърбия в Общинското събрание в Медведжа са останали едва трима представители на албанците. По-рано броят им е бил осем. Очакванията на албанците в района са след формирането на новото правителство в Прищина да бъде приет по-сериозен подход към тях.  \r\nПредставители на албанците, живеещи в Медведжа, настояват живущите в Прешевската долина да бъдат включени в процеса на преговори между Косово и Сърбия за нормализация на двустранните отношения, които са застой от ноември миналата година, когато Прищина наложи 100-процентови мита за внос на сръбски стоки в страната. \r\n \r\n  Тереза Герова", "date": "2019.10.14", "title": "Zeri (Косово): Албанците от Медведжа настояват новото правителство в Прищина да наложи реципрочност с косовските сърби"}
{"url": "http://www.focus-news.net/news/2019/10/14/2708059/pravoslavnata-tsarkva-proslavya-sv-petka-balgarska.html", "text": "На 14-ти октомври Православната църква прославя преподобна  Параскева- Петка Българска (Търновска, Епиватска, Белградска, Яшка). Св. Петка е една от най-обичаните и почитани светици не само в България, но и в целия православен свят. \r\nЖивяла е през ХI век, просиява с чудни монашески и аскетични подвизи в светите земи на Палестина и завършва земния си път в родния си Епиват, където нетленните й мощи извършват многобройни чудеса. Оттам започват нейните дълги посмъртни скитания по земите на Балканския полуостров, които я правят „своя“ и за българи, и за сърби, и за румънци, и за гърци… \r\nИмето на света Параскева идва от гръцки и гръцки означава „петък“. Това е денят на кръстната смърт на Спасителя. Монахинята св. Параскева често се изобразява на икони и стенописи редом със св. Неделя в царски одежди, които са символ на Възкресението в неделния ден. \r\nДнес мощите на светицата почиват в румънския град Яш. \r\nНа 13 юни 1641 г. мощите на св. Петка са пренесени в новопостроения храм „Св. Три светители“ в Яш. Храмът е издигнат по времето на крал Василий Лупу и осветен от Молдовския митрополит Варлаам. В тази църква те били съхранявани в готическата зала на Василий Лупу в параклиса, където след избухналия пожар по чудо остават невредими. \r\nНа 27 декември 1888 г. с благословението на митрополит Йосиф мощите й са пренесени в новата митрополитска катедрала в Яш, където пребивават и до днес, утвърждавайки храма и града като главен център на поклонничеството в Румъния. \r\nСпоред народните вярвания Света Петка е покровител на семейството, плодородието, раждането. Денят се смята за завършек на лятото и есента, като с това приключва и активният стопански цикъл. Народът отбелязва Петковден като начало на зимните празници. По традиция се правят курбани, сборове и служби за здраве и плодородие. От Петковден до Димитровден се забранява работата с вълна, кроене, шиене - за да не нападат хищниците стадата. \r\nНа този ден имен ден празнуват: Петко, Петка, Петкан, Петра, Петрана, Петрина, Петрия, Петричка, Петкана, Пенко, Пенка, Параскев, Параскева, Парашкев, Парашкева, Паруш, Кева.", "date": "2019.10.14", "title": "Православната църква прославя св. Петка Българска"}
{"url": "http://www.focus-news.net/news/2019/10/14/2708066/18-godishen-mladezh-e-zaginal-a-chetirima-sa-postradali-pri-katastrofa-na-patya-selo-cherkovo-karnobat.html", "text": "18-годишен младеж е загинал, а четирима са пострадали при катастрофа на пътя село Черково – Карнобат. Това съобщиха от  ОДМВР - Бургас . Инцидентът е станал на 11 октомври т.г. около 23.37 часа на пътя село Черково – Карнобат. Поради движение с несъобразена скорост лек автомобил „Мерцедес C 250 TD”, управляван от 20-годишен мъж, блъска излязло на пътното платно диво прасе. От катастрофата на място е загинал спътникът на водача – 18-годишен младеж от с. Черково. От инцидента са пострадали: 20-годишния водач, който е получил комоцио и е настанен в отделение „Неврохирургия“ към УМБАЛ – Бургас (без опасност за живота) и неговите спътници – 19-годишен мъж, който е получил комоцио и е настанен в Неврохирургията към УМБАЛ – Бургас (без опасност за живота), 18-годишен младеж, който е получил контузии по тялото и е настанен в Първа хирургия на УМБАЛ – Бургас (без опасност за живота) и 30-годишен мъж, който е получил комоцио (без опасност за живота) и е прегледан и освободен за домашно лечение.", "date": "2019.10.14", "title": "18-годишен младеж е загинал, а четирима са пострадали при катастрофа на пътя село Черково – Карнобат"}
{"url": "http://www.focus-news.net/news/2019/10/14/2708070/sport-viktoriya-tomova-otstapi-s-tri-pozitsii-v-svetovnata-ranglista.html", "text": "Виктория Томова отстъпи с три позиции в световната ранглиста и през новата седмица първата ракета на България при дамите заема 146-о място. \r\nСтраната ни вече има три представителки в „Топ 200“. Елица Костова се изкачи с 14 места до номер 198 в света, а Изабелла Шиникова 169-та в класирането, с една позиция по-нагоре спрямо предходната седмица. \r\nВ „Топ 10“ няма промени. Начело в ранглистата е Ашли Барти, следвана от Каролина Плишкова и Наоми Осака.", "date": "2019.10.14", "title": "Спорт: Виктория Томова отстъпи с три позиции в световната ранглиста"}
{"url": "http://www.focus-news.net/news/2019/10/14/2708069/posolstvoto-na-azerbaydzhan-organizira-prezentatsiya-na-knigata-izbrani-tvorbi-na-nasimi-v-sofiya.html", "text": "Посолството на Азербайджан организира презентация на книгата „Избрани творби на Насими“ в София. Това съобщиха от  Посолството на Азербайджан . Поводът е 150-годишнината на Българската академия на науките и 650-годишнината от рождението на видния азербайджански поет Сеййид Имадеддин Насими. Организатори са Азербайджанската национална академия на науките (АНАН), Посолството на Азербайджан в България и Центърът за азербайджански език и култура към Софийския университет в сътрудничество със Съюза на българските писатели. \r\nКнигата „Избрани творби на Насими“ е преведена на български език. Събитието ще се проведе от 17.30 часа в Зала „Проф. Малин Дринов” на Българската академия на науките.", "date": "2019.10.14", "title": "Посолството на Азербайджан организира презентация на книгата „Избрани творби на Насими“ в София"}
{"url": "http://www.focus-news.net/news/2019/10/14/2708072/54-godishen-mazh-e-blasnat-ot-lek-avtomobil-v-selo-slavyantsi-v-oblast-burgas.html", "text": "54-годишен мъж е блъснат от лек автомобил в село Славянци. Това съобщиха от  ОДМВР - Бургас . Инцидентът е станал на 13 октомври т.г. около 18.00 часа в село Славянци в района на кръстовището на улиците „Георги Димитров“ и „Кооперативна“. Лек автомобил „Опел Алгида“, управляван от 26-годишна жена, застига и блъска попътно движещ се пешеходец – 54-годишен мъж от с. Славянци. Пострадалият е с тежка съчетана травма - с наранявания по тялото, счупен таз, подбедрица, пневмоторакс и счупени ребра. Той е с опасност за живота и е настанен за лечение в МБАЛ „Иван Селемински“ - Сливен.", "date": "2019.10.14", "title": "54-годишен мъж е блъснат от лек автомобил в село Славянци в област Бургас"}
{"url": "http://www.focus-news.net/news/2019/10/14/2708071/", "text": "Натоварен е трафикът по главните пътища в област Пазарджик съобщи за  Радио „Фокус“ – Пазарджик  дежурният в Областно пътно управление. Движението по пътя Каратепе – Сърница от 40 км  до 45 км  се осъществява поетапно в лява и дясна ленти за движение поради частични ремонтни дейности. Трафикът по пътя Златица-Панагюрски колони от 60 км  до 66 км се осъществява в една лента поради ремонти дейности на асфалтовата настилка. Участъкът е сигнализиран с пътни знаци. Движението са контролира с пътни знаци. Трафикът по пътя Панагюрски колонии - Панагюрище в района на 75 км се осъществява с повишено внимание, поради пропадане на част от банкета. Движението в участъка е регулирано с пътни знаци. Въведено е ограничение на моста в село Бошуля, който е част от републиканската пътна мрежа. Там е забранено движението на товарни автомобили с тегло над 10 тона. Определеният обходен маршрут е през село Звъничево-Септемврийски ханчета – град Септември – село Бошуля. В Родопската част на областта има опасност от падащи камъни. Тя е най-голяма по направленията Пещера-Батак – Широка поляна, Варвара-Гара Костандово и Белово-Юндола. \r\nАлбена ЖИЛЕКОВА", "date": "2019.10.14", "title": "Ремонтни дейности ограничават движението в планинската част на Пазарджишко"}
{"url": "http://www.focus-news.net/news/2019/10/14/2708067/belogradchishki-episkop-polikarp-shte-oglavi-arhiereyska-sveta-liturgiya-v-sofiyskiya-hram-sveta-petka-stara-po-povod-petkovden.html", "text": "Негово преосвещенство Белоградчишки епископ Поликарп ще оглави Архиерейска света Литургия в софийския храм „Света Петка - Стара“, предаде репортер на  Агенция „Фокус“ . Богослужението ще бъде с благословението на Негово светейшество Българския патриарх и Софийски митрополит Неофит. Храмът „Света Петка - Стара“ се намира в сградата на Софийска света митрополия. Началото на Литургията ще бъде в 9.00 часа.   \r\nНикола ПЕТКОВ", "date": "2019.10.14", "title": "Белоградчишки епископ Поликарп ще оглави Архиерейска света Литургия в софийския храм „Света Петка - Стара“ по повод Петковден"}
{"url": "http://www.focus-news.net/news/2019/10/14/2708073/s-otkrivane-na-izlozhbata-pir-za-dushata-v-dupnitsa-shte-zapochne-bogatata-kulturna-programa-za-praznika-na-grada-19-oktomvri.html", "text": "С разнообразни събития ще бъде отбелязан празникът на Дупница – 19 октомври. Това съобщиха за  Радио „Фокус” – Кюстендил  от отдел „Култура” към Общината. Програмата ще започне от 17.30 часа днес с откриване на изложбата „Пир за душата“ на Иван Димитров и Андрей Йорданов. Мястото е изложбена зала „Околийска къща”.  \r\nНа 15 октомври от 20.00 часа на площад „Свобода” ще бъде прожектиран филмът „Лошо момиче”.  \r\nНа 16 октомври на площада ще проведе концерт „Дупница пее и танцува”, в който ще участват местни състави.  \r\nНа 17 октомври Драматичен театър Невена Коканова” ще представи премиерната постановка  „Ъндърграунд“ по Христо Бойчев. Началото е в 19.00 часа.  \r\nНа следващия ден ще бъде открита изложба от конкурса за детска рисунка „Моят свят в моя град“, ще се състои и юбилеен концерт по повод 25 години Ансамбъл „Актавис“ и ДЮФА „Дани“.  \r\nНа 19 октомври празникът ще започне от 11.00 часа с тържествен водосвет за здраве и успех та жителите на град Дупница. Той ще се състои на площад „Свобода”. Програмата ще продължи с  „Усмивките на Дупница” – концерт с участието на деца от детските градини и училища, както и с анимация за деца. Ще се проведе и десетото издание на  Международен фестивал на Мъжките хорове „Свети Иван Рилски“, а финалът е от 19.00 часа с „Ние българите“ – концерт-спектакъл на ансамбъл „Чинари“. \r\nВенцеслав ИЛЧЕВ", "date": "2019.10.14", "title": "С откриване на изложбата „Пир за душата“ в Дупница ще започне богатата културна програма за празника на града – 19 октомври"}
{"url": "http://www.focus-news.net/news/2019/10/14/2708068/s-yubileen-kontsert-v-ndk-shte-badat-otbelyazani-65-godini-ot-osnovavaneto-na-ansambal-pirin.html", "text": "С юбилеен концерт ще бъдат отбелязани 65 години от основаването на Ансамбъл „Пирин“. Това съобщиха от пресцентъра на  Община Благоевград . Концертът е под надслов „Песен в гърло се не спира“ и ще бъде представен в Зала 1 на НДК от 19.00 часа. В програмата са включени едни от най-емблематичните музикално-танцови платна от различни фолклорни области на България. Творците са подготвили и съвсем нова продукция.  \r\nАнсамбъл „Пирин” е един от най-известните български фолклорни ансамбли, посланици на българското народно изкуство по света. Създаден е през 1954 г. През последните години участията на Ансамбъл Пирин стават все по-многобройни. През месец април 2019 г. творците спечелиха първо място и на Световния фолклорен фестивал „Майорка\", а през месец юни взеха участие в 24-тото издание на Международния фестивал за изкуства в град Будапеща, Унгария, откъдето се завърнаха с плакет.", "date": "2019.10.14", "title": "С юбилеен концерт в НДК ще бъдат отбелязани 65 години от основаването на Ансамбъл „Пирин“"}
{"url": "http://www.focus-news.net/news/2019/10/14/2708074/", "text": "Сухи и проходими са пътните настилки в областта. Това съобщиха за  Радио „Фокус“ – Бургас  от Областно пътно управление. Към момента няма затворени пътни участъци на територията на областта, а  проходите са отворени за движение на всички моторни превозни средства. Към момента трафикът е по-натоварен по основните направления в областта. Струпване на автомобили се наблюдава в района на кръстовищата с кръгово движение край Поморие, както и по пътя Бургас-Созопол в района на Военноморската база село Атия. В град Бургас движението към момента също е натоварено. Интензивен е трафикът по улиците „Цар Симеон“, „Иван Вазов“, „Цар Петър“, „Христо Ботев“ и „Генерал Гурко“. Натоварено е движението и в района на Новата поща, по бул. „Стефан Стамболов“ и по бул. „Захари Стоянов“ в ж.к „Меден рудник“. По входно-изходните пътни артерии на областния цебнтър движението също е интензивно. \r\nДеница ДИМИТРОВА", "date": "2019.10.14", "title": "Сухи и проходими са пътните настилки в област Бургас"}
{"url": "http://www.focus-news.net/news/2019/10/14/2708076/44-godishen-mazh-e-s-opasnost-za-zhivota-sled-pozhar-v-burgas.html", "text": "44-годишен мъж е с опасност за живота след пожар в Бургас. Това съобщиха от  ОДМВР - Бургас . Сигналът за пожара е подаден на 12 октомври т.г. около 19.30 часа в Четвърто Районно управление – Бургас. Съобщено е за пожар в апартамент, разположен на третия етаж във вход 4 на бл. 105 в к-с „Меден Рудник”, обитаван от 44-годишния мъж от Бургас. Към мястото на инцидента се отправили полицейски служители, които евакуирали живущите във входа заради задушливия дим, обхванал коридорите. Дошли и два противопожарни автомобила с петима огнеборци, които потушили пожара. По време на пожара 44-годишният мъж скочил от терасата на третия етаж, като с фрактури по стъпалата на двата крака и изгаряния по тялото е откаран в УМБАЛ – Бургас, а оттам във ВМА – Варна. Настанен е в отделението по „Термични травми и пластика” с 35% изгаряния, в тежко състояние и с опасност за живота.", "date": "2019.10.14", "title": "44-годишен мъж е с опасност за живота след пожар в Бургас"}
{"url": "http://www.focus-news.net/news/2019/10/14/2708057/sdvr-predpriema-merki-za-ohrana-na-obshtestveniya-red-v-stolitsata-vav-vrazka-s-futbolniya-dvuboy-ot-kvalifikatsiite-za-evro-2020.html", "text": "Столичната дирекция на вътрешните работи предприема всички необходими мерки за охрана на обществения ред и безопасност на движението в столицата във връзка със срещата от квалификациите за Европейското първенство по футбол 2020 между националните отбори на България и Англия. Двубоят ще се състои на 14 септември, понеделник, от 21.45 часа на Националния стадион „Васил Левски“. Това съобщиха от пресцентъра на  МВР .  \r\nПреди, по време и след провеждане на футболната среща полицейските служители ще следят за опазването на обществения ред и за недопускането на инциденти на територията на града. Униформените ще следят за недопускане на зрители във видимо нетрезво състояние, както и за носене на забранени предмети и вещи (огнестрелно оръжие, пиротехнически изделия, ножове, палки, боксове, бутилки, в това число парфюми, и чадъри). Предприети са стриктни мерки за недопускане на зрители, които имат наложена съдебна забрана за посещение на спортни мероприятия. Малолетни ще бъдат допускани на територията на стадиона само с пълнолетен придружител и предварително попълнена декларация.  \r\nПоради наложено наказание от УЕФА няма да бъдат настанявани зрители на блокове № 35, 36, 37, 38, 39, 40 и 41 в сектор „Г“. За да бъде избегнато струпване, приканваме зрителите да се възползват от по-ранното отваряне на входовете на стадиона. Вратите за посетители ще бъдат отворени в 20.00 часа. За привържениците на Англия са предвидени за отваряне входове № 22, 23, 24, на сектор „Г“ и вход № 25 на сектор „А“ на стадиона. Привърженици на българския национален отбор, закупили билети за сектор „А“, ще бъдат пропускани през входове № 1 и 2.   \r\nАнгажимент по охраната на спортната среща имат частни охранителни фирми, чиято задача е да следят за опазване на реда на територията на стадиона по време на провеждане на срещата. При дейността си те ще бъдат подпомагани от полицейски служители, които ще се намесват при възникнала необходимост.  \r\nВъв връзка с провеждане на футболната среща ще бъде забранен престоят и паркирането на превозни средства, както следва:  \r\n- до 24.00 часа при сектор „Г“ на  Националния стадион „Васил Левски”;  \r\n- от 08.00 до 24.00 часа на моста пред Националния стадион „Васил Левски” и на ул. „Ген. Гурко“ между булевардите „Евлоги и Христо Георгиеви“ и „Васил Левски“.  \r\nОт 20.30 часа до приключване на футболната среща, при необходимост и по преценка на ръководството на СДВР, е възможно да бъде забранено влизането на превозни средства в двете посоки (с изключение на автобусите на масовия градски транспорт) по:  \r\n- ул. „Ген. Гурко”, между булевардите „Васил Левски” и „Евлоги и Христо Георгиеви”;  \r\n- бул. „Евлоги и Христо Георгиеви”, между пл. „Орлов мост” и бул. „Черни връх”;  \r\n- бул. „Драган Цанков”, между булевардите „Евлоги и Христо Георгиеви” и „Пейо К. Яворов”.", "date": "2019.10.14", "title": "СДВР предприема мерки за охрана на обществения ред в столицата във връзка с футболния двубой от квалификациите за Евро 2020"}
{"url": "http://www.focus-news.net/news/2019/10/14/2708075/nezavisen-makedoniya-ne-e-izvestno-dali-makron-i-merkel-sa-se-dogovorili-za-nachaloto-na-pregovorite-za-makedonskoto-chlenstvo-v-es.html", "text": "Държавният глава на Франция Еманюел Макрон и канцлерът на ФРГ Ангела Меркел проведоха работна вечеря в Париж в неделя, на която - според съобщенията – двамата са обсъждали започването на преговори със Северна Македония за присъединяване към Европейския съюз, след като Бундестагът даде „зелена светлина“ на процеса. Остава неясно обаче дали двамата лидери са дискутирали въпроса, отбелязват в редакцията на електронното издание на скопския вестник  „Независен“ . \r\nРаботната вечеря на Макрон и Меркел е била посветена основно на подготовката за следващата съвместна среща на французите и германците в Тулуза в навечерието на форума на върха в Брюксел тази седмица. Обсъдени са отворени въпроси като Брекзит, назначаването на Европейската комисия и турската военна интервенция в Сирия. \r\nИзданието подчертава, че не е успяло да разбере дали лидерите на Франция и Германия са се договорили за датата за преговорите със Северна Македония. Според дипломатически източници в Брюксел Франция е единствената държава-членка на Общността, която счита, че „Северна Македония не отговаря на необходимите условия\" за стартиране на процеса. Позицията на Еманюел Макрон е изолирана, тъй като преди осем дни четирима високопоставени европейски представители призоваха в съвместно писмо за започване на преговори със Северна Македония и Албания. Съпротивата на Париж предизвика недоволство сред европейските дипломати, които обвиниха французите, че заплашват стабилността на Балканите. Припомня се, че ЕС вече два пъти отлага началото на преговорите с двете балкански страни. \r\n \r\n  Тереза Герова", "date": "2019.10.14", "title": "„Независен“ (Македония): Не е известно дали Макрон и Меркел са се договорили за началото на преговорите за македонското членство в ЕС"}
{"url": "http://www.focus-news.net/news/2019/10/14/2708064/denyat-14-oktomvri-v-svetovnata-istoriya.html", "text": "Земите на индианците Чероки са обявени през 1768 г. за собственост на британската корона. \r\nФренската кралица Мария Антоанета е изправена пред Революционния трибунал във Франция през 1793 г. Два дни по-късно тя е осъдена на смърт и изпратена на гилотината. \r\nАнглийската атомна ракетна подводница “Renown” се сблъсква през 1969 г. с каботажния кораб \"Мойл\" при изплаване в района на н. “Мак оф Кинтайр”. В резултат на удара са повредени загражденията и подвижните устройства на подводницата, но инцидентът се разминава без човешки жертви. \r\n \r\n \r\n2015 г. \r\nЛитературната награда „Букър“ се присъжда на ямайския писател Марлон Джеймс. \r\n \r\n \r\n2014 г. \r\nАвстралийският писател Ричард Фланаган спечелва британска литературна награда „Ман Букър“ за 2014 г. с романа си „Тесният път към дълбокия север“. ЗА първа година за наградата се състезават творци от всички националности. До този момент превилегия имаха само автори от Великобритания, Ирландия и Общността на нациите. \r\n \r\n \r\n2013 г. \r\nАмериканските икономисти Ларс Питър Хансен, Юджийн Фама и Робърт Шилър печелят Нобеловата награда за икономика за приноса си по улавяне на тенденции на финансовите пазари. \r\n \r\n \r\n2012 г. \r\nВ Литва се провеждат парламентарни избори. \r\n \r\nАвстрийският парашутист Феликс Баумгартнер в изпълнение на проекта Red Bull Stratos скача от рекордната височина от 39 километра, като първи преодолява свръхзвуковата бариера при свободно падане, достигайки 1342,8 км/ч (373 м/с). \r\n \r\nИзпълнителен директор на ExxonMobil - шейсет годишният британски гражданин Никълъс Мокфорд е застрелян късно през нощта в предградие на Брюксел на излизане от италиански ресторант. Маскирани мотоциклетисти го екзекутират с четири куршума, а съпругата му е жестоко пребита. \r\n \r\n2011 г. \r\nВ Гуадалахара, Мексико започват 16-те Панамерикански игри. \r\n \r\nСилвио Берлускони преминава успешно вота на недоверие. \r\n \r\nОснователят на хедж фонда Радж Раджаратнам е осъден на 11 години затвор. \r\n \r\n2002 г. \r\nГрузия обявява православието за официална държавна религия. \r\n \r\n \r\n1994 г. \r\nПалестинският лидер Ясер Арафат, израелският министър-председател Исак Рабин и израелският министър на външните работи Шимон Перес получават Нобеловата награда за мир. \r\n \r\nВ САЩ на екран излиза филмът на Куентин Тарантино “Криминале”. \r\nКуентин Тарантино е американски режисьор продуцент, сценарист и актьор. Роден е през 1963 г. в САЩ. Дебютира през 1992 г. на Фестивала на независимото кино “Сънданс” с филма “Глутница кучета”; следва “Криминале” (1994 г.), спечелил “Златна палма” в Кан, и “Оскар за най-добър оригинален сценарий”. Филмография: “Истински романс” (1993 г.), “Четири стаи” (1995 г.), “От здрач до зори” (1996 г.), “Джаки Браун” (1997 г.), “Kill Bill” (2003 г.). \r\n \r\n \r\n1981 г. \r\n“Амнести Интернешънъл” обвинява американското правителство в нарушаване на човешките права по време на воденото разследване и съдебния процес срещу задържания по политически съображения Ричард Маршал от Американското индианско движение. \r\n \r\n \r\n1973 г. \r\nТайландски студенти протестират с искания за демократизация. В кръвопролитните сблъсъци с органите на реда загиват 77 души, а 857 са ранени. \r\n \r\n \r\n1969 г. \r\nАнглийската атомна ракетна подводница “Renown” се сблъсква с каботажния кораб \"Мойл\" при изплаване в района на н. “Мак оф Кинтайр”. В резултат на удара са повредени загражденията и подвижните устройства на подводницата, но инцидентът се разминава без човешки жертви. \r\n \r\n \r\n1964 г. \r\nОт поста първи секретар на ЦК на КПСС и всички заемани партийни и държавни постове е свален Никита Хрушчов. Той е заменен от Леонид Брежнев. \r\n \r\n \r\n1947 г. \r\nАмериканският летец Чарлз Чък Йегър преминава пръв звуковата бариера на борда на самолета Х-1, конструиран от компанията “Bell Aircraft” за изследователски цели. Йегър е военен пилот участвал във Втората световна война. След края й става началник на тренировъчна програма за експериментален самолет и на 14 октомври 1947 г. става първият човек, преминал звуковата бариера. Йегър също така участва в тренировъчните програми на едни от първите американски астронавти. \r\n \r\n \r\n \r\n \r\n1943 г. \r\nСъветските войски освобождават областта Запорожие от окупационните немски войски. \r\n \r\n \r\n1933 г. \r\nМеждународната конференция по разоръжаване в Женева се прекъсва, след като Германия обявява, че се оттегля от преговорите и напуска Лигата на нациите.  \r\n \r\n \r\n1929 г. \r\nВнушителна английска ескадра под флага на командващия Средиземноморския флот адмирал Фредерик Фийлд за първи път след Световната война посещава Истанбул. Адмирал Фийлд е приет в Анкара лично от Мустафа Кемал Ататюрк. \r\n \r\n \r\n1926 г. \r\nВ Лондон за първи път излиза от печат Книгата на Алън Милн – “Мечо Пух”. \r\n \r\n \r\n1924 г. \r\nОбразува се Таджикската АССР. \r\n \r\n \r\n \r\n1921 г. \r\nВ Киев е открита първият Всеукраински храм на украинската автокефална църква. \r\n \r\n \r\n1920 г. \r\nВ Каховка Червената армия разгромява войските на ген. Врангел. \r\n \r\n \r\n1919 г. \r\nОтрядите на Нестор Иванович Махно превземат Мариупол. \r\n \r\nВ Подолски Каменец украинските войски полагат клетва за вярност към Украинската Народна Република. \r\n \r\n \r\n1917 г. \r\nЗа атаман на Оренбургското казачество е избран офицерът Александър Дутов. \r\n \r\n \r\n1914 г. \r\nВ Европа пристигат първите канадските отряди, за да участват в Първата световна война. \r\n \r\n \r\n1913 г. \r\nВ резултат на подземен взрив в шахтата Сенгенид в Южен Уелс загиват 440 души. Това е най-голямата авария в историята на Британия. \r\n \r\n \r\n1912 г. \r\nПо време на кампания в Милуоки, Уисконсин, бившият американски президент Теодор Рузвелт е прострелян от Уилям Шранк. Макар и леко ранен Рузвелт изнася заплануваната си реч. Спасява го дебела пачка ръкописна хартия във вътрешния му джоб, която спира смъртоносния куршум. \r\n \r\nПо време на Балканската война войските на 1-ва и 3-а армия започват изнасянето си към турската отбрана на линията Люлебургаз - Бунархисар. \r\n \r\n \r\n1898 г. \r\nАнглийският пътнически параход “Mohegan” се удря в рифовете Монакълс поради навигационна грешка. Загиват 170 човека. \r\n \r\n \r\n1885 г. \r\nПървите мормонски преселници пристигат в Южна Албърта, Канада. \r\n \r\n \r\n1884 г. \r\nВ САЩ Джордж Йистман патентова фотографския филм и своята фото плака. \r\n \r\n \r\n \r\n1851 г. \r\nВ Англия е основана информационната агенция Ройтерс. \r\n \r\n \r\n1822 г. \r\nВиктор Юго сключва брак със Адел Фуше. \r\n \r\n \r\n1809 г. \r\nС Виенския мирен договор е сложен краят на Австро-френската война. \r\n \r\n \r\n1806 г. \r\nНаполеон побеждава пруската армия в битката при Йена-Ауерщадт. \r\nПрез 1806 г. Фредерик Вилхелм ІІІ подписва таен договор с Русия и се включва в Третата коалиция срещу Наполеон. \r\nДвойната битка при Йена-Ауерщадт се води на територията на днешна Германия между силите на Наполеон І от Франция и Фредерик Вилхелм ІІІ от Прусия. Решителната победа над пруската армия довежда до елиминирането на Прусия от антифренската коалиция до освободителната война от 1813 г. \r\nВойската на Наполеон наброява около 143 000 души, докато в армията на Прусия влизат около 108 000. \r\nСлед успеха на битката Наполеон завладява Прусия за 6 седмици. \r\n \r\n \r\n1793 г. \r\nФренската кралица Мария Антоанета е изправена пред Революционния трибунал във Франция. Два дни по-късно тя е осъдена на смърт и изпратена на гилотината. \r\nМария Антоанета е кралица на Франция, съпруга на Луи ХVІ и дъщеря на австрийската ерцхерцогиня Мария Тереза и императора на Свещената римска империя Францис І. Омъжва се за престолонаследника през 1770 г., който се възкачва на престола през 1774 г. Бракът цели да укрепи съюза са отколешния враг на Франция – Австрия.  \r\nСлед щурма на двореца Тюйлери от август 1792 г. Мария Антоанета и съпругът й са изведени и обвинени в измяна. Кралят е екзекутиран през януари 1793 г. Мария Антоанета е изправена пред Революционния трибунал на 14 октомври 1793 г., ден по-късно е произнесена смъртна й присъда, а на 16 октомври тя е гилотинирана. \r\n \r\n \r\n1768 г. \r\nЗемите на индианците чероки са обявени за собственост на британската корона. \r\n \r\n \r\n1705 г. \r\nВ хода на войната за испанското наследство австрийските войски превземат Барселона. \r\n \r\n \r\n1648 г. \r\nОтряди на украинския полковник М. Кривонос превземат Лвовския замък. \r\n \r\n \r\n1529 г. \r\nОсманските войски под предводителството на Сюлейман Великолепни прекратяват обсадата на Виена и минават в отстъпление. \r\n \r\n \r\n1322 г. \r\nРобърт Брус Шотландски побеждава английския крал Едуард ІІ при Байленд, като го принуждава да признае шотландската независимост. \r\n \r\n \r\n1066 г. \r\nАнглийският крал Харолд II е убит в битката при Хейстингс от нормандската армия, начело с Вилхелм (Уилям Нормандски), който заема английския престол. \r\nКонфликтът е вследствие на това, че Едуард Изповедник дава трона на Харолд ІІ, вместо на Велхилм, както е обещал. Вилхелм навлиза в Англия от Нормандия с 4000-7000-на армия, като дебаркира в Пивънси, Съсекс. Вилхелм се движи на изток по крайбрежието до Хейстингс. Харолд посреща нормандските нашественици със 7000-на войска, изтощена от победата в битката при моста при Стамфърд. Англичаните са победени след еднодневни сражения, в които загива Харолд. След битката Вилхелм влиза с армията си в Лондон и е коронован като Уилям І на 25 декември 1066 г. \r\n \r\n \r\n \r\n На тази дата са родени:  \r\n \r\n1814 г. \r\nРоден е Арист Аристович Куник – руски историк, филолог, академик на Петербургската Академия на Науките от 1850 г. Автор е на трудове по история на руско-скандинавските, руско-византийските и други отношения, работи в областта на сравнителното езикознание.  \r\n \r\n \r\n1846 г. \r\nРоден е Жан Пиер Русло – френски лингвист, абат. Русло е един от основоположниците на експерименталната фонетика. До 1887 г. е кюре и викарий. Професор-асистент е по френска филология в Католическия институт в Париж от 1910 г., професор е в Колеж дьо Франс от 1923 г. През 1897 г. създава и ръководи лаборатория по експериментална фонетика, изобретява редица фонетични прибори, разработва методи за развитие на речта на глухонемите и за отстраняване на речеви дефекти. Русло е един от създателите на лингвистичната география. Основава диалектоложкото дружество \"Société des parlers de France\" през 1893 г., списанията \"Revue de phonétique\" (заедно с Ю. Перно през 1911 г.) и \"Revue des patois gallo-romans\" (заедно с Ж. Жилерон, през 1887 г., от 1893 г. - \"Bulletin dela Societé des parlers de France\"). \r\n \r\n \r\n1864 г. \r\nРоден е Стефан Жеромски – полски романист и драматург. Първият му роман е \"Гарвани ще ви разкъсат\". Основната му творба е \"Пепелища\" (1902-1903 г.) - история на Наполеоновите войни. Автор е на романите \"История на греха\" (1908 г.), \"Красотата на живота\" (1912 г.), \"Вярната река\" (1912 г.), \"Борбата срещу Сатаната\" (трилогия; 1916-1919 г.), \"В началото на пролетта\" (1924 г.) и други, както и на повестите\"Доктор Пьотр\" (1894 г.), \"Сизифов труд\" (1897 г.), \"Лъч\" (1897г.), разкази, драмите \"Роза\" (1909 г.), \"Сулковски\" (1910 г.) и други, художествена публицистика, дневници. \r\n \r\n \r\n1882 г. \r\nРоден е Еймън де Валера – ирландски политик, общественик, борец за независимостта на Ирландия, първи президент на Ирландската република. Де Валера е активист на националистическата партия \"Шин Фейн\", бореща се за независимост на Ирландия; като след 1917 г., става неин ръководител. Работи като учител по математика. Той е един от командирите на Ирландската национална освободителна армия и е сред създателите на независимата Ирландска република (16 април 1916 г.). Де Валера е първият президент на Република Ирландия (Ейре) (от 1919 до 1922 г.). По време на Гражданската война 1922-1923 г. командва републиканската армия срещу привържениците на англо-ирландския договор от 1921 г., според който Северна Ирландия остава под английска власт, а останалата част на страната е обявена за британски доминион. През 1926 г.той организира партията Фиана Файл (Войници на съдбата). Министър-председател е и министър на външните работи на Ирландия в периода от 1932 до 1959 г. По време на Втората световна война правителството му води политика на неутралитет. Де Валера е президент на Ирландия от 1959 г. до 1973 г. По време на неговото управление ирландската икономика се модернизира, утвърдена е независимостта на Ирландия и тя е приета за член на ЕИО през 1970 г. \r\n1944 г. Айзенхауър завършва Военна академия в Уест Пойнт през 1915 г. Служи на различни мисии в САЩ и в чужбина. По време на Втората световна война (от 1942 г.) командва американските войски в Европа; върховен главнокомандващ е на съюзните експедиционни сили в Северна Африка и Средиземноморието и на съюзническите експедиционни сили в Западна Европа от декември 1943 г. Командва операцията \"Овърлорд\" и окупационните сили на САЩ в Германия през 1945 г. Айзенхауер е началник-щаб на американската армия от ноември 1945 г. Той е върховен главнокомандващ въоръжените сили на НАТО от 1950 г. до 1952 г. Дуайт Дейвид Айзенхауер умира през 1969 година. \r\n \r\n \r\n1894 г. \r\nРоден е Хенрих Любке – германски политик, президент на ФРГ от 1959 г. до 1969 г. В периода на Ваймарската република е активен член на католическата партия \"Център\". По време на Втората световна война работи във военната промишленост. От 1945 г. Любке е член на Християндемократическия съюз (ХДС). От 1947 г. до 1952 г. е министър на продоволствието, селското и горското стопанство на провинция Северен Рейн-Вестфалия. Депутат е в Бундестага през 1949-1950 г. и 1953-1959 г.; през периода 1953-1959 г. е министър на продоволствието, селското и горско стопанство на ФРГ. Любке се обявява срещу признаването на следвоенните граници в Европа. Хенрих Любке умира през 1972 година в Бон. \r\n \r\n \r\n1890 г. \r\nРоден е Дуайт Дейвид Айзенхауер – американски генерал и държавник; 34-ти президент на САЩ (на поста е в периода 1953-1961 г.), армейски генерал от  \r\n \r\n \r\n1925 г. \r\nРоден е Михаил Маринов – български поет и драматург. Завършва българска филология през 1952 г. и театрална школа през 1953 г. Маринов работи в Радио София, артист е в пътуващия Софийски драматичен театър. Драматург е на Плевенския театър (1964 г. - 1965 г.) и Разградския театър (1966 г.). Завежда сектор “Чуждестранна поезия” в списание “Пламък” от 1966 г. Автор е на произведения за деца. Маринов е преводач от руски и френски език. \r\n \r\n \r\n1940 г. \r\nРоден е Клиф Ричард – английски рок-китарист и певец, киноактьор. До края на 50-те години на ХХ век свири в различни скифъл-групи, а през 1958 г. основава състава \"Дрифтърс\", който изпълнява едни от първите рокендрол-песни във Великобритания. Клиф Ричард сменя името на групата с \"Шедоуз\", понеже вокална група с името \"Дрифтърс\" съществува в САЩ от 1953 г. С новия състав работи до 1968 г. От началото на 60-те години на ХХ в.,  Ричард се изявява и като филмов актьор, като взема участие във продукците - \"Експресо Бонго\", \"Младите\", \"Лятна ваканция\" и някои други, както и в ТВ шоу-програми и мюзикъли (\"Време\", 1986 г.). \r\n \r\n \r\n На тази дата умират:  \r\n \r\n2010 г.  \r\nУмира Беноа Манделброт. \r\nБеноа Манделброт е френски математик, изследовател на фракталната геометрия. Той е роден в Полша, но семейството му се премества във Франция, докато е дете. Манделброт е с двойно френско-американско гражданство. Получава образованието си във Франция, a живее и работи в САЩ до смъртта си на 14 октомври 2010 г. \r\n \r\n \r\n1990 г. \r\nУмира композиторът и диригент Леонард Бърнстейн. Той е роден на 25 август 1918 г. в Лаурънс, Масачузетц. Талантът му не остава незабелязан в музикалните среди. Бил е Музикален директор на нюйоркската филхармония в периода 1945-1947 г. и 1958 – 1969 г., с която има над 400 реализирани записа. През 1951 г. се жени за чилийската пианистка Фелисия Монтеалегре. Бърнстейн е първият американски диригент гастролирал на прочутата “Ла Скала” в Милано (1953 г.). \r\nСред най-известните му произведения е прочутият мюзикъл “Уестсайдска история” (1957 г.), \"Jeremiah.\" (1943 г.) – посветено на жертвите на Холокост, \"Kaddish,\"– написано в памет на убитият президент на САЩ – Джон Кенеди и др. Леонард Бърнстей е автор е на филмова музика. Пише и две опери - \"Trouble in Tahiti,\" (1952 г.) и \"A Quiet Place\" (1983 г.). Умира от белодробно заболяване в Ню Йорк, където е и погребан. \r\n \r\n \r\n1977 г. \r\nУмира Бинг Крозби (с истинско име Хари Лилис Кросби) – американски певец и киноактьор. Дебютира през 20-те години на ХХ век във вокалното трио “Ритъм бойс”; по-късно започва солова кариера като вокалист в оркестъра на Пол Уаймън. По времето на суинга сътрудничи с К. Бейзи, Д. Елингтън, Т. Дорси, Луис Армстронг, У. Хърмън, Л. Хемптън и техните оркестри. През 51-годишната си кариера си кариера записва повече от 1 600 песни и участва в около 50 филма (“Висше общество”, “Холидей ин” и др.). Негови албуми са “The Chronological Bing Crosby”, “The Bing Crosby Story”, “Louis Armstrong and Bing Crosby on Stage”, “High Society” и “Bing’N’Basie”. \r\n \r\n \r\n1958 г. \r\nУмира Дъглъс Моусън – австралийски геолог и изследовател на Антарктика. Участва в 3 големи антарктически експедиции.В Антарктика Моусън открива и нанася на картата повече от 200 географски обекта, между които Земя Кралица Мери, Земя Мак Робъртсън, Земя Принцеса Елизабет и др. Неговото име носят полярна станция, полуостров, бряг, море и други географски обекти в Антарктика. \r\n \r\n \r\n1944 г. \r\nУмира Ервин Ромел – германски генерал-фелдмаршал. Служи в армията от 1910 г. и участва в Първата световна война. От 1919 г. е в райхсвера, а по-късно - във вермахта. През 30-те години на ХХ век е преподавател и началник на Военната академия. През 1939 г. влиза в най-близкото обкръжение на А. Хитлер. От февруари 1940 г. е командир на 7. танкова дивизия, с която навлиза във Франция. От 1941 до март 1943 г. командва Германския експедиционен корпус в Северна Африка. През периода юли-ноември 1943 г. командва групата армии \"Б\" в Северна Италия. През декември 1943 г. изпълнява функциите на военен инспектор във върховното командване на Дания, след което е командващ на групата армии \"Б\" във Франция. На 17 юли участва в заговора срещу Хитлер. Самоубива се поглъщайки цианкалий. \r\n \r\n \r\n \r\n \r\n \r\n За изготвянето на историческата справка на Агенция “Фокус” са използвани следните източници: \r\n \r\n Енциклопедия “България” - Издателство на БАН, 1982 г.; \r\nЕнциклопедия “Британика” (2004 г.); \r\nБолшая Советская Энциклопедия (1970 г.); \r\nФамилна енциклопедия “Larousse”; \r\nИстория на Българите - Късно средновековие и Възраждане - Издателство “Знание” ЕООД, Книгоиздателска къща “Труд”, 2004 г.; \r\nИстория на Българите - От древността до края на XVI век - Издателство “Знание” ЕООД, Книгоиздателска къща “Труд”, 2003 г.; \r\nИстория на Българите - Българската дипломация от древността до наши дни - Издателство “Знание” ЕООД, Книгоиздателска къща “Труд”, 2003 г.;  \r\nИстория на България по дати - Книгоиздателска къща “Труд”, 2003 г.; \r\nБългарски традиционен календар - БАН, Издателство Вион, 2002 г.; \r\nИстория на Балканите XIV - XX век - Издателска къща “Хермес”, 2002 г.; \r\nБългарска военна история - БАН, 1989 г.; \r\nИстория на войните в дати - Издателска къща “Емас”, 2001 г.; \r\nИстория на Русия - Книгоиздателска къща “Труд”, 2002 г.; \r\nИстория на Османската империя - Издателство “Рива”, 1999 г.; \r\nБългарска енциклопедия, БАН, Книгоиздателска къща “Труд”, 2003 г.; \r\nИсторически бюлетин – на “The New York Times”; \r\nИсторически бюлетин – на “The History Channel”; \r\nИсторически бюлетин – на “World of Quotes”;", "date": "2019.10.14", "title": "Денят 14 октомври в световната история"}
{"url": "http://www.focus-news.net/news/2019/10/14/2708079/pregled-na-osnovnite-temi-v-dobrudzhanskiya-pechat.html", "text": "„Залагат ли „суджуци“ на кандидат-кмет да им върне златното цонково време“, пита на първа страница в днешното си издание вестник  „Добруджанска трибуна“ . Кандидат-кметът на Каварна Елена Балтаджиева е заменила привидно близостта си с кръжеца около екс депутата Живко Мартинов и Валентин Николов - Цуци с ВМРО. Част от кръжеца „сервитьорите“, станал международно известен с прозвището „суджуци“, залага на кандидат за кмет в Каварна като се надява, че след победата му ще им върне златното време на привилегиите от управлението на Цонко Цонев. Това са споделили пред медия жители на малкото градче. „ ГЕРБ Добрич отново с партийна агитация на деца. Над закона ли са?“, пита вестникът. Партията в Добрич продължават с безпрецедентната и напълно забранена със закон партийна агитация, използвайки деца.  На мероприятие е било забранено на журналисти да го снимат, явно осъзнавайки нередността на действията, коментира всекидневникът. Кандидатът за кмет на управляващата партия в Добрич е „спретнала скандал“, допълва вестникът, по време на среща с потенциалните избиратели, защото е имало плакат на друг кандидат за кмет -настоящия Йордан Йорданов. От страницата с любопитни теми – „Най-голямата изложба на роботи идва в България“.Всеки ще може да се запознае отблизо с възможностите им в столичния Сердика център. Изложението се провежда от 14 до 27 октомври. Вратите му са отворени в часовете между 12 и 20, входът е свободен.  \r\n„За модерна професионална гимназия и филиал на Медицински университет ще работи Надежда Петкова“, съобщава на първа страница другият регионален вестник  „Нова добруджанска трибуна“ . Намерението на кандидата за кмет от Местната коалиция ГЕРБ (СДС) е срещнало подкрепата на министъра на образованието и науката Красимир Вълчев, който в края на миналата седмица е посетил Добрич. Министърът е споделил, че при разговор с Надежда Петкова се е ангажирал с подобряване на материалната база на училищата в Добрич. Като акцент в следващия програмен период ще бъде подобряването на материалната база, свързана с методите на обучение. И още една от политическите теми – „Бизнесът в Добрич има нужда от подкрепа“. Това е заявила кандидатът за кмет Надежда Петкова на среща с колектив на завод в добруджанския град. Тя е представила програмата си за управление акцент в която е подкрепата за бизнеса в района. От твоя страна Галин Господинов, кандидат за общински съветник от ГЕРБ и СДС, е съобщил, че работодатели в Добрич застават зад Надежда Петкова в изборите за кмет, защото това което през последните години се случва, не им допада. „Целогодишно училище по плуване в Албена“, съобщава всекидневникът. През зимата клиентите на Гранд суиминг трейнъръс няма да плащат за вход в комплекса, влизайки с автомобил. Тренировките ще се провеждат на закрития минерален басейн на хотел „Добруджа“. „Морето завря от лефер“, съобщава изданието. Времето се е „обърнало“ и морето е пълно с риба. С това са се похвалили запалени рибари по добруджанското Черноморие. Вестникът припомня, че заради силните северни и североизточни ветрове се е получил така наречения августовски мелтем, който е продължил и през септември. Близо 40 дни морето е било много бурно и рибарите са обикаляли нещастно около брега заради невъзможност да влязат във водата с лодки. Сега вече се лови сафрид. Той обаче е в малко количество.", "date": "2019.10.14", "title": "Преглед на основните теми в добруджанския печат"}
{"url": "http://www.focus-news.net/news/2019/10/14/2708077/vav-veliko-tarnovo-shte-bade-predstavena-izlozhba-s-41-snimki-ot-foto-konkursa-na-praznika-na-samovodskata-charshiya.html", "text": "Във Велико Търново ще бъде представена изложба с 41 снимки от фото конкурса на Празника на Самоводската чаршия. Това каза за  Радио „Фокус“ – Велико Търново  Владислава Андреева от Общинската туристическа агенция „Царевград Търнов“. Официалното откриване на събитието ще е от 18.00 часа в Изложбени зали „Рафаел Михайлов“. Сребърна роза, изработена от търновски куюмджия, е голямата награда в благотворителния конкурс за най-добра снимка. Официалното откриване на фотоизложбата с най-атрактивните кадри ще се състои днес. На събитието ще бъдат отличени и победителите, като носителят на първа награда ще получи сребърна роза – ръчна изработка от майстора куюмджия от Самоводската чаршия Тодор Кушлев. \r\n „Фокус“ припомня , че големият интерес към тазгодишното издание на Нощ на Самоводската чаршия и Фестивала на занаятите бе провокиран и от разноцветните чадъри, използвани за украса на Улицата на занаятите по време на събитието. Затова „Царевград Търнов“ инициира благотворителна акция за набиране на средства за общинския фонд „Ин витро“ , като за всяко направено дарение от минимум 10 лева ще се получава, в знак на благодарност, по един от 250-те чадъра от есенния празник на Чаршията. \r\nСъпричастните към каузата да подпомагане на асистираната репродукция в сграда ще имат възможност срещу дарени по-големи суми да получат избрани от тях снимки от фотоизложбата „Празникът на Самоводската чаршия“. \r\nЛуиза ТРАНЧЕВА", "date": "2019.10.14", "title": "Във Велико Търново ще бъде представена изложба с 41 снимки от фото конкурса на Празника на Самоводската чаршия"}
{"url": "http://www.focus-news.net/news/2019/10/14/2708080/die-zeit-parva-zaguba-za-orban-sled-idvaneto-mu-na-vlast-opozitsiyata-specheli-kmetskite-izbori-v-budapeshta.html", "text": "Управляващата партия на унгарския премиер Виктор Орбан – ФИДЕС, претърпя загуба на изборите за кмет на столицата Будапеща, съобщава германският национален ежедневник  Die Zeit . \r\nКандидатът на ФИДЕС Ищван Тарлош бе победен от претендента на опозицията Гергели Карашони. От предварителните резултати стана ясно, че последният е получил подкрепата на около 50% от избирателите в столицата, докато Тарлош е събрал около 45% от гласовете. \r\nГоворител на Карашони заяви, че Тарлош е поздравил по телефона 44-годишния си опонент за победата. „Правителството уважава решението на гражданите на Будапеща\", заяви говорител на правителството пред местните медии.  \r\nОт редакцията припомнят, че Тарлош е на кметския пост в Будапеща от 2010 г. насам. Освен Будапеща, ФИДЕС загуби и в други големи градове в страната. За министър-председателя на Унгария това беше първото поражение в изборите след встъпването му през 2010 г. Опозицията го обвинява в авторитарно и корумпирано управление.  \r\n \r\n  Тереза Герова", "date": "2019.10.14", "title": "Die Zeit: Първа загуба за Орбан след идването му на власт - опозицията спечели кметските избори в Будапеща"}
{"url": "http://www.focus-news.net/news/2019/10/14/2708081/natovareno-e-dvizhenieto-po-osnovnite-napravleniya-v-oblast-plovdiv-patishtata-sa-normalno-prohodimi.html", "text": "Натоварено е движението по основните направления в Пловдивска област към този час, съобщиха за  Радио „Фокус“ – Пловдив  от Областното пътно управление. Най-интензивен е трафикът по пловдивския участък на АМ „Тракия“, също по направленията Пловдив-Асеновград-Смолян, Пловдив-Карлово и Пловдив-Пазарджик. До 29 ноември движението по пътя Пловдив-Карлово, от км 48 до км 49, ще се осъществява в платното посока Карлово поради изграждане на кръгово кръстовище при село Труд. Временно движението по пътя Пловдив-Куклен, в участъка от км 6 до км 7, е ограничено поради ремонт на мостово съоръжение и асфалтовата настилка. Обходният маршрут за водачите е през уличната мрежа на град Куклен. Срокът за извършването на дейностите е до 15 октомври. Движението по пътя Кричим-Михалково-Девин, от км 88 до км 103, се осъществява с повишено внимание поради обрушване на скална маса. Алтернативният маршрут за движение е по пътя Асеновград-Смолян, а срокът на дейностите е до 30 ноември. Забранено остава движението на камиони с височина над 4 метра през тунелите по пътя Асеновград-Нареченски бани. Обходният маршрут за водачите е по пътя Кричим-Девин. Опасност от падащи камъни има по направленията Кричим-Стамболийски, Юговско ханче-Югово-Лъки-Здравец и Бачково-Нареченски бани. Натоварено е движението и на територията на град Пловдив към този час. Задръствания се образуват по булевардите „Васил Априлов“, „Руски“ „Шести септември“, „Цар Борис III Обединител“, „Христо Ботев“, „Найчо Цанов“, „Източен“ и „Санкт Петербург“. Интензивен е трафикът и по входно-изходните артерии. Пътните настилки в града са сухи и нормално проходими. \r\nТони МИХАЙЛОВ", "date": "2019.10.14", "title": "Натоварено е движението по основните направления в област Пловдив, пътищата са нормално проходими"}
{"url": "http://www.focus-news.net/news/2019/10/14/2708083/v-yambol-zapochva-pochistvane-na-betoniraniya-uchastak-na-reka-tundzha.html", "text": "Започва почистване на бетонирания участък на река Тунджа в рамките на град Ямбол. Това съобщиха от пресцентъра на  Общината . Поръчката за тази дейност бе обявена преди две години, но сключването на договор с фирма-изпълнител бе забавено поради обжалване от участник в процедурата. Към момента всички формалности по подготовката за реално стартиране на работата по почистване на реката са приключени. \r\nОт днес започват същинските действия, първото от които е източването на водата от бетоновото корито. С цел запазване на биоразнообразието от страна на изпълнителя са ангажирани специални екипи, които трябва да изловят останалата в коритото риба и да я прехвърлят в съседния ръкав на реката. Процедурата ще се извършва под наблюдението на експерти от Агенцията по рибарство и аквакултури. След осушването на коритото, с помощта на строителна механизация, ще се извърши и фактическото почистване. Предвижда се то да приключи в рамките на 60 дни. \r\nДейността е съгласувана с Агенцията по рибарство и аквакултури, както и с Басейнова дирекция – Пловдив и РИОСВ – Стара Загора.", "date": "2019.10.14", "title": "В Ямбол започва почистване на бетонирания участък на река Тунджа"}
{"url": "http://www.focus-news.net/news/2019/10/14/2708087/pregled-na-osnovnite-temi-v-starozagorskiya-pechat.html", "text": "„Старозагорец застава в понеделник пред Темида за убийството на 25-годишната си съпруга“ е водещо заглавие на вестника  „Старозагорски новини“ . След трагедията 8-месечното им дете беше дадено от социалните на приемни родители от Гълъбово. Навършил наскоро 66 години старозагорец ще застане пред Темида в понеделник по обвинение, че е убил от ревност 25-годишната си съпруга. Трагичният инцидент, разтърсил Стара Загора, стана на 7 януари на улица \"Младост\" в кв. \"Железник\", където под наем живеели Митко Симеонов и наскоро дипломиралата се в Тракийския университет социална педагожка Юлияна Симеонова, майка на 8-месечно момиченце. Пръв на мястото на кървавата разправа се озовал лекар-сириец, приятел на мъжа, пред когото Симеонов заявил, че бил нападнат от Юлияна в хода на кавга заради честото й \"влизане\" в социалната мрежа \"Фейсбук\". Младата жена е починала от удар с кухненски нож в гърдите. Тялото лежало потънало в кръв насред коридора, а в съседната стая плачела мъничката Християна. Юлияна била облечена с палто и най-вероятно се е канела да излиза, час по-рано тя водила момиченцето на контролен преглед. При огледа по тялото на Симеонов лекарите констатирали няколко повърхностни наранявания по корема и гърдите, те били от джобна ножка. Връзката между двамата датирала от няколко години. В началото Симеонов представял Юлияна за своя дъщеря, макар да имал други две големи деца от първия си брак.  \r\nСлед трагедията 8-месечното им дете бе прибрано от социалните, а месец по-късно бе дадено на приемни родители от град Гълъбово. От затвора Симеонов разпрати \"кърваво писмо\", в което настояваше малката Християна да бъде поверена на дъщеря му от предходния брак. Той продължава да отрича да е извършил умишлено убийство, фаталният удар в сърцето на Юлияна бил нанесен при самоотбрана. В понеделник заседанието в Окръжен съд - Стара Загора, е разпоредително, на него ще стане ясно дали делото ще се гледа по съкратената процедура, или ще върви по общия ред с разпит на свидетели и вещи лица, изготвили няколкото психиатрични и медицински експертизи.  \r\n„Премиерът Борисов в Стара Загора: Ние стоим с всички сили зад комплекс \"Марица изток“, пише още изданието. Ще може ли въглищният комплекс, който осигурява над 45% от електроенергията, да разчита и занапред на държавата? Предвижда ли се алтернативна заетост на миньорите и енергетиците? Отговорите четете в тематичното интервю на медията ни с министър-председателя Бойко Борисов при посещението му в Стара Загора на 12 октомври: \r\n \r\n- Г-н Борисов, като български премиер ще застанете ли зад миньорите и енергетиците от комплекс \"Марица изток\", както направиха полските Ви колеги за своите въглищни централи?  \r\n- Ние стоим до ден днешен с всички сили зад комплекс \"Марица изток\". Но вредните емисии и цените им стават такива вече, че за 10-15 години ще е много скъп лукс това гориво. В момента в Германия вече протестират срещу газта. Не срещу въглищата, а срещу газта - и тя отделя вредни емисии.  \r\n- Предвиждате ли алтернативна заетост на хората от комплекса?  \r\n- Все още не, защото все още имаме достатъчна възможност да удържаме. Дойде ли вече критичен момент, ще събираме хората и ще говорим.  \r\n- Ще може ли комплекс \"Марица изток\" да разчита и занапред на държавата?  \r\n- Те разчитат и в момента. В момента ние дотираме производството на ток от комплекса.  \r\n- България няма друга алтернатива за сигурността на енергийната си система...  \r\n- Това, че нямаме алтернатива, е основният ни коз да защитаваме комплекс \"Марица изток\" и го защитаваме с пълна сила... Но вижте в екологията какво се случва по света, огромния натиск срещу вредните емисии.  \r\n- Това основно е в Европа.  \r\n- Ами ние сме в Европа и човешкото здраве е на първо място.  \r\n- По тази логика президентът Доналд Тръмп не мисли ли за своите граждани и здравето им, изкарвайки САЩ от Парижкото споразумение за климата?  \r\n- Ако бях президент на САЩ, щях да ви отговоря.  \r\nИнтервюто подготви:  \r\n„Корнелия Нинова: В Стара Загора са направени и добри неща, но...“ е друго заглавие от страниците на вестника.  \r\n- Г-жо Нинова, какви са основните проблеми, които споделят пред Вас в Стара Загора?  \r\n- Липсата на индустрия, икономика и визия дългосрочно как да се развива общината. Първата построена индустриална зона тук не сработи и даже вече е продадена. Втората, \"Загоре\", все още не е тръгнала, въпреки че трябваше да тръгне 2019 година. Затова в програмата ни са залегнали мерки, които да развият икономиката и индустрията в Стара Загора. Отделен е проблемът със здравеопазването. И тук в МБАЛ болницата имат задължения, напускат кадри, лошо е обслужването. Наше е предложението държавните и общински болници да не са търговски дружества, да се промени изцяло статутът им, да бъдат държавни дружества, ще го видите в програмата ни това, това е вторият проблем. Третият - и тук се вижда, а аз обиколих града, преди да дойда (б.р. на среща с актива на БСП) - моделът е ремонт на ремонтите, което го има в много общини. Започва един ремонт, не се довършва в срок, налагат се корекции, глоби, некачествено строителство, затруднения и т.н. Разбира се, грижата за младите хора, без кадри нищо не можем да направим. Министър-председателят обикаля от няколко седмици да търси инвестиции от чужбина, но с молби няма да дойдат инвестиции. За да влязат инвестиции отвън, трябва да обърнем поглед навътре, смятам аз: Да решим няколко проблема - стоп на кражбите, бързо административно обслужване и ефективно, и работа за кадри. Няма да дойде инвеститор, докато нямаме кадри. По програма ние предвиждаме как общините да направят това, с техните възможности за професионалното обучение на кадрите, обвързано с университетите, тук имате потенциал. Но не се развива Стара Загора с възможностите, които й дават, и регионът, и хората, и историята, и културата, и т.н.  \r\n- След като сте обиколили Стара Загора, все пак нещо не Ви ли хареса, в този град се направиха много реконструкции.  \r\n- Да, направени са и добри неща. Харесаха ми детските площадки, на които бяхме, видяхме много усмихнати и щастливи деца, така че има направено и добро. Но има и какво ново да се развива. И то не е просто да решиш този или онзи проблем на парче, то е въпрос за смяна на модела на управление. Ще ви дам пример какво значи съществена смяна: в нашата програма и нашите кандидати се ангажират услугите на хората да не се предоставят на фирми на концесия, а да има общински дружества, които да ги изпълняват - сметосъбиране, вода и т.н. Това до какво ще доведе, ако е общинско дружество - до по-ниска цена, защото спестяваш концесионерството, печалбата и т.н. Това е кардинална промяна в общинското управление.  \r\nИли финансирането на общините. Сега знаете, че се отпускат средства от държавния бюджет. Но по различен начин - на едни общини по един начин, на други - по друг. След това с постановления на МС..., да не обяснявам целия сбъркан модел.  \r\n- За сбъркания модел БСП не носи ли отговорност? Стара Загора имаше общински дружества, които се грижеха за чистотата и благоустрояването, но с гласовете и на общинските съветници на социалистическата партия те бяха приватизирани чрез РМД приватизации. Сега отново искате да се създадат нови, с какви средства?  \r\n- Не ни отнемайте правото на новото ръководство и на мен да имаме различно виждане за управлението на страната и общините. С признание и от наша страна, каквото се е случило в миналото, и за грешките, и за доброто, все пак имаме ново виждане. Ще го видите във визия за България и във визия за всяка община...  \r\nМатериала подготви:", "date": "2019.10.14", "title": "Преглед на основните теми в старозагорския печат"}
{"url": "http://www.focus-news.net/news/2019/10/14/2708078/lovchanskiyat-mitropolit-gavril-shte-oglavi-arhiereyska-sveta-liturgiya-v-grad-troyan-za-petkovden.html", "text": "Негово високопреосвещенство Ловчанският митрополит Гаврил ще оглави Архиерейска света Литургия в град Троян за Петковден, предаде репортер на  Агенция „Фокус“ . Богослужението е посветено на храмовия празник на троянската църква „Св. Петка“. Петковден е и празник на град Троян. Началото на Литургията ще бъде в 9.00 часа.  \r\nНикола ПЕТКОВ", "date": "2019.10.14", "title": "Ловчанският митрополит Гаврил ще оглави Архиерейска света Литургия в град Троян за Петковден"}
{"url": "http://www.focus-news.net/news/2019/10/14/2708085/razkriva-se-vremenna-avtobusna-liniya-v-sofiya.html", "text": "От днес ще бъде разкрита временна автобусна линия №49-А. Това съобщиха от пресцентъра на  Столична община . Линията ще бъде с маршрут: от автостанция „Банкя“ по маршрута на автобусна линия 49 до разклона за клисурския манастир „Света Петка” и надясно по пътя до площадката, намираща се на 500 метра преди паркинга на манастира, обръщане посоката на движение и двупосочно по маршрута. \r\nЛинията ще извърши следните курсове: \r\n- автостанция „Банкя“ в 09.00, 10.00, 11.00, 12.00, 13.00, 14.00, 15.00 и 16.00 часа; \r\n- обръщателната площадка в 09.30, 10.30, 11.30, 12.30, 13.30, 14.30, 15.30 и 16.30 часа. \r\nАвтобусът ще спира на всички съществуващи спирки на автобусна линия № 49 в общия участък на маршрутите. За пътуване по линията ще важат превозните документи за пътуване по линиите от маршрутната схема на обществения транспорт.", "date": "2019.10.14", "title": "Разкрива се временна автобусна линия в София"}
{"url": "http://www.focus-news.net/news/2019/10/14/2708086/", "text": "По път II – 62 се извършва ремонт на мостово съоръжение над река Тополница при Дупница, въведена е временна организация на движението. Това съобщи за  Радио „Фокус” – Кюстендил  дежурният в Областно пътно управление – Кюстендил. Участъкът е сигнализиран с пътни знаци, преминаването се регулира със светофарна уредба. Ограничено е движението в платното посока ГКПП „Кулата“ на автомагистрала „Струма” при виадукта в района на село Джерман - между 60-ти и 66-ти км поради аварийно-възстановителните дейности по съоръжението при 62-ри км, което бе засегнато от пожара в депото за отпадъци. За улеснение на пътуващите на виадукта при 62-ри км са обособени две ленти към София и една лента към Благоевград. Превозните средства над 12 т, включително и автобусите, пътуващи към Кулата се отбиват от автомагистрала „Струма“ при пътен възел „Долна Диканя“, преминават по път Е-79 и при пътен възел „Бобошево“ продължават по автомагистралата. За пътуващите към София отбиването по път Е-79 става при пътен възел „Бобошево“, а качването на магистралата е при пътен възел „Дупница Север“. Движението в участък от пътя Бобов дол – Мало село се осъществява в една лента поради ремонтни дейности. В района на село Мламолово се изгражда анкерна стоманобетонова стена. Движението се регулира чрез светофарна уредба. Срокът е до 19 януари 2020 година. Движението по път II-62 Дупница – Клисура от километър 42 до километър  59 се осъществява в една лента на отделни участъци поради рехабилитация на пътното платно. Срокът е до 17 септември 2020 година. \r\nВенцеслав ИЛЧЕВ", "date": "2019.10.14", "title": "Ремонт на мостово съоръжение се извършва по път II – 62 при Дупница"}
{"url": "http://www.focus-news.net/news/2019/10/14/2708089/mvr-trima-dushi-sa-zaginali-a-31-sa-postradali-pri-katastrofi-v-stranata-prez-izminaloto-denonoshtie.html", "text": "Трима души са загинали, а 31 са пострадали при катастрофи в страната през изминалото денонощие. Това съобщиха от  пресцентъра на МВР . Общо в страната са станали 26 тежки пътнотранспортни произшествия. В София са регистрирани 25 леки и 4 тежки катастрофи, при които има един загинал и петима пострадали.", "date": "2019.10.14", "title": "МВР: Трима души са загинали, а 31 са пострадали при катастрофи в страната през изминалото денонощие"}
{"url": "http://www.focus-news.net/news/2019/10/14/2708061/api-vazstanoveno-e-dvizhenieto-po-pat-i-5-kazanlak-shipka.html", "text": "Възстановено е движението по път I-5 Казанлък – Шипка. Това съобщиха от пресцентъра на  Агенция „Пътна инфраструктура“ .", "date": "2019.10.14", "title": "АПИ: Възстановено е движението по път I-5 Казанлък – Шипка"}
{"url": "http://www.focus-news.net/news/2019/10/14/2708060/yens-stoltenberg-v-intervyu-za-kathimerini-nato-ochakva-stranite-chlenki-da-spazvat-mezhdunarodnoto-pravo.html", "text": "НАТО очаква от всички свои държави-членки да спазват международното право, но подчерта, че Алиансът няма как да взима правни решения. Това заяви генералният секретар на западния военен съюз Йенс Столтенберг в интервю за атинския ежедневник  Kathimerini , коментирайки турската дейност в Изключителната икономическа зона на Кипър (ИИЗ). \r\nСтолтенберг увери, че НАТО ще продължи присъствието си в Егейско море с цел подпомагане на контрола над мигрантските потоци. Норвежецът бе категоричен, че всички съюзници в НАТО са били информирани за операцията на Турция в Северна Сирия, преди тя да бъде стартирана миналата сряда. \r\n \r\n Турция нахлу в Сирия преди няколко дни. Засилва ли това загрижеността за регионалната сигурност и възможността за нова бежанска вълна?  \r\n \r\nТрябва да подчертая важността на сдържаността, за да избегнем още повече човешки страдания, защото никой не иска да види ново увеличение на потока от бежанци отново се увеличават. Ето защо НАТО така силно изрази подкрепата си за политическо решение за Сирия под егидата на ООН. Приветстваме постигнатия напредък, но все още има дълъг път, преди да постигнем устойчиво и трайно политическо решение на предизвикателствата и конфликтите в Сирия като цяло, по-конкретно в Северна Сирия. НАТО също помага в управлението на имиграционната и бежанската криза. Разбира се, НАТО не е единственият отговор на тези предизвикателства, но е част от него. Това, което правим, е да се опитаме да се справим с първопричината за предизвикателствата, като помагаме например на страни като Афганистан. Голяма част от хората, достигащи бреговете на Егейско море, идват от Афганистан, както знаете. Присъствайки в Афганистан, а също и в Ирак, ние допринасяме за стабилността, но и за ограничаването на имиграцията. Трябва също да помним, че Турция е приела повече от три милиона сирийски бежанци, повече от всеки друг съюзник в НАТО. Ето защо е предизвикателство, с което всички ние трябва да се справим и да направим всичко възможно. \r\n \r\n Подготвяхте ли се за турското нашествие в Сирия? \r\n \r\nНамеренията на Турция бяха публично обявени. Президентът [Реджеп Тайип] Ердоган заяви ясно своите намерения от трибуната на ООН и дори показа карта на тази зона за сигурност, която турците искат да създадат. Това е нещо, над което са работили от доста време. Първоначално се опитаха да го направят заедно със САЩ. Приветстваме факта, че САЩ и Турция работиха съвместно чрез патрули и операции. Но те не успяха да запазят това сътрудничество и сега виждаме Турция да извършва операции в Северна Сирия без американска подкрепа. Турция също информира всички държави-членки на Алианса, малко преди да започне своята операция. Това също беше обсъдено по-рано в рамките на НАТО. \r\n \r\n Бихте ли казали, че разликата в мнението между САЩ и Турция, две от най-мощните военни сили на НАТО, и в същото време много близката връзка на Анкара с Москва - както се вижда от закупуването на системата за противоракетна отбрана С-400 - влияе на ефективността на съюза? \r\n \r\nОчевидно е, че има различия в мненията между съюзниците по отношение на ситуацията в Северна Сирия. Като генерален секретар на НАТО винаги предпочитам съюзниците да имат общ подход към предизвикателства като Северна Сирия, например. Този път обаче не успяхме да се съгласим. НАТО не присъства в Северна Сирия, но някои съюзници са там, особено САЩ и Турция. НАТО е част от международна коалиция срещу „Ислямска държава“ и е важно да се помни, че трябва да продължат усилията за справяне с този общ враг. Джихадистите са загубили контролираните от тях райони, но все още са там, в Ирак и Сирия, и се опитват да се разширят и в други страни, включително Афганистан. \r\n \r\n Постоянната морска група 2 на НАТО (SNMG2) патрулира в Егейско море, за да следи бежанските потоци. Ще продължат ли патрулите? \r\n \r\nГърция е на фронтовата линия на бежанската криза. Приехме много бежанци и нелегални мигранти, които са преминали Егейско море, особено през 2015 г. Ето защо приветствам споразумението между Турция и ЕС. Присъствието на НАТО в Беломорието с шест кораба в момента е прилагане на сделката между Турция и ЕС. Проблемите не са решени. Въпреки това постигнахме значителен напредък в сравнение с 2015 г. Считам, че значението на присъствието на НАТО в Беломорието е на практика създаването на платформа, която позволява на Гърция и Турция, но също така и Турция и ЕС да се обединят, така че да работим по-тясно заедно, за да се справим с това общо предизвикателство. Освен това разузнавателната информация се споделя между турската брегова охрана, гръцката брегова охрана и Фронтекс, и често се случва корабите на НАТО да са първите, които забелязват мигрантски лодки, които се опитват да преминат през Егейско море. НАТО обаче няма мандат да спира лодките. Нашият мандат е да сближим Гърция, Турция и ЕС. \r\n \r\n Август бележи прекратяването на Договора за ракети със среден и малък обсег (ДРСМО). Това добавя още един проблем към отношенията на НАТО с Русия. Виждате ли ново решение за ядрените оръжия? \r\n \r\nДоговорът беше изключително важен за европейската сигурност. Той забрани огромна категория оръжия. Сега Русия се върна обратно към разполагането на тези военни системи. Те са мобилни, трудно се откриват и могат да носят ядрени глави. Съжаляваме, че Русия наруши ДРСМО. Ние обаче няма да реагираме огледално. Няма да разполагаме ядрени ракети в Европа. Ще продължим усилията за контрол на оръжията. Поради тази причина искаме да достигнем до нови споразумения за ядрените оръжия. \r\n \r\n Северна Македония скоро ще бъде пълноправен член на НАТО. Мислите ли, че може да създаде прецедент за други страни от Западните Балкани, които се намират извън Алианса? \r\n \r\nНАТО е отворена за всяка страна, която желае да се присъедини и която отговаря на критериите, които сме поставили. Черна гора се присъедини към НАТО наскоро, Северна Македония е много близо до присъединяването, работим също с Босна и Херцеговина. НАТО също уважава всяко решение на държави, които не желаят да станат членове. Например ние уважаваме позицията на Сърбия, че не желае да се присъедини към НАТО. Те искат да провеждат политика на военен неутралитет и затова не желаят да се присъединят към Алианса. Имаме изключителни партньорства със страни, които не са членки на НАТО, като Швеция, Финландия и Австрия, а също така можем да имаме добри отношения със Сърбия. \r\n \r\n \r\n  Тереза Герова", "date": "2019.10.14", "title": "Йенс Столтенберг в интервю за Kathimerini: НАТО очаква страните-членки да спазват международното право"}
{"url": "http://www.focus-news.net/news/2019/10/14/2708084/ogranichen-za-tovarni-avtomobili-nad-10-tona-e-patyat-debelets-sredni-kolibi-elena.html", "text": "Трафикът в началото на работната седмица в града е натоварен, предаде репортер на  Радио „Фокус“ – Велико Търново . Движението във Велико Търново е интензивно по главните и второстепенни улици, както и покрай по-големите училища и детски градини. Пътните настилки са сухи, времето е слънчево. Полицейски служители има на входовете и изходите на града, както и в по-натоварените участъци от първокласните и второкласни участъци. За изминалото денонощие не са регистрирани тежки инциденти. Нови затворени отсечки също няма. Ограничен за товарни автомобили над 10 тона остава пътят Дебелец - Средни колиби - Елена. Причината е намален габарит на пътното платно. В участъка текат ремонтни дейности, които трябва да приключат до началото на 2020-та. От Областно пътно управление-Велико Търново съобщиха, че обходният маршрут е през Дебелец - Велико Търново - Лясковски кантон - Миндя - Елена и обратно. Ограничено е движението и по пътя между селата Царски извор и Драганово. От км 0 до км 5+500 има  свлачище, чието укрепване ще продължи до 3 януари 2020 година. Обходният маршрут е през Сушица - Драганово. Забранено е преминаването на автомобили над 3.5 тона по пътя Чешма - Кесарево, където тече разширяване на платното. Обходният маршрут е през Сливовица - Горско Ново село - Джулюница. Ремонтни дейности текат по пътя между Твърдица и Елена. В участъка от от км 47+800 до км 48 движението се осъществява в една лента поради пропадане на пътното платно и образувало се свлачище. Срокът за организация на движението е началото на 2020 година. \r\nРени АТАНАСОВА", "date": "2019.10.14", "title": "Ограничен за товарни автомобили над 10 тона е пътят Дебелец - Средни колиби - Елена"}
{"url": "http://www.focus-news.net/news/2019/10/14/2708088/chast-ot-tretoklasniya-pat-dobrich-selo-balik-e-v-remont-dvizhenieto-tryabva-da-se-osashtestvyava-s-povisheno-vnimanie.html", "text": "Част от третокласния път Добрич – с. Балик е в ремонт до 31 октомври. Движението на автомобили трябва да се осъществява с повишено внимание по отсечката, където се ремонтира асфалтова настилка. Участъкът е сигнализиран с пътни знаци, предаде кореспондент на  Радио „Фокус” – Варна . Няма въведени промени в движението на автомобили в областта по републиканската пътна мрежа. В ремонт е част от третокласния път III-207 Тервел – Честименско. Продължава ремонтът на крайбрежния път Балчик - Каварна. Ограничено е движението на МПС над 10 тона по път I-9 в участъка от село Кранево в посока Варна. Обходният маршрут е през селата Кичево и Оброчище. В Добрич времето е облачно, тихо е, температурата на въздуха е около 11 градуса.  \r\nЖулиета НИКОЛОВА", "date": "2019.10.14", "title": "Част от третокласния път Добрич – село Балик е в ремонт, движението трябва да се осъществява с повишено внимание"}
{"url": "http://www.focus-news.net/news/2019/10/14/2708082/konstantiyskiyat-episkop-yakov-shte-oglavi-arhiereyska-sveta-liturgiya-v-hram-sveta-petka-v-pazardzhik.html", "text": "Негово преосвещенство Константийският епископ Яков ще оглави Архиерейска света Литургия в храм „Света Петка“ в Пазарджик, предаде репортер на  Агенция „Фокус“ . Богослужението е по повод днешния Петковден, когато Православната църква прославя Преподобна Петка и ще бъде с благословението на Негово Високопреосвещенство Пловдивския митрополит Николай. Началото ще бъде в 9.00 часа.  \r\nНикола ПЕТКОВ", "date": "2019.10.14", "title": "Константийският епископ Яков ще оглави Архиерейска света Литургия в храм „Света Петка“ в Пазарджик"}
{"url": "http://www.focus-news.net/news/2019/10/14/2708091/dvizhenieto-ot-km-27-do-km-28-na-am-hemus-v-posoka-varna-se-osashtestvyava-v-edna-lenta-poradi-remont.html", "text": "До 18:00 часа днес движението от км 27 до км 28 на АМ \"Хемус\" в посока Варна се осъществява в една лента поради ремонт на пътната настилка. Това съобщиха от пресцентъра на  Агенция \"Пътна инфраструктура\" . Ограничено е движението по активната лента, трафикът преминава по изпреварващата лента.", "date": "2019.10.14", "title": "Движението от км 27 до км 28 на АМ \"Хемус\" в посока Варна се осъществява в една лента поради ремонт"}
{"url": "http://www.focus-news.net/news/2019/10/14/2708090/viktoriya-gencheva-chlen-na-izpalnitelniya-savet-na-bmchk-mladezhkata-organizatsiya-v-momenta-ima-nad-7-000-dobrovoltsi.html", "text": "БМЧК има над 7 000 доброволци. Това каза в интервю за  Агенция „Фокус“  Виктория Генчева, член на изпълнителния съвет на БМЧК, по повод 98 години от създаването на младежката организация. „Наблюдава се увеличаване на доброволчеството, то става модерно все повече, което е изключително хубаво. Хората започват да гледат извън себе си, да се вглеждат в другия“, добави Генчева. „Да бъдеш доброволец, да гледаш наистина извън своето его. Да правиш добро без да очакваш нищо в замяна, за да бъде обществото по-добро и да бъде светът ни по-красив, по-приветлив. Доброволчеството наистина става все по-модерно през годините, което е една много красива тенденция и се надявам така да си остане в бъдеще“, посочи още представителят на изпълнителният съвет на БМЧК. По думите и младежката организация участва в много благотворителни кампании. „Имаме много разнообразни благотворителни кампании. Те се случват наистина непрекъснато, не само в София. Случват се в цяла България. Постоянно доброволците създават благотворителни кампании и правят такива. За какво ли не – за онкологични заболявания, за социално икономическия статус, за различни уязвими групи от хора. Събираме доста средства и наистина ги даряваме след това, или ги вкарваме в нашите дейности по изключително ползотворен начин“, обясни Генчева. Виктория Генчева уточни, че по повод празника ще има много инициативи. „Те ще бъдат различни в цялата страна, тъй като във всяка областна организация е подготвила нещо атрактивно и интересно. Няма да издавам нищо. Със сигурност ще отбележим този ден по много интересен начин на различните места. Със сигурност ще бъде атрактивно и интересно, така че очаквайте ни“, допълни още Генчева.  \r\nВиолета СИМЕОНОВА \r\n \r\n Пълния текст на интервюто четете по-късно в „Мнение”", "date": "2019.10.14", "title": "Виктория Генчева, член на изпълнителния съвет на БМЧК: Младежката организация в момента има над 7 000 доброволци"}
{"url": "http://www.focus-news.net/news/2019/10/14/2708097/v-chitalishte-bratstvo-v-kyustendil-shte-badat-predstaveni-knigi-na-pisatelya-plamen-petkov.html", "text": "Читалище „Братство” домакинства представяне на книги на писателя Пламен Петков от Русе. Това съобщи за  Радио „Фокус” – Кюстендил  авторът Пламен Петков. Събитието ще се състои от 18.00 часа в залата на читалището. Книгите излизат в две последователни години – 2017 и  2018 година. Първата от тях носи заглавието „Престъпни мисли“ и е криминална, а втората – „Голямата работа“, е сборник с проза, сатира и поезия. Пламен Петков е роден в град Русе през 1978 година. Завършил е немска гимназия, а след това Информатика в РУ „Ангел Кънчев“. Пише и хумор, сатира, различни по жанр разкази, романи, стихове, сценарии. \r\nВенцеслав ИЛЧЕВ", "date": "2019.10.14", "title": "В Читалище „Братство” в Кюстендил ще бъдат представени книги на писателя Пламен Петков"}
{"url": "http://www.focus-news.net/news/2019/10/14/2708095/", "text": "„Бургазлии спекулират с местата за паркиране на инвалиди“ е водещата новина и тема на деня във вестник  „Черноморски фар“ . „На своя глава резервират позиции с табели“ и „Омбудсманът на България и общественият посредник зоват за нова наредба“ са подзаглавията на статията. В града все още на няколко места им табели, на които е посочено, че въпросното място е резервирано за определен автомобил, като номерът на возилото е изписан на табелата. По Наредба обаче такава практика не е позволена. „Психично болен запали апартамента си в Меден рудник и скочи от терасата“ е друга новина от първите страници на ежедневника. „Руслан е в тежко състояние – с два счупени крака и 35% изгаряния“ и „Целият вход бе евакуиран, щетите са сериозни преди зимата“ пише още в материала. „С над 3 милиона лева: Надграждат видеонаблюдението на територията на община Бургас“ е друго водещо заглавие в днешното издание. „И полицията зорко ще следи камерите“ пояснява материалът. Предметът на поръчката включва дейности зад надграждане и разширяване на обхвата на съществуващата и действаща централна система за електронно видеонаблюдение. „Неонататолози от цялата страна се събраха на конференция“ четем още в страниците на вестника. В рамките на два дни те обсъдиха актуалните проблеми. Участие вземат близо 150 специалисти, сред които лекари-неонатолози, педиатри, акушери, медицински сестри.", "date": "2019.10.14", "title": "Преглед на основните теми в бургаския печат"}
{"url": "http://www.focus-news.net/news/2019/10/14/2708100/v-hudozhestvenata-galeriya-v-dobrich-shte-bade-otkrita-izlozhbata-bregove.html", "text": "Изложба живопис „Брегове“ представя Художествената галерия в Добрич, предаде кореспондент на  Радио „Фокус” – Варна . Творбите са от фонда на галерията. Подбрани са 25 живописни платна от български автори, създадени от началото на 20 век до наши дни. Автори на картините са известните класици Марио Жеков, Георги Урумов, Александър Поплилов, Александър Петров, Найден Петков. Следващото поколение талантливи художници е представено с творби на Георги Баев, Ванко Урумов, Михалис Гарудис и други. В тази изложба са представени стиловото разнообразие и живописните решения на художниците от различни поколения, творили в областта на пейзажа. Изложбата ще бъде официално открита днес. Посетителите на галерията могат да я разгледат до края на месец ноември. \r\nЖулиета НИКОЛОВА", "date": "2019.10.14", "title": "В Художествената галерия в Добрич ще бъде открита изложбата „Брегове“"}
{"url": "http://www.focus-news.net/news/2019/10/14/2708096/vavezhda-se-vremenna-zabrana-za-parkirane-na-ul-arh-yordan-milanov-v-sofiya-zaradi-remont-na-trotoari.html", "text": "Въвежда се временна забрана за паркиране на ул. „Арх. Йордан Миланов“ в София заради ремонт на тротоари. Това съобщиха от пресцентъра на  Столична община . От днес до 31 октомври 2019 г. ще бъде забранен престоят и паркирането на превозни средства на ул. „Арх. Йордан Миланов“ в участъка от ул. „Кръстьо Сарафов“ до пл. „Журналист“. Причината за въвеждането на забраната е предвиден ремонт на тротоарите в посочения участък.", "date": "2019.10.14", "title": "Въвежда се временна забрана за паркиране на ул. „Арх. Йордан Миланов“ в София заради ремонт на тротоари"}
{"url": "http://www.focus-news.net/news/2019/10/14/2708093/vrachanskiyat-mitropolit-grigoriy-shte-otsluzhi-china-obnovlenie-na-hrama-v-selo-vlasatitsa-v-oblast-vratsa-po-povod-petkovden.html", "text": "Врачанският митрополит Григорий ще отслужи чина „обновление на храма” в село Власатица в област Враца по повод Петковден, предаде репортер на  Агенция „Фокус“ . Храм „Св. Петка“ в село Власатица, Врачанска епархия, е след основен ремонт. Богослуженията започнаха в 8.00 часа с утреня, след нея ще последва чинът на обновлението и Архиерейска света Литургия.  \r\nНикола ПЕТКОВ", "date": "2019.10.14", "title": "Врачанският митрополит Григорий ще отслужи чина „обновление на храма” в село Власатица в област Враца по повод Петковден"}
{"url": "http://www.focus-news.net/news/2019/10/14/2708098/arhiereyska-sveta-liturgiya-shte-bade-otsluzhena-v-hram-sv-petka-v-plovdiv-za-petkovden.html", "text": "Архиерейска света Литургия ще бъде отслужена в храм „Св. Преподобна Петка“ в Пловдив за Петковден, предаде репортер на  Агенция „Фокус“ . Началото на богослужението ще бъде в 9.00 часа. Поводът е храмовият празник на църквата.  \r\nНикола ПЕТКОВ", "date": "2019.10.14", "title": "Архиерейска света Литургия ще бъде отслужена в храм „Св. Петка“ в Пловдив за Петковден"}
{"url": "http://www.focus-news.net/news/2019/10/14/2708102/mestni-izbori-2019-zs-aleksandar-stamboliyski-podkrepi-kandidatat-za-kmet-na-kyustendil-petar-paunov.html", "text": "Земеделският съюз „Александър Стамболийски“ безрезервно подкрепя кандидата за кмет на Кюстендил Петър Паунов и листата за общински съветници на Местна коалиция „ГЕРБ, СДС, ВМРО-БНД, ДБГ, ЗНС, Обединени земеделци”. Това обяви председателят на областната организация на съюза Димитър Тасков, на специална среща с представители на коалицията, предаде репортер на  Радио „Фокус” – Кюстендил . „Даваме много висока оценка за свършеното досега от кмета и общинските съветници от неговия екип и ще направим необходимото да продължим успешната си работа за доброто на общината. Вярваме, че и занапред това е човекът, който трябва да води Кюстендил, за да продължи развитието на региона по най-добрия начин“, подчерта Димитър Тасков. Присъстващите на срещата бяха единодушни, че трябва екипът на досегашния кмет да продължи да реализира полезните политики за гражданите. Цялата структура на ЗС „Александър Стамболийски“ се ангажира да се включи активно в кампанията за изборите. Петър Паунов благодари за гласуваното доверие към него и общинските съветници. Той увери представителите на ЗС „Александър Стамболийски“, че всички от неговия досегашен екип и кандидатите за общински съветници за предстоящите избори са активни личности, които са лично и професионално ангажирани с мисията Кюстендил да продължи да се развива като модерен град, в който основният приоритет са всички хора от общината – техният просперитет, здраве и сигурност. „Нашата листа е единствената, която ще бъде подредена изцяло от нашите съграждани”, каза още кандидатът за кмет на Кюстендил Петър Паунов. Така той потвърди отново единодушното решение на всички кандидати от Местна коалиция „ГЕРБ, СДС, ВМРО, ДСБ, ЗНС, Обединени земеделци», че участието в Общинския съвет ще бъде съобразно броя на събраните преференции на изборите, а не според предварително записания номер в листата. Така се осигурява равен старт на всеки участник и се гарантира тежестта на изразената воля на всеки гласуващ. Паунов сподели усилията, които непрестанно се полагат в посока на това да има добре оборудвани медицински екипи на разположение на хората в малките населени места. Продължава и активното сътрудничество на Общината с инвеститорски фирми за създаване на условия за по-добра реализация на екологичната кюстендилска продукция. Водачът на листата на Местна коалиция „ГЕРБ, СДС, ВМРО-БНД, ДБГ, ЗНС, Обединени земеделци” представи на срещата и някои от основните приоритети в бъдещата си програма, сред които е реконструирането на Колушко дере и изграждането на бизнес център за развитието на IT сектора в региона. На срещата беше обсъдена и ключовата тема за доизграждането на Коридор №8 и отварянето на пътя към Западните Балкани и обособяването на нова индустриална зона в землището на село Вратца, благоустрояване на крайните квартали и всяко едно от малките населени места. \r\nВенцеслав ИЛЧЕВ", "date": "2019.10.14", "title": "Местни избори 2019: ЗС „Александър Стамболийски“ подкрепи кандидатът за кмет на Кюстендил Петър Паунов"}
{"url": "http://www.focus-news.net/news/2019/10/14/2708104/chetiri-katastrofi-sa-registrirani-na-teritoriyata-na-oblast-shumen.html", "text": "Четири катастрофи са регистрирани на територията на област Шумен през изминалото денонощие. Това съобщи за  Радио „Фокус“- Шумен  Ася Йорданова, говорител на ОД на МВР. При автопроизшествията са допуснати материални щети. За различни нарушения полицейските служители са съставили 19 акта, глобите с фиш са 31. \r\nИвелина ИВАНОВА", "date": "2019.10.14", "title": "Четири катастрофи са регистрирани на територията на област Шумен"}
{"url": "http://www.focus-news.net/news/2019/10/14/2708103/viktoriya-gencheva-chlen-na-izpalnitelniya-savet-na-bmchk-dobrovolnata-mladezhka-organizatsiya-zapochva-ot-deynosti-kato-parva-dolekarska-pomosht.html", "text": "Доброволната младежка организация, която в действителност е най-голямата и в световен мащаб, започва от дейности като първа долекарска помощ. Това каза в интервю за  Агенция „Фокус“  Виктория Генчева, член на изпълнителния съвет на БМЧК, по повод 98 години от създаването на младежката организация. „Това е наша основна дейност и винаги е била през годините. Така започва и световната история на Червен кръст, не само на Български младежки червен кръст. От там започваме да развиваме и много други дейности, защото разбираме, че да помагаш на хората, не означава да помагаш само когато имат нужда първа долекарска помощ, а обхваща и много други аспекти“, добави Генчева. По думите и в момента БМЧК се занимава с превенция на зависимостите, с промоция на хуманитарни ценности. „Разпространяване на толерантността и принципите и, със социално помощна дейност, работа с деца от уязвими групи. Здравословен начин на живот, тема, която е много важна в днешно време и се опитваме да разпространим също сред младите хора“, посочи още представителят на изпълнителният съвет на БМЧК. Тя допълни, че кампанията засяга и много други интересни теми. „Например превенция на насилието, психосоциална подкрепа, което е част от първа долекарска помощ. Имаме изключително много проекти и програми, които са свързани с деца и с различни групи хора. Да не забравяме екологията и екологичните дейности, които в момента също са изключително важни“, обясни още тя. „Всяко едно нещо, което помага на хората и е полезно за околната среда и за света около нас, ние можем да го претворим под формата на дейност и сме отворени към нови възможности“, каза Виктория Генчева.  \r\nВиолета СИМЕОНОВА \r\n \r\n Пълния текст на интервюто четете по-късно в „Мнение”", "date": "2019.10.14", "title": "Виктория Генчева, член на изпълнителния съвет на БМЧК: Доброволната младежка организация започва от дейности като първа долекарска помощ"}
{"url": "http://www.focus-news.net/news/2019/10/14/2708105/dvizhenieto-po-pat-ii-11-milkovitsa-somovit-v-oblast-pleven-se-osashtestvyava-v-edna-lenta-zaradi-remont.html", "text": "Движението по път II-11 Милковица - Сомовит от км 196 до км 206 е регулирано в една лента до 15 октомври. Това съобщиха за  Радио „Фокус“  от Областно пътно управление – Плевен. Причината са  ремонтни дейности с частично асфалтиране. Участъкът е сигнализиран с пътни знаци. Пътните настилки в областта са сухи. Максималните температури ще бъдат между 25°и 28°. Движението по път II-52 Свищов – Никопол в участъка на Лозица – Никопол от км 84 до км 101 се осъществява в една лента на определени участъци поради частични ремонтни дейности на асфалтовата настилка. Срокът е до 18 октомври. Движението по път III-118 Гулянци – Долна Митрополия в участъка на Победа – Подем от км 8 до км 14 се осъществява в една лента  поради ремонтни дейности с частично асфалтиране. Срокът е до 15 октомври. Движението в участъка Гривица – Славяново от км 65 до км 80 се осъществява в една лента поради ремонтни дейности на асфалтовата настилка. Участъкът е сигнализиран с пътни знаци. Срокът е  до 16 октомври. Движението по път III-3402 Коиловци - Славяново - Пордим е ограничено поради свлачищни процеси в участъка от км 0 до км 0+900 в регулацията на с. Коиловци. Движението на МПС ще се осъществява по вътрешно уличната мрежа на с. Коиловци. Срокът е до 31 декември.  \r\nВиолета КРЪСТЕВА", "date": "2019.10.14", "title": "Движението по път II-11 Милковица - Сомовит в област Плевен се осъществява в една лента заради ремонт"}
{"url": "http://www.focus-news.net/news/2019/10/14/2708101/", "text": "Архиерейският наместник на Смолянска духовна околия Негово Високопреподобие архимандрит Висарион ще почете храмовия празник на църквата „Света Петка“ в махала Бистрица /Махмутица/ над  Широка лъка  и  ще отслужи  от 9 часа божествената св. Литургия. С него в служение ще бъдат  предстоятелят на храма свещеник Иван Марински и секретарят на Архиерейското наместничество иконом Запрян Шиков. Това съобщиха от   Архиерейско наместничество – Смолян . \r\nЦърквата е завършена и осветена през 1925 г.  В  строежа  й  е  участвало благотворително местното население. Намира се на над 1500 м. надморска височина. До нея се стига по 6-километров  черен път от с. Широка лъка, който не е пречка всяка година на храмовия празник да се събират десетки  вярващи родопчани с корен от Махмутица и много гости, за да се покланят на светицата и да й благодарят за нейните милости. \r\nСв. преподобна Параскева Епиватска, наричана от нашия народ и Петка Българска, е една от най-обичаните и почитани светици не само в България, но и в целия православен свят, отбелязва Православие бг.  Тя живее през ХI век, просиява с чудни монашески и аскетични подвизи в светите земи на Палестина и завършва земния си път в родния си Епиват, където нетленните й мощи извършват многобройни чудеса. Оттам започват нейните дълги посмъртни скитания по земите на Балканския полуостров, които я правят \"своя\" и за българи, и за сърби, и за румънци, и за гърци... \r\nСлавата  на св. Параскева е свързано и с Българското царство. Когато Източната римска империя пада под властта на латините (след 1204 г.), мощите на преподобната Петка били пренесени от Епиват в Търново през 1238 г., по времето на цар Йоан Асен II.  Тук преподобната се радва на изключително почитание като покровителка на града и на цялото царство. Тук е написано и най-вдъхновеното житие на светицата  от св. патриарх Евтимий, в което той възкликва:  „Ти си слава на жените, красота на девиците, пример на апостолски живот, одобрение на пустинниците, застъпница на младите, пазителка на задомените, на всекиго подателка на всичко, от което се нуждае! Ти имаш способността да вършиш чудеса, ти даваш обилно и без завист потребното на всички!“ Мощите на св. Петка  сега се съхраняват в митрополитската  катедрала в Яш, Румъния.", "date": "2019.10.14", "title": "Архимандрит Висарион ще отслужи света Литургия  в църквата „Света Петка“ в махала Махмутица над Широка лъка за Петковден"}
{"url": "http://www.focus-news.net/news/2019/10/14/2708099/ria-novosti-siriyskata-armiya-vleze-v-grad-tabka.html", "text": "Сирийската армия влезе в град Табка в провинция Ракка, предава  РИА Новости , като се позовава на информация от телевизионния канал  Al Mayadeen . \r\nПо-рано градът бе контролиран от кюрдите, припомня агенцията. Съобщава се, че силите на президента Башар Асад напредват в северна посока. \r\nДруги подробности не се привеждат. \r\n \r\n  Тереза Герова", "date": "2019.10.14", "title": "РИА Новости: Сирийската армия влезе в град Табка"}
{"url": "http://www.focus-news.net/news/2019/10/14/2708106/d-r-borislav-tsekov-dalnovidno-e-vazdarzhaneto-na-svsinod-na-bpts-ot-pribarzanoto-reshavane-na-vaprosa-za-ukrainskata-avtokefaliya.html", "text": "Далновидно е въздържането на Св. Синод на Българската православана църква (БПЦ) от прибързаното решаване на въпроса за украинската автокефалия. Това каза за сутрешния блок  „Добро утро, България“  на  Радио „Фокус“  преподавателят по църковно право д-р Борислав Цеков. По думите му, въпросът трябва да се разгледа всестранно, като уточни, че в него се преплитат много аспекти, включително политически. Според д-р Цеков произнасянето по казуса с украинския въпрос би следвало да се постави в зависимост от поредността в т.нар. диптих и не трябва се бърза с решението, а да се чуе мнението на други поместни църкви. Той обясни, че каноническите аспекти по случая изискват въпросът да се реши съборно. „Решението за автокефалията на една или друга поместна църква се обуславя от наличието на две предпоставки – съгласието и признанието от Църквата-майка, а второто е съборното признание на всички поместни църкви. Някога това съгласие се е изразявало на Вселенски събор – вече столетия наред няма такива и при липсата на съвременната форма, т.нар. Всеправославен събор, където би било редно да се решават такива въпроси, остава да се изчакат всички поместни църкви, всяка за себе си, да вземе отношение по въпроса. Няма нужда Българската православна църква да бъде първата“, обясни преподавателят по църковно право. Във връзка с писмото и условието на Митрополит Николай, че решението за признаването на украинската автокефалия ще се вземе, когато Руската църква признае и отреди полагаемото се по-предно място на БПЦ в диптиха, Борислав Цеков обясни, че това показва две неща: липсата на задълбочената аргументация в полемиката в рамките на Св. Синод, както и сигнал към външни фактори – позициониране като проруски и прогръцки, отколкото част от нормалната вътрешна дискусия в църквата.  \r\n \r\nЙоланда ПЕЛОВА", "date": "2019.10.14", "title": "Д-р Борислав Цеков: Далновидно е въздържането на Св.Синод на БПЦ от прибързаното решаване на въпроса за украинската автокефалия"}
{"url": "http://www.focus-news.net/news/2019/10/14/2708108/", "text": ". Църквата \"Света Параскева” в Плевен чества своя храмов празник. Това каза за  Радио „Фокус“   Татяна Дачева, богослов. \"Една от трите големи православни църкви в града чества храмовия си празник. Църквата първоначално е построена през 1850 г. в тогавашната Маньова махала със скромни дарения на местното  население. Храмът е с малки размери, съграден от двойни плетове и вар, а жителите на Плевен го наричат „плетеницата” ”, каза Татяна Дачева. Тя допълни, че по време на османските нашествия той е рзрушен. \"Градежът на храма започва на 4 май 1870 г. и завършва през есента на 1872 г., така на мястото на старата \"плетеница” е построена великолепна трикорабна базилика. Иконите в храма са дървени и подарени от различни занаятчийски сдружения. Стенописите са дело на даровития българин господин Сербезов\", каза още Татяна Дачева. Тя подчерта още, че света Параскева е фигура, почитана на целия Балкански полуостров.  \r\nВиолета КРЪСТЕВА", "date": "2019.10.14", "title": "Татяна Дачева, богослов: Църквата  ,,Света Параскева” в Плевен чества своя храмов празник"}
{"url": "http://www.focus-news.net/news/2019/10/14/2708111/pregled-na-osnovnite-temi-vav-velikotarnovskiya-pechat.html", "text": "„Министър-председателят пристигна с хеликоптер за клетвата на курсантите от НВУ“ е заглавие от първа страница на областния всекидневник  „Янтра ДНЕС”M .  Премиерът Бойко Борисов и военният министър Красимир Каракачанов пристигнаха с хеликоптер за тържествения ритуал по полагане на военна клетва на 146-ия випуск на НВУ „Васил Левски“ във Велико Търново. Клетва положиха 163 курсанти първокурсници, които се обучават в 19 военни специализации в трите факултета на университета. \r\n„Абсолвентите на търновския медицински филиал преминаха по червен килим“ е друго заглавие от страниците на вестника. 16 медицински сестри и 17 акушерки преминаха по червения килим на сцената на МДТ „К. Кисимов“ във Велико Търново, за да получат своите дипломи от ректора на Медицинския университет-Варна. Те са първият випуск на филиала на вуза в старата столица. Гости на тържествената церемония бяха много ръководители на здравни, учебни и социални институции, съсловни организации и граждани.„Спортният министър Красен Кралев обеща средства за северните зали на „Ивайло“ четем на спортната страница на вестника. „Волоколамският митрополит Иларион дойде за конференция във ВТУ“ е водещо заглавие в другия областен ежедневник  „Борба“ . Международната научно-богословска конференция на тема „Историята на българската и руската православна църква като предмет на академичното изучаване в богословските учебни заведения в България и Русия на съвременния етап“ беше открита миналия ден във ВТУ „Св. Св. Кирил и Методий“. В работата на конференцията със свои доклади се включиха Негово Високопреосвещенство Волоколамският митрополит Иларион, Мелнишкият епископ Герасим, главен секретар на Светия синов на Българската православна църква, Белородският епископ Силвестър, ректор на Киевската духовна академия, духовници, преподаватели от Великотърновския университет. „Военният министър отличи с юбилейни медали и предметни награди 22-ма заслужили търновци“ е друго заглавие от ежедневника. С юбилеен медал „100 години Първа световна война“, Почетна значка на Министерството на отбраната и предметна награда военният министър Красимир Каракачанов награди 22-ма военнослужещи, военнослужещи от запаса и резерва и български граждани за съществен принос към отбраната на страната, активна военно-патриотична дейност и популяризиране на националната и военната ни история. Церемонията се състоя в Ритуалната зала на Военния клуб в старопрестолния град, след като министър Каракачанов прие тържествената военна клетва от 163 курсанти първокурсници от 146-ия випуск на Националния военен университет „Васил Лески“. „Задна ножица на Бончо Генчев подпечата уникална футболна вечер на „Ивайло“ четем на спортната страница на вестника.", "date": "2019.10.14", "title": "Преглед на основните теми във великотърновския печат"}
{"url": "http://www.focus-news.net/news/2019/10/14/2708109/suhi-i-normalno-prohodimi-sa-patishtata-v-shumen-i-oblastta.html", "text": "Сухи и нормално проходими са пътищата в Шумен и областта, предаде репортер на  Радио „Фокус“- Шумен . Времето е слънчево, температурата на въздуха е около 10 градуса. Няма въведени нови промени в организацията на движението в областта.  Ришки проход е отворен. Върбишки проход е затворен за всички пътни превозни средства. Интензивно е движението в Шумен, в централна градска зона, както и в посока Индустриален парк. Светофарните уредби в града функционират без промяна. Поради ремонти дейности от днес до 21 октомври се въвежда временен режим на движение с пълно затваряне на пътното платно по ул. „Ил. Р. Блъсков“ –  от бул. „Симеон Велики“ до ул. „Цар Освободител“, по ул. „Владимир Вичев“ –от ул. „Мизия“ до ул. „Братя Стоянови“, пл. „Александър Стамболийски“. \r\nИвелина ИВАНОВА", "date": "2019.10.14", "title": "Сухи и нормално проходими са пътищата в Шумен и областта"}
{"url": "http://www.focus-news.net/news/2019/10/14/2708110/postanovkata-seryozha-e-mnogo-tap-shte-bade-predstavena-v-pleven.html", "text": "Постановката ,,Серьожа е много тъп” ще бъде представена в Плевен. Тя разглежда актуални проблеми на нашето време. Това каза за  Радио „Фокус“  Васил Василев, директор на ДКТ ,,Иван Радоев” и режисьор на постановката с премиера на 17 октомври от 19.00 часа. ,,Книгите на Дмитрий Данаилов са едни от най-продаваните в Русия. Авторът не може да получи безплатна виза от консулството ни в Русия, за да присъства на премиерата на постановката си в Плевен”, каза Васил Василев. Той изтъкна, че такъв ,,гаф” трябва да бъде поправен и с екипа му ще се преборят авторът да пристигне в Плевен. ,,Постановката разглежда проблемите на съвременния начин на общуване и дигиталния свят. Героят Серьожа е един интелигентен човек, програмист, който разработва приложения и има страхотна жена. Една непредвидена ситуация преобръща живота му и води до редица обрати в пиесата”, каза Васил Василев. Той обясни, че изборът на това заглавие е провокиран от самия съвременен живот.  \r\nВиолета КРЪСТЕВА", "date": "2019.10.14", "title": "Постановката ,,Серьожа е много тъп” ще бъде представена в Плевен"}
{"url": "http://www.focus-news.net/news/2019/10/14/2708107/the-times-es-poiska-ot-dzhonsan-poveche-otstapki-za-brekzit.html", "text": "В навечерието на срещата на върха на лидерите на Общността, преговарящите от Европейския съюз поискаха повече отстъпки от премиера на Обединеното кралство Борис Джонсън за споразумението за Брекзит, съобщава националният ежедневник  The Times . \r\nСлед уикенд на интензивни преговори в Брюксел, Мишел Барние, главният преговарящ на ЕС, информира европейските посланици, че предложенията на Великобритания все още не са приемливи. \r\nСмята се, че той е казал на Дейвид Фрост, главен преговарящ на Великобритания, че ако бъде постигната сделка, Джонсън ще трябва да даде допълнително основание за митническо споразумение за Северна Ирландия. \r\nВ ход, който ще окаже по-голям натиск Даунинг Стрийт, ЕС заяви, че е готов да даде принципна подкрепа на плана и дори увери, че има надежда за финализиране на правния текст по време на срещата на върха на ЕС по-късно тази седмица. За тази цел обаче Брюксел постави условия на Джонсън – още отстъпки, твърди изданието. \r\n \r\n  Тереза Герова", "date": "2019.10.14", "title": "The Times: ЕС поиска от Джонсън повече отстъпки за Брекзит"}
{"url": "http://www.focus-news.net/news/2019/10/14/2708113/normalno-se-izvarshva-preminavaneto-prez-granichnite-punktove-kulata-i-ilinden.html", "text": "Нормално се извършва преминаването през граничните пунктове „Кулата“ и „Илинден“. Това съобщиха за  Радио „Фокус“ – Пирин  от Главна дирекция „Гранична полиция“. Няма данни за образували се задръствания или колони от автомобили. На границата с Република Северна Македония на ГКПП „Златарево“ движението е затруднено поради извършване на ремонтно-строителни дейности. Трафикът на останалите пунктове е нормален. \r\nЛивия НИНОВА", "date": "2019.10.14", "title": "Нормално се извършва преминаването през граничните пунктове „Кулата“ и „Илинден“"}
{"url": "http://www.focus-news.net/news/2019/10/14/2708112/iglika-mishkova-etnolog-v-traditsiyata-se-kazva-che-sv-petka-povezhda-praznitsite.html", "text": "С Петковден започват всички семейни, родови чествания, за това в традицията се казва, че св. Петка повежда празниците. Това каза в интервю за  Агенция „Фокус“  Иглика Мишкова, етнолог. За службата на Петковден задължително се коли курбан като обикновено това е мъжко животно с бял цвят, което задължително се опява от свещеник. Самите стопанки месят специални обредни хлябове, които много често се наричат „св. Петка“ или повтарят наименованията на обредни хлябове, които са характерни за други празници, какъвто е случаят с названието „светец“, „Боговица“, добави Мишкова. По думите и около празничната трапеза задължително се събира целия род. „В регионите, в които се извършват  подобни чествания са посветени  на семейния покровител, на едно митично същество, което много често в нашата митология се осмисля като смок и той е наричан змия домошарка, себия, стопанин, или народния светец, който трябва да предпазва задължително домочадието от болести и злини“, обясни етнологът. Тя допълни, че в деня срещу самия Петковден се извършват едни от най-масовите жертвоприношения. „Тези жертвоприношения се наричат черкуване на Господа или кокоша черква, блага черква и те се извършват в регионите на Тракия. Много често те се извършват в понеделника или съботата преди Петковден, понякога има селища, където това се извършва след празника. В цялото това жертвоприношение участват само жените от селото“, посочи още Мишкова. „На този ден всяка домакиня трябва да хване черна кокошка и да я занесе на специално отредено място извън селото. Това място се смята за свещено, обикновено това са високите могили или стари дъбови дървета, места, където има каменни кръстове, манастири. Една възрастна жена вдовица или момче, което все още не е ерген колят последователно черните кокошки на въпросното свято място. Кръвта на птиците трябва да изтече задължително на едно и също място. Главите им се нареждат по посока на изгрева на слънцето. С малко кръв от закланите птици старицата започва да замесва тесто и изпичат специална обредна погача, която се носи в храма“, добави тя. „Там се освещава от свещеници после се разпределя между присъстващите жени. Самите кокошки се варят в казан съответно с ориз или зеле. Жените постилат трапеза върху земята, където те вече се хранят с този курбан. Това на практика е един обреден акт, с който те изразяват благодарността си, почитта си към природата, към душите на мъртвите, към светците, защото се вярва, че всеки един от светците дарява хората с някаква земна благодат“, каза още Иглика Мишквоа.  \r\nВиолета СИМЕОНОВА \r\n Пълния текст на интервюто четете в „Мнение”", "date": "2019.10.14", "title": "Иглика Мишкова, етнолог: В традицията се казва, че св. Петка повежда празниците"}
{"url": "http://www.focus-news.net/news/2019/10/14/2708114/ogranicheno-e-dvizhenieto-po-tretoklasen-pat-109-avtomagistrala-struma-lozenitsa-do-10-km-poradi-rehabilitatsiya-na-patya.html", "text": "Движението по третокласен път – 109 автомагистрала „Струма“ – Лозеница от км 0+000 до км 10+754 е ограничено за всички моторни превозни средства, поради рехабилитация на пътя. Това съобщиха за  Радио „Фокус“ – Пирин  от Областно пътно управление – Благоевград. До 31 декември преминаването ще се извършва по обходен маршрут както следва: АМ „Струма“ – п.в. „Ново Кономлади” – по общински път през с. Ново Кономлади – с. Капатово – с. Кромидово – с. Хърсово – с. Виногради – път ІІІ-109 Лозеница – Мелник и обратно. В Област Благоевград няма въведени други ограничения за движението на леки и товарни автомобили. Към този час трафикът по основните пътни направления – автомагистрала „Струма“, главен път Е-79 и второкласен път – 19 Симитли – Гоце Делчев е нормално натоварен. През изминалата нощ не са регистрирани тежки пътни инциденти. Повишена опасност от падащи камъни има в Кресненското дефиле, също и в района на проходите Предел и Папаз Чаир. \r\nЛивия НИНОВА", "date": "2019.10.14", "title": "Ограничено е движението по третокласен път – 109 автомагистрала „Струма“ – Лозеница до 10 км, поради рехабилитация на пътя"}
{"url": "http://www.focus-news.net/news/2019/10/14/2708115/pss-mnogo-dobri-sa-usloviyata-za-turizam-v-planinite.html", "text": "Много добри са условията за туризъм в планината. Това съобщиха за  Агенция „Фокус“  от  Планинска спасителна служба (ПСС)  към Българския червен кръст. Слънчево е в планините. Топло е времето за сезона. Съоръженията по курортите не работят. През изминалото денонощие е регистриран един случай на пострадал турист в Беласица със счупен крак. Акцията на спасителите от планинската служба е продължила от 23.30 ч на единия ден до 16.30 ч на другия ден. \r\nИнформация за обстановката в планините може да намерите на  . \r\nТелефоните на ПСС са: 02/ 9632000 и 088 1470.", "date": "2019.10.14", "title": "ПСС: Много добри са условията за туризъм в планините"}
{"url": "http://www.focus-news.net/news/2019/10/14/2708116/el-pais-ispaniya-vs-na-ispaniya-shte-obyavi-prisadite-sreshtu-katalunskite-separatisti.html", "text": "Очаква се в рамките на деня Върховният съд на Испания да обяви присъдите срещу 12-те каталунските лидери, които организираха референдум и обявиха отделянето на североизточния регион от състава на страната, съобщава националният ежедневник  El Pais . \r\nПодсъдимите са изправени пред обвинения, вариращи от противодържавна дейност и злоупотреба с публични средства за ролята им в бурните събития от есента на 2017 г. Миналата седмица ВС на Испания изключи бунта от списъка с обвиненията. Но сред обвиненията срещу каталунските политици остава това за противодържавна дейност. Всеки един от 12-мата обвиняеми ще получи присъда според степента им на участие в събитията от есента на 2017 г. От редакцията поясняват разликата в обвиненията за организиране на бунт и противодържавна дейност. В първия случай се търси отговорност за поведение, което е било насочено към промяна на структурата на държавата, докато второто е насърчаване на действия за предотвратяване на прилагането на действащите закони. \r\n \r\n  Тереза Герова", "date": "2019.10.14", "title": "El Pais (Испания): ВС на Испания ще обяви присъдите срещу каталунските сепаратисти"}
{"url": "http://www.focus-news.net/news/2019/10/14/2708120/mestni-izbori-2019-d-r-atanas-kambitov-shte-obosobim-akademiya-za-profilirane-na-spetsialisti-v-oblastta-na-mashinostroeneto-v-blagoevgrad.html", "text": "Кандидат-кметът за трети мандат д-р Атанас Камбитов и Иван Вълков, управител на компанията „Рапид прогрес“ ЕООД, обсъдиха възможността за обособяване на XYZ Академия в Благоевград. Това съобщиха от пресцентъра на  предизборния му щаб . Идеята е да бъде изградена модерна и съвременна материална база, която да дава възможност за обучение и профилиране на специалисти в областта на машиностроенето. Ще бъде осигурено оборудване с последно поколение техника за бързо и практическо усвояване на нови знания, а с обучението на кадри ще бъде ангажиран висококвалифициран екип. \r\nXYZ Академията ще дава възможност за  обучение според индивидуалните изисквания и потребности на всеки курсист, като програмите ще са изцяло ориентирани към практиката. Курсовете ще са с различна продължителност и тематика,  включително стругарство, фрезоване, работа и програмиране на машини с ЦПУ, както и по-специфични теми в областта на мехатрониката, роботизацията, автоматизацията и др. \r\nПодобна Академия за обучение на специалисти бе изградена през 2017 година в Икономическа зона София–Божурище. \r\nС обособяване на XYZ Академия ще бъде насърчено производството и икономиката в Благоевград и региона, а квалифицираните кадри ще могат да се ревизират в бъдещата Индустриална зона в Благоевград. \r\nМисията на „Рапид Прогрес“ е да предостави и имплементира най-добрите софтуерни решения, като ги обезпечи с детайлно обучение и професионална поддръжка. Фирмата е фокусирана върху развитието на 3D моделирането, техническото чертане, 3D асемблирането, анализа, симулацията, CNC програмирането и верификацията, за да бъде в крак с най-добрите проектантски и производствени технологии. \r\n„Рапид Прогрес“ е българска компания, която развива дейността си на територията на Благоевград и други общини в България. Фирмата е профилирана в областта на индустриалните софтуерни решения. Фирмата предлага и имплементира CAD, CAM, CAE, PDM системи и системи за CNC комуникации (DNC и MDC) от водещи европейски разработчици.", "date": "2019.10.14", "title": "Местни избори 2019: Д-р Атанас Камбитов: Ще обособим Академия за профилиране на специалисти в областта на машиностроенето в Благоевград"}
{"url": "http://www.focus-news.net/news/2019/10/14/2708119/mazh-e-bil-ubit-v-kostenets-zadarzhani-sa-trima-dushi.html", "text": "Мъж е бил убит в Костенец в неделя през нощта срещу понеделник. Той е бил намушкан с нож, след което е починал. Това съобщиха за  Агенция \"Фокус\"  от  ОДМВР - София . Задържани са трима души.  \r\n \r\n Очаквайте подробности!", "date": "2019.10.14", "title": "Мъж е бил убит в Костенец, задържани са трима души"}
{"url": "http://www.focus-news.net/news/2019/10/14/2708094/die-presse-avstriya-upravlyavashtata-partiya-na-polsha-specheli-obshtite-izbori.html", "text": "Национално-консервативната управляваща партия „Право и справедливост“ остава най-голямата политическа сила в Полша, след като на общите избори в неделя постигна категорична победа над опонентите си, съобщава австрийският национален ежедневник  Die Presse . \r\nСпоред предварителните резултати партията на премиера Матеуш Моравицки събира 43,6% от подкрепата на полските избиратели. Ляволибералната коалиция около „Гражданска платформа“ печели 27,4% според проучване на Ipsos. Останалите партии бележат спад в подкрепата, вклюително „Левица“ с 11,9%. \r\nЛидерът на „Право и справедливост“ Ярослав Качински веднага обяви партията си за победител в изборите. „Спечелихме\", бяха думите, с които той се обърна към членовете на партията след края на изборния ден. \r\nСпоред първоначалните прогнози Моравецки не би могъл да управлява сам без коалиционен партньор. Прогнозите са, че „Право и справедливост“ ще получи 239 места в новия парламент, а за абсолютно мнозинство в Сейма са нужни 231 места. \r\nОт смяната на правителството през 2015 г. „Право и справедливост“ използва абсолютното си мнозинство, за да прокара в Полша това, което определя като „добра промяна“. В предизборната кампания, белязана с остри тонове, партията заложи на националната карта и обеща по-конкретно на по-бедните слоеве от населението повече просперитет чрез рязко увеличаване на бюджета за социални разходи. Именно на тези избиратели и на обещанията за реформа в социалната система „Право и справеливост“ дължи подкрепата на полските граждани. \r\nОсвен това партията постави чувствителен въпрос пред гражданите – да избират между общество с традиционни католически ценности и либералната перспектива, която подкрепя само шепа и „разваля“ семейния живот. Опозицията определи бившия премиер Качински като заплаха за „моралния и културен ред\" в Полша.  \r\nСлед победата на изборите спорът между Варшава и Брюксел за противоречивите съдебни реформи, обявени от Европейския съд за незаконни, също може да продължи. „Право и справедливост“ оправда действията си, като увери, така съдебната система в страната ще бъде по-ефективна. \r\nПолша е най-голямата бивша комунистическа страна в ЕС. Около 30 милиона граждани имаха право на глас в неделния вот. Официалните предварителни резултати на Централната избирателната комисия ще бъдат обявени в рамките на деня. \r\n \r\n  Тереза Герова", "date": "2019.10.14", "title": "Die Presse (Австрия): Управляващата партия на Полша спечели общите избори"}
{"url": "http://www.focus-news.net/news/2019/10/14/2708118/api-do-1800-chasa-dvizhenieto-ot-km-42-do-km-43-na-avtomagistrala-trakiya-v-posoka-plovdiv-se-izvarshva-v-edna-lenta-poradi-remont.html", "text": "До 18.00 часа днес движението от км 42 до км 43 на автомагистрала „Тракия“ в посока Пловдив се извършва в една лента поради ремонт на пътната настилка. Това съобщиха от пресцентъра на  Агенция „Пътна инфраструктура“ . Движението се осъществява по активната и аварийната лента и е ограничено преминаването по изпреварващата лента.", "date": "2019.10.14", "title": "АПИ: До 18.00 часа движението от км 42 до км 43 на автомагистрала „Тракия“ в посока Пловдив се извършва в една лента поради ремонт"}
{"url": "http://www.focus-news.net/news/2019/10/14/2708122/nad-300-uchenitsi-se-vklyuchiha-v-skorostnoto-izkachvane-napred-i-nagore-v-sliven.html", "text": "За осми пореден път в Сливен се проведе скоростното изкачване ,,Напред и нагоре”. Това съобщиха от пресцентъра на  Община Сливен . В състезанието се включиха над 300 ученици от сливенските училища. Те бяха разпределени  в шест групи от три възрасти – момичета и момчета 5-7 клас, 8-9 клас, юноши и девойки 10-11 клас.Стартът на изкачването даде зам.-кметът Стоян Марков пред параклиса ,,Свети цар Борис-Михаил – Покръстител”. В групата на момичетата 5-7 клас първото място спечели Станимира Димитрова от 2-ро училище. \r\nПри момчетата 5-7 клас победител стана Димитър Димитров от ОУ ,,Д-р Иван Селимински”. В групата на 8-9 клас победата при момичетата бе за Симона Стоянова от  СУ ,,Константин Контантинов”. При момчетата от същата възраст първи се нареди Петър Петров от ППМГ ,,Добри Чинтулов”. При девойките от 10-11 клас първотото място завоюва Светослава Павлова от  СУ ,,Константин Контантинов”. При младежите от същата възрастова група първи станас най-добър резултат Божидар Куртев от ПГЕЕ ,,Мария Кюри”. Отборът на ППМГ ,,Добри Чинтулов” спечели осмото издание на Купа ,,Ротари клуб-Сливен”, след като излъчи няколко първенци в отделните възрастови групи. Победителите получиха медали и тениски, връчени от президента на Ротари клуб – Сливен Митко Митев при закриването на проявата пред паметника на Хамам баир. След края на състезанието беше проведена томбола за състезателите, която излъчи 15 победители.Организатор на традиционното вече изкачване е Ротари клуб – Сливен, съвместно с Община Сливен.", "date": "2019.10.14", "title": "Над 300 ученици се включиха в скоростното изкачване „Напред и нагоре” в Сливен"}
{"url": "http://www.focus-news.net/news/2019/10/14/2708121/zatvoren-e-chast-ot-pat-iii-5004-chehlevtsi-velchevtsi-v-oblast-gabrovo.html", "text": "Затворена  за движение е улица „Малина“ в Габрово, част от път III-5004 Чехлевци – Велчевци /от км 10+940 до км 11+829/. Там текат ремонтни дейности, които налагат въвеждането на обходен маршрут – през улици в урбанизирана територия на Габрово. Това съобщиха за  Радио „Фокус“ – Велико Търново   от Областно пътно управление – Габрово. Времето в региона е ясно, настилките са сухи. Полицейски патрули са разположени в по-критичните участъци, с концентрация на ПТП. Те следя за правилното протичане на движението и спазване на закона. Ограничено е преминаването на автомобили с ширина над 3.3 метра по пътя между селата Кормянско и Малък Вършец. Причината е стеснен участък при моста над река Крапец. На мястото е поставена необходимата сигнализация. От Областно пътно управление – Габрово съобщиха, че реконструкцията на пътя ще продължи до края на месеца. Обходният маршрут е по път III–401 Граница Ловеч – /Кормянско-Малки Вършец/ за ППС над 3,30 м, при км 46+800 по общински път до III–403 в село Малки Вършец. Движението по път III-6072 Селище – Стоките при км 11+675 се осъществява с повишено внимание поради пропаднал участък на асфалтовата настилка. Поставена е необходимата сигнализация. Срокът за укрепването е до 31 октомври. \r\nРени АТАНАСОВА", "date": "2019.10.14", "title": "Затворен е част от път III-5004 Чехлевци – Велчевци в област Габрово"}
{"url": "http://www.focus-news.net/news/2019/10/14/2708124/intenzivno-no-bez-zadrastvaniya-e-dvizhenieto-v-oblast-sliven.html", "text": "Трафикът по пътищата в Сливенско  е интензивен,  но без задръствания. Пътните настилки са сухи и нормално проходими. Няма въведени ограничения  по  пътищата,  съобщиха от Областно пътно управление. Затворени за тежки автомобили над 10 т. са проходите Твърдишки и Вратник. Котленският  проход е отворен за всички превозни средства. Опасност от падащи камъни има по пътя Сливен – Ичера – Градец. Временно са въведени следните ограничения за движение на МПС : \r\nПът II-66: Движението по път II-66 Сливен – с. Старо село от км 2+000 до км 17+000 се осъществява с повишено внимание поради изрязване на храсти. Участъкът е сигнализиран с пътни знаци. Срок до 30.11.2019 г.; \r\nПът III-555: Движението по път III-555 с. Полско Пъдарево – с. Биково от км 0+000 до км 13+000 се осъществява в едната лента поради частични ремонтни дейности на асфалтовата настилка. Участъкът е сигнализиран с пътни знаци. Срок до 31.10.2019 г.", "date": "2019.10.14", "title": "Интензивно, но без задръствания е движението в област Сливен"}
{"url": "http://www.focus-news.net/news/2019/10/14/2708126/pregled-na-nyakoi-ot-osnovnite-temi-v-evropeyskiya-pechat-agentsiya-fokus.html", "text": "Парламентарните избори в Полша, загубата на управляващата в Унгария партия ФИДЕС на кметските избори в Будапеща, продължаващите преговори за Брекзит и очакваната присъда на Върховния съд на Испания срещу каталунските сепаратисти са част от основните теми, върху които акцентират водещите европейски издания . \r\n \r\n \r\n*** \r\n  Управляващата партия на унгарския премиер Виктор Орбан – ФИДЕС, претърпя загуба на изборите за кмет на столицата Будапеща, съобщава германският национален ежедневник  Die Zeit . \r\nКандидатът на ФИДЕС Ищван Тарлош бе победен от претендента на опозицията Гергели Карашони. От предварителните резултати стана ясно, че последният е получил подкрепата на около 50% от избирателите в столицата, докато Тарлош е събрал около 45% от гласовете. \r\nГоворител на Карашони заяви, че Тарлош е поздравил по телефона 44-годишния си опонент за победата. „Правителството уважава решението на гражданите на Будапеща\", заяви говорител на правителството пред местните медии.  \r\nОт редакцията припомнят, че Тарлош е на кметския пост в Будапеща от 2010 г. насам. Освен Будапеща, ФИДЕС загуби и в други големи градове в страната. За министър-председателя на Унгария това беше първото поражение в изборите след встъпването му през 2010 г. Опозицията го обвинява в авторитарно и корумпирано управление. \r\n \r\n*** \r\n  Национално-консервативната управляваща партия „Право и справедливост“ остава най-голямата политическа сила в Полша, след като на общите избори в неделя постигна категорична победа над опонентите си, съобщава австрийският национален ежедневник  Die Presse . \r\nСпоред предварителните резултати партията на премиера Матеуш Моравицки събира 43,6% от подкрепата на полските избиратели. Ляволибералната коалиция около „Гражданска платформа“ печели 27,4% според проучване на Ipsos. Останалите партии бележат спад в подкрепата, вклюително „Левица“ с 11,9%. \r\nЛидерът на „Право и справедливост“ Ярослав Качински веднага обяви партията си за победител в изборите. „Спечелихме\", бяха думите, с които той се обърна към членовете на партията след края на изборния ден. \r\nСпоред първоначалните прогнози Моравецки не би могъл да управлява сам без коалиционен партньор. Прогнозите са, че „Право и справедливост“ ще получи 239 места в новия парламент, а за абсолютно мнозинство в Сейма са нужни 231 места. \r\nОт смяната на правителството през 2015 г. „Право и справедливост“ използва абсолютното си мнозинство, за да прокара в Полша това, което определя като „добра промяна“. В предизборната кампания, белязана с остри тонове, партията заложи на националната карта и обеща по-конкретно на по-бедните слоеве от населението повече просперитет чрез рязко увеличаване на бюджета за социални разходи. Именно на тези избиратели и на обещанията за реформа в социалната система „Право и справеливост“ дължи подкрепата на полските граждани. \r\nОсвен това партията постави чувствителен въпрос пред гражданите – да избират между общество с традиционни католически ценности и либералната перспектива, която подкрепя само шепа и „разваля“ семейния живот. Опозицията определи бившия премиер Качински като заплаха за „моралния и културен ред\" в Полша.  \r\nСлед победата на изборите спорът между Варшава и Брюксел за противоречивите съдебни реформи, обявени от Европейския съд за незаконни, също може да продължи. „Право и справедливост“ оправда действията си, като увери, така съдебната система в страната ще бъде по-ефективна. \r\nПолша е най-голямата бивша комунистическа страна в ЕС. Около 30 милиона граждани имаха право на глас в неделния вот. Официалните предварителни резултати на Централната избирателната комисия ще бъдат обявени в рамките на деня. \r\n \r\n*** \r\n  Очаква се в рамките на деня Върховният съд на Испания да обяви присъдите срещу 12-те каталунските лидери, които организираха референдум и обявиха отделянето на североизточния регион от състава на страната, съобщава националният ежедневник  El Pais . \r\nПодсъдимите са изправени пред обвинения, вариращи от противодържавна дейност и злоупотреба с публични средства за ролята им в бурните събития от есента на 2017 г. Миналата седмица ВС на Испания изключи бунта от списъка с обвиненията. Но сред обвиненията срещу каталунските политици остава това за противодържавна дейност. Всеки един от 12-мата обвиняеми ще получи присъда според степента им на участие в събитията от есента на 2017 г. От редакцията поясняват разликата в обвиненията за организиране на бунт и противодържавна дейност. В първия случай се търси отговорност за поведение, което е било насочено към промяна на структурата на държавата, докато второто е насърчаване на действия за предотвратяване на прилагането на действащите закони. \r\n \r\n*** \r\n  В навечерието на срещата на върха на лидерите на Общността, преговарящите от Европейския съюз поискаха повече отстъпки от премиера на Обединеното кралство Борис Джонсън за споразумението за Брекзит, съобщава националният ежедневник  The Times . \r\nСлед уикенд на интензивни преговори в Брюксел, Мишел Барние, главният преговарящ на ЕС, информира европейските посланици, че предложенията на Великобритания все още не са приемливи. \r\nСмята се, че той е казал на Дейвид Фрост, главен преговарящ на Великобритания, че ако бъде постигната сделка, Джонсън ще трябва да даде допълнително основание за митническо споразумение за Северна Ирландия. \r\nВ ход, който ще окаже по-голям натиск Даунинг Стрийт, ЕС заяви, че е готов да даде принципна подкрепа на плана и дори увери, че има надежда за финализиране на правния текст по време на срещата на върха на ЕС по-късно тази седмица. За тази цел обаче Брюксел постави условия на Джонсън – още отстъпки, твърди изданието. \r\n \r\n***", "date": "2019.10.14", "title": "Преглед на някои от основните теми в европейския печат (Агенция „Фокус“)"}
{"url": "http://www.focus-news.net/news/2019/10/14/2708123/ria-novosti-ucheni-opredeliha-negativite-ot-rabotata-v-ofis.html", "text": "Учени от Института по трудова медицина „Н.Ф. Измеров“  изтъкнаха негативните последици върху здравето от работата в офис, отбелязва руската информационна агенция  РИА Новости . \r\nНа първо място експертите отбелязват по-честото боледуване на служителите. „Основната причина за тази ситуация е влошаването на качеството на въздуха в офисите, причинено главно от неправилно организирана вентилация и недостатъчна обмяна на въздух, интензивна работа с компютър и пренаселени помещения\", отбелязват учените. \r\nСпециалистите приписват на офиса и опасните последици като невроза и тревожност, които се развиват на фона на чести стресови ситуации поради високи професионални изисквания, липса на подкрепа в екипа или прилично възнаграждение, както и страх от загуба на работата. \r\nПсихологическите проблеми от своя страна могат да доведат до развитието на заболявания, например, на нервната и сърдечно-съдовата система. Според учените проблемите на работното място също са свързани с нарушена репродуктивна функция. \r\nЗа да избегне проблеми, причинени от „заседналия\" характер на работа, служителят в офиса трябва да отдели време за зареждане, припомни терапевтът Людмила Лапа. „На всеки час трябва да ходите, да скачате, да се разгрявате за 15 минути. Трябва да правите физически упражнения, да натоварвате мускули, за да няма физическо бездействие. Тези малки хитринки ще ви помогнат да поддържате добър начин на живот\", твърди лекарят. \r\nСъщо толкова важно е да не се забравя пиенето на вода или чай, което ще помогне за намаляване на натоварването върху бъбреците и възстановяване на кръвоносните съдове. \r\n \r\n  Тереза Герова", "date": "2019.10.14", "title": "РИА Новости: Учени определиха негативите от работата в офис"}
{"url": "http://www.focus-news.net/news/2019/10/14/2708128/pocheten-plaket-ot-ministerstvoto-na-zdraveopazvaneto-poluchi-mbal-d-r-ivan-seliminski-sliven-po-povod-140-ta-si-godishnina.html", "text": "Почетен плакет от Министерството на здравеопазването получи МБАЛ „Д-р Иван Селимински“-Сливен. Той бе връчен на изпълнителния директор д-р Васислав Петров от Ваня Величкова – главен секретар на министерството. Това съобщиха от  лечебното заведение . Тя поднесе и поздравителен адрес от името на министър Кирил Ананиев. Това стана по време на тържественото отбелязване на 140-та годишнина от създаването на болницата, което се проведе в зала „Сливен“. Заместник-кметът Румен Иванов връчи почетен знак „плакет“  от името на Община Сливен= \r\nИзпълнителният директор на болницата д-р Васислав Петров изнесе доклад за историята на лечебното заведение и развитието му през годините. Той благодари на всички, дали своя принос за утвърждаване на доброто име на болницата и достигането на високи стандарти в здравеопазването. \r\nТрима  утвърдени лекари, с дългогодишен опит, бяха удостоени с награди за цялостна дейност – анестезиологът д-р Димитър Боянов, неврологът д-р  Зарка Бояджиева и д-р Соня Михайлова – акушер-гинеколог. Тримата благодариха за признанието и пожелаха на младите си колеги да работят  със сърце, в името на живота и здравето на своите пациенти. \r\nОфициални гости на тържеството бяха Негово Високопреосвещенство Сливенският митрополит Ионикий, областният управител Чавдар Божурски, председателят на Общинския съвет Димитър Митев, директорът на РЗИ – д-р Петя Балулова, народни представители, изпълнителни директори и главни медицински сестри на болници. \r\nСлед официалната церемония се проведе концерт с участието на балет „Адажио“, изпълнители от вокално студио „Усмивка“, акробати от клуб „Стефан Данчев“ и Ансамбълът за народни песни и танци – Сливен.", "date": "2019.10.14", "title": "Почетен плакет от Министерството на здравеопазването получи МБАЛ „Д-р Иван Селимински“-Сливен по повод 140-та си годишнина"}
{"url": "http://www.focus-news.net/news/2019/10/14/2708117/mestni-izbori-2019-roditeli-blagodarim-na-d-r-kambitov-che-osiguri-dom-na-hudozhestvenata-gimnastika-v-blagoevgrad.html", "text": "Ще бъде предоставена допълнителна база за тренировки за КХГ „Пирин“.  Това заяви по време на среща с родители на деца, трениращи художествена гимнастика, кандидатът за кмет за трети мандат на Благоевград, издигнат от ПП ГЕРБ, д-р Атанас Камбитов, съобщиха от пресцентъра на  предизборния му щаб . Той пое ангажимент да бъдат предвидени часове за тренировки и в зала „Скаптопара“, като занятията в   III OУ също ще продължат. \r\n„Вървим  към кардинално решение по отношение на предоставяне на допълнителни спортни бази. Всяка година строим, ще направим и още зали за спорт. В по-мащабен план, имаме амбицията да изградим и Мултифункционален спортен комплекс, с лекоатлетическа писта  и зали  с всички необходими условия“, каза д-р Камбитов. \r\nРодителите подчертаха, че срещат абсолютно разбиране и подкрепа в лицето на д-р Камбитов. \r\n„Благодарим ви! Преди пет години дори не сме си помисляли, че нашите децата ще тренират художествена гимнастика, а вече са част от този красив спорт и печелят награди.  Благодарим за подкрепата, вярваме, че и занапред ще е така. Все още сме малък клуб, но имаме сериозни амбиции. Искаме децата ни да тренират всеки ден“, подчертаха родителите. \r\nПреди срещата д-р Атанас Камбитов връчи купи на призьорите и грамоти на отборите в Трети държавен турнир по художествена гимнастика за Купите на община Благоевград „Купа Пирин“ и международен турнир“Приятели“.", "date": "2019.10.14", "title": "Местни избори 2019: Родители: Благодарим на д-р Камбитов, че осигури дом на художествената гимнастика в Благоевград"}
{"url": "http://www.focus-news.net/news/2019/10/14/2708125/sport-germaniya-i-niderlandiya-postignaha-pobedi-v-evrokvalifikatsiite.html", "text": "Германия победи Естония с 3:0 като гост с два гола на Илкай Гюндоган и един на Тимо Вернер, а Нидерландия спечели срещу Беларус в Минск с 2:1, като и двата гола за „лалетата“ отбеляза Жоржиньо Вайналдум, а за домакините се разписа Станислав Драгун. Холандците са начело в група „Ц“ с 15 точки, колкото има и Германия, която е с по-лоши показатели в директните двубои. Трета е Северна Ирландия с 12 точки.", "date": "2019.10.14", "title": "Спорт: Германия и Нидерландия постигнаха победи в евроквалификациите"}
{"url": "http://www.focus-news.net/news/2019/10/14/2708129/s-normalna-intenzivnost-e-trafikat-po-glaven-pat-e-79-v-oblast-vidin.html", "text": "С нормална интензивност е  трафикът по главен път Е 79 , съобщиха за  Радио „Фокус“ – Видин  от Областно пътно управление – Видин. В посока  от  ГКПП „Дунав мост 2“ към София  пътуват предимно тежкотоварни автомобили. Най много автомобили се движат в участъка Видин – Дунавци. Остава забраната за преминаване на автомобили над 12 тона през прохода Петрохан. Движението по път III-1413 Грамада – Синаговци е ограничено за автомобили  над 12 т. поради свлачище  Обходният маршрут е по  път I-1 Дунавци – Срацимирово и по път III-141 Срацимирово-Грамада и обратно. На ГКПП „Дунав мост 2“ с  предимство преминават леките и лекотоварните автомобили. На другите два гранични пункта в областта –„Връшка чука“ и „Брегово“  трафикът е спокоен, няма образувани опашки от чакащи автомобили. Във Видин трафикът е засилен на входно изходните артерии на града, в централната градска част и по бул. „Панония“. \r\n \r\nАнна ЛОЗАНОВА", "date": "2019.10.14", "title": "С нормална интензивност е  трафикът по главен път Е 79 в област Видин"}
{"url": "http://www.focus-news.net/news/2019/10/14/2708130/izlozhba-na-40-tvorbi-na-vasil-marinov-se-otkriva-v-stara-zagora.html", "text": "На 16 октомври 2019 г. от 18.00 часа в западната зала на Художествена галерия Стара Загора ще бъде представена изложбата „Васил Маринов 1879-1943“.  Тя е посветена на 140 годишнината от рождението на художника. В експозицията са включени  40 негови живописни платна и рисунки от различни периоди. Това съобщиха от пресцентъра на  Община Стара Загора . \r\nСъс своето творчество и организационни умения Васил Маринов е основна фигура в художествения живот на Стара Загора през първите четири десетилетия на 20-ти век. Той е обединителният център на почти всички дейности, свързани с изобразителното изкуство. Заедно с Антон Митов, Георги Евстатиев и Атанас Михов слагат началото на бъдещата градска картинна галерия. Под негово влияние започват творческия си път редица от бъдещите известни художници от региона. И ако за творческата активност на града по онова време се говори и пише много, то в основата е Васил Маринов. За разлика от редица свои съвременници и колеги, които са родени в Стара Загора и търсят признание в столицата, той остава тук и е основен организатор на всички прояви. Творчеството му е богато и органично свързано с проявите на Дружеството на южнобългарските художници. Ранните му произведения са посветени на сюжети от войните, а тези след 1917 г. - на битовия жанр и пейзажа. \r\nВ творческата биография на Васил Маринов има десетки участия в колективни изложби в Стара Загора, Пловдив, София и т.н. Организирал е седем самостоятелни експозиции. През пролетта на 1943 г. подрежда най-представителната си персонална изложба в София. Няколко месеца по-късно, бягайки от бомбардировките на столицата, заминава за Пирдоп, където на 2 август внезапно умира.", "date": "2019.10.14", "title": "Изложба на 40 творби на Васил Маринов се открива в Стара Загора"}
{"url": "http://www.focus-news.net/news/2019/10/14/2708134/", "text": "Предстои Община град Добрич да избере изпълнител за почистване на участъци от корекцията на река Добричка, предаде кореспондентът на  Радио „Фокус” – Варна . Обявена е процедура по обществена поръчка за избор на изпълнител. Срокът е 30 октомври тази година. Дейностите включват 4 участъка. Целта е поддържане проводимостта на речното легло. Първият участък е от стадион „Пионер“ до булевард „25 септември“. Вторият е по булевард „Русия“ - от бул. „25 септември“ до вливането на дере „Сердика“ (района на китайския магазин), включително подземен участък до църквата „Свети Климент Охридски“. Третият участък е от приток „Сердика“ (района на китайския магазин) до мост при улица „Поп Богомил“. Четвъртият участък и от улица „Поп Богомил“ до улица „Калиакра“. Механизирано ще се извършват 90% от дейностите, останалите 10% - ръчно. Предвидено е почистване на дънни наноси (изкоп на земни почви при две утежнени условия), включително натоварване и транспорт, събиране и товарене на битови отпадъци и растителност, като дървета, храсти и паразитна растителност от коритото на реката и в сервитута й. При изпълнението на обществената поръчка извозването на земни почви (наноси), строителни, битови отпадъци и растителност (дървета, храсти и паразитна растителност) ще става до Регионално депо при с. Стожер. Подробности са публикувани на интернет страницата на Община град Добрич.  \r\nЖулиета НИКОЛОВА", "date": "2019.10.14", "title": "Предстои Община град Добрич да избере изпълнител за почистване на участъци от корекцията на река Добричка"}
{"url": "http://www.focus-news.net/news/2019/10/14/2708131/rabotilnitsa-po-programirane-se-provezhda-v-kyustendil.html", "text": "Работилница по програмиране се провежда в Кюстендил. Това съобщиха за  Радио „Фокус” – Кюстендил  от ПМГ „Професор Емануил Иванов” – Кюстендил. Работилницата се провежда в конферентната зала на учебното заведение и в нея участват ученици от осмите класове. Те ще бъдат запознати с различните езици на програмиране, с входящи и изходящи устройства на платката. Учениците ще имат възможност да направят първите си стъпки в уеб среда за разработка. \r\nВенцеслав ИЛЧЕВ", "date": "2019.10.14", "title": "Работилница по програмиране се провежда в Кюстендил"}
{"url": "http://www.focus-news.net/news/2019/10/14/2708136/mvr-provezhda-se-spetsializirana-politseyska-operatsiya-za-kontrol-na-tovarnite-avtomobili-i-avtobusite.html", "text": "От днес до 20 октомври у нас се провежда специализирана полицейска операция за контрол на товарните автомобили и автобусите. Това съобщиха от пресцентъра на  МВР . Аналогични действия има на територията на всички страни членки на Европейската мрежа на службите на Пътна полиция - TISPOL. В проверките у нас участват и служители на Криминална и на Икономическа полиция, както и на Изпълнителната агенция „Автомобилна администрация“.  \r\nОперациите за контрол на товарните автомобили и автобусите са заложени в календара на TISPOL, поради факта, че при възникване на тежки пътнотранспортни инциденти с такива превозни средства, последиците са значително по-големи. Сред основните изведени причини са: неспазване на времето за почивка; движение с превишена скорост; употреба на алкохол, наркотични вещества и/или техни аналози; превоз на необезопасени товари; претоварване на машините.", "date": "2019.10.14", "title": "МВР: Провежда се специализирана полицейска операция за контрол на товарните автомобили и автобусите"}
{"url": "http://www.focus-news.net/news/2019/10/14/2708138/", "text": "„Софийска вода” временно ще прекъсне водоснабдяването в с. Мърчаево. Това съобщиха от пресцентъра на  дружеството . На 15 октомври, вторник, във връзка с направа на байпасна връзка на довеждащ водопровод захранващ резервоар „Мърчаево“ се налага спиране на водоподаването от 10:00  до 22:00 часа на клиентите на „Софийска вода”, живеещи в района на: с. Мърчаево При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: площада до кметството. Ремонтните дейности ще осигурят по-добро управление на водопроводната мрежа като максимално се ограничат зоните на евентуални бъдещи нарушения на водоснабдяването. Засегнатите от прекъсването на водата, могат да получат повече информация от Телефонния център на “Софийска вода” АД на телефон 0800 12121 или да следят за развитието на всички текущи теренни дейности в реално време чрез Виртуалния информационен център на дружеството - http://www.sofiyskavoda.bg/water_stops.aspx .", "date": "2019.10.14", "title": "„Софийска вода” временно ще прекъсне водоснабдяването в  с. Мърчаево"}
{"url": "http://www.focus-news.net/news/2019/10/14/2708132/mestni-izbori-2019g-sashka-todorova-gerb-bansko-sred-prioritetite-mi-sa-optimizatsiyata-na-srednoto-obrazovanie-i-realizatsiyata-na-mladite-hora-v-bansko.html", "text": "Сред приоритетите за развитие на Банско са оптимизацията на средното образование и реализацията на младите хора в града. Това каза за сутрешния блок  „Добро утро, България“ на Радио „Фокус“  кандидатът за общински съветник от ГЕРБ - Банско Сашка Тодорова. Тя обясни, че трима от кандидатите за общински съветници са директори на училища, което показва стремежът за развитие на образованието. „Ще работя в посока оптимизиране системата на средното образование в общината и професионалната реализация на младите хора. Това, за да се случи, трябва да има диалог както между нас директорите, така и с бизнеса. Ние сме предвидили консултативен съвет по образование и младежко консултативен съвет. По този начин ще работим, защото отчитаме, че бизнесът в града изпитва глад от кадри, добре подготвени в различни области“, добави кандидатът за общински в Община Банско. \r\nСашка Тодорова каза още, че екипът, с който ГЕРБ-Банско излизат на изборите, ще бъде успешен, а кандидатът за кмет Георги Икономов има дългосрочна визия за развитието на общината и е последователен в действията си. Тя добави, че в Банско в момента се строи детска градина, а общината се е превърнала в прекрасно място за живот. \r\n \r\nЙоланда ПЕЛОВА", "date": "2019.10.14", "title": "Местни избори 2019г.: Сашка Тодорова, ГЕРБ-Банско: Сред приоритетите ми са оптимизацията на средното образование и реализацията на младите хора в Банско"}
{"url": "http://www.focus-news.net/news/2019/10/14/2708127/iglika-mishkova-etnolog-v-modernoto-obshtestvo-sv-petka-prodalzhava-da-bade-edna-ot-izklyuchitelno-pochitanite-svetitsi.html", "text": "В модерното общество св. Петка продължава да бъде една от изключително почитаните светици. Това каза в интервю за  Агенция „Фокус“  етнологът Иглика Мишкова. „Самата светица е същност Преподобна Параскева Епиватска или Българска света Петка, която е родена в Епиват. Мощите и са един от трофеите, които цар Иван Асен II придобива след битката при Клокотница. Поради това самата светица е наричана българска и се приема като покровителка на българския народ“, добави Мишкова. По думите ѝ до падането на Второто българско царство под османско владичество нейните мощи стоят в храма „св. Петка“ в старта столицата Търново. „Много често образът на тази светица се смесва с образа на преподобна мъченица Параскева Римлянска, на великомъченица Параскева Иконийска“, допълни етнологът. Тя коментира, че в българската традиция Петковден е един от големите народни празници, в които предците ни са отбелязвали и продължаваме да отбелязваме завършека на лятото и есента и началото на зимата. „Това е времето, когато стопаните започват да се разплащат на наемните работници, това са овчарите, ратаите и обикновено на Петковден се извършва заплождането на домашните животни, което е по-популярно като „мърляне“ или „овча сватба“, обясни Мишкова. Етнологът добави, че на този ден има и много забрани. „Докато се провежда това заплождане, жените не бива да се заемат с каквато и да била домашна работа – да не перат, да не месят тесто, да не шият, да не плетат. Всичко това се смята, че се прави с цел да се роди здрав нов добитък. Със същата цел след оплождането на овцете, жените правят пресни пити, които раздават на съседите в махалата“, каза още тя. „Естествено празнуват хората, които носят нейното име. Днес малко трудно бих могла да кажа, че жените не се докосват до какъвто и да било род дейност, които някога са били забранени. Въпреки това празникът продължава да е един от изключително почитаните в целите български земи. Когато една светица е покровителка на брака и лечителка наистина хората отдават заслуженото“, посочи Иглика Мишкова. \r\nВиолета СИМЕОНОВА \r\n Пълния текст на интервюто четете в „Мнение”", "date": "2019.10.14", "title": "Иглика Мишкова, етнолог: В модерното общество св. Петка продължава да бъде една от изключително почитаните светици"}
{"url": "http://www.focus-news.net/news/2019/10/14/2708133/v-art-tsentar-3-v-pleven-se-otkriva-izlozhba-zhivopis-na-zhanet-levordashka.html", "text": "Днес откриваме изложбата ,, „Живот с живопис“ на Жанет Левордашка. Това каза за  Радио „Фокус“  Диян Павлов- Джими от Арт център-3 Творителница \"О Писменехъ\",по повод откриването на изложбата от 18:00 часа. \"Решилите да разнообразят ежедневието си с нещо красиво ще се потопят в една жизнена, жива, жизнерадостна, желана, живописна изложба. Жанет Левордашка е завършила Националната художествена академия със специалността текстил. Авторката работи в областта на декоративния текстил, живопис, индустриален дизайн и инсталации\", каза Диян Павлов. Той допълни, че нейни творби са собственост на галерии в страната и частни колекции в чужбина. \"На експресивната живопис и текстилните гоблени на Жанет може да се насладите всеки работен ден до края на месеца\", подчерта още Диян Павлов \r\nВиолета КРЪСТЕВА", "date": "2019.10.14", "title": "В Арт център-3 в Плевен се открива изложба живопис на Жанет Левордашка"}
{"url": "http://www.focus-news.net/news/2019/10/14/2708143/politsiyata-razsledva-smartta-na-nemska-ovcharka-v-tutrakan.html", "text": "Полицията разследва случай на противозаконно причиняване на смърт на гръбначно животно. Това съобщиха от  ОДМВР - Силистра . На 12 октомври около 09.00 часа жителка на Тутракан открила мъртво кучето си от породата немска овчарка в двора на дома си и подала сигнал в полицията. Дежурна оперативна група е извършила оглед. Назначена е ветеринарномедицинска експертиза. Образувано е досъдебно производство.", "date": "2019.10.14", "title": "Полицията разследва смъртта на немска овчарка в Тутракан"}
{"url": "http://www.focus-news.net/news/2019/10/14/2708144/bez-problemi-se-osashtestvyava-preminavaneto-na-avtomobili-prez-gkpp-gyueshevo.html", "text": "Без проблеми се осъществява преминаването на автомобили през ГКПП „Гюешево”, пътните настилки са сухи. Това съобщи за  Радио „Фокус” – Кюстендил  дежурният на пункта. Потокът от автомобили към този час на деня е нормален, преминаването се извършва без големи изчаквания. \r\nВенцеслав ИЛЧЕВ", "date": "2019.10.14", "title": "Без проблеми се осъществява преминаването на автомобили през ГКПП „Гюешево”"}
{"url": "http://www.focus-news.net/news/2019/10/14/2708141/mestni-izbori-2019-georgi-ikonomov-kandidat-za-kmet-bansko-e-sred-malkoto-naseleni-mesta-v-stranata-s-polozhitelen-prirast-i-edna-ot-prichinite-za-tova-e-izklyuchitelno-visokoto-nivo-na-obrazovanie.html", "text": "Банско е сред малкото населени места в страната с положителен прираст и една от причините за това е изключително високото ниво на образование. Това каза кандидатът за кмет на Община Банско Георги Икономов, издигнат от ПП ГЕРБ при среща с учителите от общината, съобщиха от пресцентъра на  предизборния му щаб . „Благодаря на учителската общност в Банско, че прие поканата ни да се срещнем и да подложим на дебат вижданията ни за бъдещето. Защото образование и бъдеще за мен са синоними. Не е тайна, че Банско е сред малкото населени места в страната с положителен прираст и една от причините за това е изключително високото ниво на образование, което предоставяме на най-малките. Семействата могат да са спокойни, че избирайки града за свой дом, предоставят на децата си най-добрите възможности за развитие“, каза още Икономов. Той, заедно с екипа и кандидатите за общински съветници на ГЕРБ представиха и основните пунктове в управленската си програма 2019-2023 в сектор “Образование”. „Получихме полезни насоки и планираме да ги използваме при изпълнението.  Трите стълба на стратегията ни са:  Поддържане на най-високо ниво на обучение във всички училища; Подкрепа за иновациите в образованието; Иницииране на активен диалог между бизнеса и професионалните средни училища“, допълни Икономов.  „Какво още ни очаква: Нова детска градина за 100 деца (4 групи) ще отвори врати в Банско в началото на 2020 г. Проектът е съобразен с всички съвременни изисквания и осигурява пълноценно ежедневие на най-малките ни граждани; След емблематичното обновяване на фасадата на НУ “Св. Паисий Хилендарски” и реализираните проекти за енергийна ефективност на училищните сгради в Банско и Добринище, насочваме внимание към физкултурните салони и дворовете; Ще продължим да развиваме голям набор от извънкласни дейности за всички възрасти.  Ще оказваме подкрепа на изявените във всички сфери деца и младежи, в това число финансиране на участия в международни събития;  Отчитаме.че фирмите от различните сектори изпитват остра потребност от квалифицирани кадри, а професионалните училища, въпреки че са налични в града, не успяват да я задоволят. Трябва да намерим работеща формула, с която ще задържим младите в региона, и в същото време да дадем възможност за растеж на малките и средни предприятия в общината“, посочи Икономов.", "date": "2019.10.14", "title": "Местни избори 2019: Георги Икономов, кандидат за кмет: Банско е сред малкото населени места в страната с положителен прираст и една от причините за това е изключително високото ниво на образование"}
{"url": "http://www.focus-news.net/news/2019/10/14/2708146/remontirat-aleite-v-dvora-na-mbal-shumen.html", "text": "Започва ремонт на алеите в двора на МБАЛ – Шумен. Това съобщиха от  Община Шумен . От края на миналата седмица се извършват подготвителните дейности с фрезоване на уличната настилка. Предстои компрометираните и разрушени участъци да бъдат асфалтирани. Ще се извърши и ръчно и машинно изкърпване на настилката. Изпълнител на ремонтните дейности е фирма „Автомагистрали – Черно море“ АД.", "date": "2019.10.14", "title": "Ремонтират алеите в двора на МБАЛ – Шумен"}
{"url": "http://www.focus-news.net/news/2019/10/14/2708142/sport-grigor-dimitrov-otstapva-s-edna-pozitsiya-v-svetovnata-ranglista.html", "text": "Григор Димитров загуба една позиция в световната ранглиста и през новата седмица най-добрият български тенисист заема 27-о място.  \r\nТази седмица Григор Димитров ще участва в турнира в зала в Стокхолм. Българинът е бивш шампион от надпреварата, след като през 2013 година спечели в шведската столица своята първа ATP титла. Димитров ще започне участието си директно от втория кръг с мач срещу американеца Сам Куери или квалификант според жребия. Българинът е поставен под №2 в основната схема, заради което и получава място директно на осминафиналите. При победа следващият съперник на Димитров може да бъде петият в схемата Пабло Кареньо Буста от Испания. \r\nВ „Топ 10“ няма промени. Начело на ранглистата е Новак Джокович, следван от Рафаел Надал и Роджър Федерер.", "date": "2019.10.14", "title": "Спорт: Григор Димитров отстъпва с една позиция в световната ранглиста"}
{"url": "http://www.focus-news.net/news/2019/10/14/2708139/tarzhestveno-osveshtavane-beshe-izvarsheno-v-penkyovskiya-manastir-sv-petka-v-obshtina-tran.html", "text": "Тържествено освещаване беше извършено в Пенкьовския манастир „Св. Петка“, предаде репортер на  Агенция „Фокус“ . Освещаването се състоя в навечерието на празника Петковден и с благословението на Негово Светейшество митрополит Софийски и патриарх Български Неофит. В неделя беше осветено монашеско крило с три килии за монаси, санитарен възел и магерница с трапезария в манастира „Св. Петка“ в село Пенкьовци, Трънска духовна околия. Богослужението оглави Негово Преосвещенство Белоградчишкият епископ Поликарп, викарий на Софийски митрополит, в съслужение с Негово високопреподобие архимандрит Никанор, игумен на Църногорския манастир „Св. св. Козма и Дамян“ , ставрофорен иконом Ангел Ангелов, духовен надзорник на Софийска епархия, архимандрит Никанор, игумен на Църногорския манастир „Св. св. Козма и Дамян“ и др. Духовници от Софийска епархия. Пенкьовският манастир се обслужва от монах Софроний от братството на Църногорския манастир „Св. св. Козма и Дамян“.  \r\nНикола ПЕТКОВ", "date": "2019.10.14", "title": "Тържествено освещаване беше извършено в Пенкьовския манастир „Св. Петка“ в община Трън"}
{"url": "http://www.focus-news.net/news/2019/10/14/2708148/mvnr-organizira-konferentsiya-na-pochetnite-konsuli-na-balgariya.html", "text": "Министерството на външните работи организира Конференция на почетните консули на Република България днес и на 15 октомври 2019 г. в София. Това съобщиха от пресцентъра на  Министерството на външните работи . Във форума участват 71 от общо 75 почетни консули, представляващи страната ни в 45 държави. \r\nЦелта на конференцията е да бъде направен преглед на дейността на българските почетни консули зад граница, да бъдат обменени полезен опит и практики, както и да бъдат представени актуалните тенденции във външната политика, икономиката, търговията, туризма и инвестиционните възможности на България. За последните 20 г. са организирани само две конференции на почетните консули като последната е била през 2014 г. \r\nВицепремиерът и министър на външните работи Екатерина Захариева ще направи обръщение към участниците в конференцията на 15 октомври 2019 г.", "date": "2019.10.14", "title": "МВнР организира Конференция на почетните консули на България"}
{"url": "http://www.focus-news.net/news/2019/10/14/2708145/pregled-na-osnovnite-temi-vav-varnenskiya-pechat.html", "text": "Незаконният улов на калкан е по-голям от регламентирания, четем на първа страница в днешния брой на  вестник „Черно море“ . Има слухове за това, че квотата на регламентирания улов е по-ниска от количествата риба, които се ловят нерегламентирано.“ Това съобщи д-р Йордан Господинов, председател на Консултативния съвет за Черно море и изпълнителен директор на Асоциацията на производителите на рибни продукти BG FISH, цитиран от Bloomberg TV. „Асоциацията ни предложи да бъде наложена двегодишна забрана за периоди по 6 месеца за улов на калкан. В България и Румъния, за съжаление, наблюдаваме нерегламентиран риболов на този вид. Той се осъществява предимно от малки или гумени лодки, които бракониерстват. На държавата й е трудно да се справи с тях, тъй като те не са обект на контрол. \r\n70 свободни места са обявени за целодневен прием в детските ясли във Варна за класиране на 15 октомври. Това съобщиха от дирекция „Здравеопазване“ към община Варна. Класирането е второ поред този месец, предходното бе на 7 октомври, а в него бяха обявени 156 места. \r\nСоциалните предприятия вече имат национален регистър от началото на октомври. Те ще получават безвъзмездно и сертификатна марка, благодарение на която продуктите им лесно ще се отличават на пазара. Това каза зам.-министърът на труда и социалната политика Султанка Петрова във Варна, където се проведе Вторият регионален форум за социално предприемачество. Събитието бе организирано от Министерството на труда и социалната политика и НС на трудово-производителните кооперации в партньорство с община Варна. Всички фигуриращи в регистъра ще могат да кандидатстват по европейски и по програмите на Агенцията за хората с увреждания, уточни Петрова. Разработваме нова за нас социална и солидарна икономика, защото това е пътят, чрез който създаваме един важен нов стопански отрасъл, бе категоричен зам.-министърът. Главната цел е да се осигури трудова заетост на хората от уязвимите групи. Това е голям шанс те да получат възможност да се обучават и да бъдат включени в пазара на труда, обясни Петрова. Министерството на труда и социалната политика разработва и електронна платформа, чрез която наши социални предприемачи ще могат да намират партньори от ЕС, фирми, които осъществяват дейности от сектора на социалната икономика, за да разменят добри практики, разкри още тя.", "date": "2019.10.14", "title": "Преглед на основните теми във варненския печат"}
{"url": "http://www.focus-news.net/news/2019/10/14/2708147/tihomir-bezlov-tsentar-za-izsledvane-na-demokratsiyata-mestniyat-vot-e-prichinata-ek-da-bavi-evropeyskiya-doklad-za-pravosadieto-na-balgariya.html", "text": "Местният вот е причината ЕК да бави европейския доклад за правосъдието на България. Това каза за сутрешния блок  „Добро утро, България“  на  Радио „Фокус“  Тихомир Безлов, старши изследовател в Центъра за изследване на демокрацията. По думите му докладът може да има политически последици за някой от страните в кампанията и подобна чувствителност е мотив за бавенето му. Във връзка с евентуалното падане на мониторинга на България, Тихомир Безлов обясни, че става дума за въвеждането на новия всеобхватен европейски мониторинг, включващ наблюдение над всички държави-членки на Съюза, който, по думите му, съдържа много противоречия. „Много от големите държави се противопоставят на такива оценки от Брюксел. Големите страни по принцип смятат, че техните системи са достатъчно добри и по-добре разбират, какво да правят във вътрешните си политики и политиките си на сигурността, отколкото администрацията в Брюксел. Това е една тема, която има противоречия и не мисля, че нещо ще се промени в това отношение. Няма как да си представим Брюксел „да каже“ на Берлин или Париж – обикновено става обратното. Много от източноевропейските също искат собствена политика, противопоставят се на политиката на Брюксел, което преди 2015 г. просто го нямаше“, обясни той. Тихомир Безлов уточни, че макар и темата за организираната престъпност да е свалена от европейските доклади, корупцията е голяма тема, както у нас, така и в поне една трета от европейските страни.  При избори започват да се появяват факти и теми, свързани с политическата и административната корупция, каза още той, като даде пример с Апартаментгейт по време на европейския вот. Големият проблем е липсата на местни медии, което води до липса на местни остри кампании, в които политическите противници вадят различни факти за ситуациите в градовете си, обобщи анализаторът.  \r\nЙоланда ПЕЛОВА", "date": "2019.10.14", "title": "Тихомир Безлов, Център за изследване на демокрацията: Местният вот е причината ЕК да бави европейския доклад за правосъдието на България"}
{"url": "http://www.focus-news.net/news/2019/10/14/2708135/tsarkvata-sveta-petka-v-peshtera-otbelyazva-hramoviya-si-praznik.html", "text": "Църквата „Света Петка“ в Пещера отбелязва храмовия си празник, предаде репортер на  Радио „Фокус“ – Пазарджик . Интересна е историята на църквата „Света Петка“, която е построена през периода 1690-1710 година. Тогава е построен старият храм, който е бил много по-малък от сегашния, вкопан е в земята, според изискванията по онова време. Легендата разказва, че в градината на храма е имало извор. Иконата на Света Петка, която и в момента стои в храма е намерена тук до този извор. Той е бил лековит, защото хората са идвали и са преспивали тук. Миели са лицата и очите си, за да оздравеят. През 1902 година църквата изгаря, неизвестно по какви причини. Храмът е построен отново през 1904 година в този му вид, в който е сега. През 1905 година на 22 май той е осветен. Църквата има уникален иконостас с красива дърворезба. \r\nВаня НИКОЛОВА", "date": "2019.10.14", "title": "Църквата „Света Петка“ в Пещера отбелязва храмовия си празник"}
{"url": "http://www.focus-news.net/news/2019/10/14/2708149/tsarkvata-sv-petka-v-plovdiv-otbelyaza-hramoviya-si-praznik.html", "text": "Църквата „Св. Петка“ в Пловдив отбеляза храмовия си празник, предаде репортер на  Радио „Фокус“ – Пловдив . Към този час в храма се отслужва архиерейска света литургия, на която присъстват десетки миряни. Информацията на Пловдивската света митрополия сочи, че в първите години след Освобождението будните българи, жители на обширната енория на „Св. Петка“, известна още като Новата махала, решили да изградят нов храм, посветен на почитаната светица. Тази идея се осъществява три години след Съединението на България. Със събраните средства започва изграж­ането на голям за времето си храм с представителна архитектура. До днес е запазен възпоменателният надпис, изсечен върху мраморна плоча и монтиран високо при се­ерния вход на черквата. Описано е полагането на основния камък на храма: „Днес в лято 1888, ден 29 на месец април, при князуването на Негово Царско Височество Българския Княз Фердинанд Сакскобургготски; на негово блаженство Екзарх Йосиф I; министерстването на Стефан Стамболов, министър-председател и министър на Вътрешните дела; на Георги Странски, министър на външните дела и вероизповеданията; на… (много други държавни и от градската управа мъже) положи ся основния камък на църквата „Св. Петка“ в Новомахаленската 4-а част на гр. Пловдив по планирането и надзорът на арх. Димитър Наумов…“. Това е един от малкото случаи в новата ни история, когато застъпници за построяването на храма са представителите на целия държавен и градски елит. Както се разбира от надписа, храмът е изграден по проект на арх. Димитър Наумов, който упражнява и надзор над строежа. Той проектира по възрожденски маниер трикорабна псевдобазилика и поради недостиг на средства не прибавя нито притвор, нито камбанария. След две десетилетия (1909-1910 г.) сградата е удължена в западна посока, като във вътрешното пространство се оформя емпория – балкон за хор. От север и от юг са прибавени два малки входни притвора, а над западния главен вход е издигната представителна триетажна камбанария. Доизграждането на храма е дело на известния пловдивски архитект Йосиф Шнитер, който придава на вече съществуващата сграда стилност и представителност. Впечатляващата камбанария е авторско копие на възпоменателната кула-звънарница на катедралата „Св. Богородица“. Иконостасът, амвонът и владишкият трон на новия храм са изпълнени от майстора резбар Петър Кушлев от Широка лъка. Иконите на иконостаса са изписани в академичен стил от известния пловдивски иконописец Петър Джамджиев. \r\nНа 1 май 1970 г. в черквата избухва пожар, при който изгарят куполът и част от покрива на средния кораб. Възстановяването е по проект на арх. Никола Овчаров. Изграден е нов купол в стила на камбанарията и така е постигната великолепна хармония във външната архитектура на храма. Фасадата е облицована с плочи от бигор, а украсата на интериора е обогатена със стенописи, дело на група синодални художници, ръководени от руския майстор иконописец Николай Ростовцев. Храмът е наново осветен от митрополит Варлаам Пловдивски на празника на св. Петка Българска – 14 октомври 1977 година. \r\nТони МИХАЙЛОВ", "date": "2019.10.14", "title": "Църквата „Св. Петка“ в Пловдив отбеляза храмовия си празник"}
{"url": "http://www.focus-news.net/news/2019/10/14/2708155/pregled-na-nyakoi-ot-osnovnite-temi-v-balkanskiya-pechat-agentsiya-fokus.html", "text": "Албанците от Медведжа настояват новото правителство да наложи в управлението си принципа на реципрочност с косовските сърби, отбелязва електронното издание на прищинския ежедневник  Zeri . \r\nНа североизток Косово граничи с Медвежда – една от трите общини в Южна Сърбия, населени предимно с албанци. По-рано броят им бе далеч по-голям, но през годините мнозина от албанците избягаха в чужбина или в Косово в търсене на по-добър живот. Онези обаче, които остават, споделят, че често се чувстват забравени от властите както в Прищина, така и в Тирана. \r\nОт редакцията подчертават, че след последните местни избори в Сърбия в Общинското събрание в Медведжа са останали едва трима представители на албанците. По-рано броят им е бил осем. Очакванията на албанците в района са след формирането на новото правителство в Прищина да бъде приет по-сериозен подход към тях.  \r\nПредставители на албанците, живеещи в Медведжа, настояват живущите в Прешевската долина да бъдат включени в процеса на преговори между Косово и Сърбия за нормализация на двустранните отношения, които са застой от ноември миналата година, когато Прищина наложи 100-процентови мита за внос на сръбски стоки в страната. \r\n*** \r\n  НАТО очаква от всички свои държави-членки да спазват международното право, но подчерта, че Алиансът няма как да взима правни решения. Това заяви генералният секретар на западния военен съюз Йенс Столтенберг в интервю за атинския ежедневник  Kathimerini , коментирайки турската дейност в Изключителната икономическа зона на Кипър (ИИЗ). \r\nСтолтенберг увери, че НАТО ще продължи присъствието си в Егейско море с цел подпомагане на контрола над мигрантските потоци. Норвежецът бе категоричен, че всички съюзници в НАТО са били информирани за операцията на Турция в Северна Сирия, преди тя да бъде стартирана миналата сряда. \r\n \r\n Турция нахлу в Сирия преди няколко дни. Засилва ли това загрижеността за регионалната сигурност и възможността за нова бежанска вълна?  \r\n \r\nТрябва да подчертая важността на сдържаността, за да избегнем още повече човешки страдания, защото никой не иска да види ново увеличение на потока от бежанци отново се увеличават. Ето защо НАТО така силно изрази подкрепата си за политическо решение за Сирия под егидата на ООН. Приветстваме постигнатия напредък, но все още има дълъг път, преди да постигнем устойчиво и трайно политическо решение на предизвикателствата и конфликтите в Сирия като цяло, по-конкретно в Северна Сирия. НАТО също помага в управлението на имиграционната и бежанската криза. Разбира се, НАТО не е единственият отговор на тези предизвикателства, но е част от него. Това, което правим, е да се опитаме да се справим с първопричината за предизвикателствата, като помагаме например на страни като Афганистан. Голяма част от хората, достигащи бреговете на Егейско море, идват от Афганистан, както знаете. Присъствайки в Афганистан, а също и в Ирак, ние допринасяме за стабилността, но и за ограничаването на имиграцията. Трябва също да помним, че Турция е приела повече от три милиона сирийски бежанци, повече от всеки друг съюзник в НАТО. Ето защо е предизвикателство, с което всички ние трябва да се справим и да направим всичко възможно. \r\n \r\n Подготвяхте ли се за турското нашествие в Сирия? \r\n \r\nНамеренията на Турция бяха публично обявени. Президентът [Реджеп Тайип] Ердоган заяви ясно своите намерения от трибуната на ООН и дори показа карта на тази зона за сигурност, която турците искат да създадат. Това е нещо, над което са работили от доста време. Първоначално се опитаха да го направят заедно със САЩ. Приветстваме факта, че САЩ и Турция работиха съвместно чрез патрули и операции. Но те не успяха да запазят това сътрудничество и сега виждаме Турция да извършва операции в Северна Сирия без американска подкрепа. Турция също информира всички държави-членки на Алианса, малко преди да започне своята операция. Това също беше обсъдено по-рано в рамките на НАТО. \r\n \r\n Бихте ли казали, че разликата в мнението между САЩ и Турция, две от най-мощните военни сили на НАТО, и в същото време много близката връзка на Анкара с Москва - както се вижда от закупуването на системата за противоракетна отбрана С-400 - влияе на ефективността на съюза? \r\n \r\nОчевидно е, че има различия в мненията между съюзниците по отношение на ситуацията в Северна Сирия. Като генерален секретар на НАТО винаги предпочитам съюзниците да имат общ подход към предизвикателства като Северна Сирия, например. Този път обаче не успяхме да се съгласим. НАТО не присъства в Северна Сирия, но някои съюзници са там, особено САЩ и Турция. НАТО е част от международна коалиция срещу „Ислямска държава“ и е важно да се помни, че трябва да продължат усилията за справяне с този общ враг. Джихадистите са загубили контролираните от тях райони, но все още са там, в Ирак и Сирия, и се опитват да се разширят и в други страни, включително Афганистан. \r\n \r\n Постоянната морска група 2 на НАТО (SNMG2) патрулира в Егейско море, за да следи бежанските потоци. Ще продължат ли патрулите? \r\n \r\nГърция е на фронтовата линия на бежанската криза. Приехме много бежанци и нелегални мигранти, които са преминали Егейско море, особено през 2015 г. Ето защо приветствам споразумението между Турция и ЕС. Присъствието на НАТО в Беломорието с шест кораба в момента е прилагане на сделката между Турция и ЕС. Проблемите не са решени. Въпреки това постигнахме значителен напредък в сравнение с 2015 г. Считам, че значението на присъствието на НАТО в Беломорието е на практика създаването на платформа, която позволява на Гърция и Турция, но също така и Турция и ЕС да се обединят, така че да работим по-тясно заедно, за да се справим с това общо предизвикателство. Освен това разузнавателната информация се споделя между турската брегова охрана, гръцката брегова охрана и Фронтекс, и често се случва корабите на НАТО да са първите, които забелязват мигрантски лодки, които се опитват да преминат през Егейско море. НАТО обаче няма мандат да спира лодките. Нашият мандат е да сближим Гърция, Турция и ЕС. \r\n \r\n Август бележи прекратяването на Договора за ракети със среден и малък обсег (ДРСМО). Това добавя още един проблем към отношенията на НАТО с Русия. Виждате ли ново решение за ядрените оръжия? \r\n \r\nДоговорът беше изключително важен за европейската сигурност. Той забрани огромна категория оръжия. Сега Русия се върна обратно към разполагането на тези военни системи. Те са мобилни, трудно се откриват и могат да носят ядрени глави. Съжаляваме, че Русия наруши ДРСМО. Ние обаче няма да реагираме огледално. Няма да разполагаме ядрени ракети в Европа. Ще продължим усилията за контрол на оръжията. Поради тази причина искаме да достигнем до нови споразумения за ядрените оръжия. \r\n \r\n Северна Македония скоро ще бъде пълноправен член на НАТО. Мислите ли, че може да създаде прецедент за други страни от Западните Балкани, които се намират извън Алианса? \r\n \r\nНАТО е отворена за всяка страна, която желае да се присъедини и която отговаря на критериите, които сме поставили. Черна гора се присъедини към НАТО наскоро, Северна Македония е много близо до присъединяването, работим също с Босна и Херцеговина. НАТО също уважава всяко решение на държави, които не желаят да станат членове. Например ние уважаваме позицията на Сърбия, че не желае да се присъедини към НАТО. Те искат да провеждат политика на военен неутралитет и затова не желаят да се присъединят към Алианса. Имаме изключителни партньорства със страни, които не са членки на НАТО, като Швеция, Финландия и Австрия, а също така можем да имаме добри отношения със Сърбия. \r\n*** \r\n  Държавният глава на Франция Еманюел Макрон и канцлерът на ФРГ Ангела Меркел проведоха работна вечеря в Париж в неделя, на която - според съобщенията – двамата са обсъждали започването на преговори със Северна Македония за присъединяване към Европейския съюз, след като Бундестагът даде „зелена светлина“ на процеса. Остава неясно обаче дали двамата лидери са дискутирали въпроса, отбелязват в редакцията на електронното издание на скопския вестник  „Независен“ . \r\nРаботната вечеря на Макрон и Меркел е била посветена основно на подготовката за следващата съвместна среща на французите и германците в Тулуза в навечерието на форума на върха в Брюксел тази седмица. Обсъдени са отворени въпроси като Брекзит, назначаването на Европейската комисия и турската военна интервенция в Сирия. \r\nИзданието подчертава, че не е успяло да разбере дали лидерите на Франция и Германия са се договорили за датата за преговорите със Северна Македония. Според дипломатически източници в Брюксел Франция е единствената държава-членка на Общността, която счита, че „Северна Македония не отговаря на необходимите условия\" за стартиране на процеса. Позицията на Еманюел Макрон е изолирана, тъй като преди осем дни четирима високопоставени европейски представители призоваха в съвместно писмо за започване на преговори със Северна Македония и Албания. Съпротивата на Париж предизвика недоволство сред европейските дипломати, които обвиниха французите, че заплашват стабилността на Балканите. Припомня се, че ЕС вече два пъти отлага началото на преговорите с двете балкански страни. \r\n*** \r\n  Бакир Изетбегович, председател на Камарата на народите на Парламентарната асамблея на Босна и Херцеговина и председател на Партията за демократическото действие (ПДД), заяви пред „Анадолската агенция“, че Турция е била принудена да реализира операция „Извор на мира“, която в момента Турските въоръжени сили провеждат в Северна Сирия, пише сараевският ежедневник  Dnevni Avaz . \r\n„Турция беше принудена да реализира тази операция, фактите и цифрите го потвърждават. Терористичната организация ПКК (Работническа партия на Кюрдистан) в течение на десетилетия уби десетки хиляди турски войници, полицаи и цивилни. А след това, през последните няколко години, тя изгони стотици хиляди сирийски араби от граничната зона, където в момента се провежда операцията „Извор на мира“, заяви Изетбегович. \r\nЛидерът на най-голямата мюсюлманска партия в Босна и Херцеговина се надява операцията да е краткотрайна и да доведе до минимален брой жертви. \r\n„Турция има право да защитава своята сигурност и териториален интегритет, както и да реши бежанския въпрос. Сирийците имат право да се върнат в домовете си, от които бяха изгонени с насилие“, добави политикът.", "date": "2019.10.14", "title": "Преглед на някои от основните теми в балканския печат ( Агенция „Фокус“ )"}
{"url": "http://www.focus-news.net/news/2019/10/14/2708153/v-kostenets-shte-se-sastoi-brifing-vav-vrazka-sas-zadarzhanite-izvarshiteli-na-ubiystvo.html", "text": "В 11.30 часа пред РУ – Костенец ще се състои брифинг във връзка със задържаните извършители на убийството в Костенец. Това съобщиха от пресцентъра на  МВР .", "date": "2019.10.14", "title": "В Костенец ще се състои брифинг във връзка със задържаните извършители на убийство"}
{"url": "http://www.focus-news.net/news/2019/10/14/2708156/trima-mazhe-sa-zadarzhani-za-palezhi-v-selo-tolovitsa-v-oblast-vidin.html", "text": "Трима мъже – на 20, 47 и 54 години, са задържани вчера в полицейския арест, като заподозрени в извършването на палежи в село Толовица, общ. Макреш. Това съобщиха от  ОДМВР - Видин . По случаите в РУ - Кула са образувани две досъдебни производства. В нощта на 10 срещу 11 октомври в Толовица били запалени лек автомобил „ВАЗ“ и товарен автомобил „ГАЗ“, ползвани от местен жител. Огънят унищожил двете превозни средства, паркирани на улицата пред частен дом. На 12 октомври в 9.40 часа в РУ - Кула постъпил втори сигнал за това, че в нощта на 11 срещу 12 октомври в селото била запалена едноетажна постройка, обитавана от същия местен жител. Огънят унищожил сградата, имуществото в нея и  прилежащите навеси. Дежурни оперативни групи извършили огледи на  местопроизшествията. В хода на разследването криминалисти задържали тримата мъже – двама от Толовица, третият от съседното село Макреш. Работата по двете досъдебни производства продължава под надзора на Районна прокуратура – Видин.", "date": "2019.10.14", "title": "Трима мъже са задържани за палежи в село Толовица в област Видин"}
{"url": "http://www.focus-news.net/news/2019/10/14/2708151/sas-7-sm-se-e-povishilo-nivoto-na-dunav-pri-svishtov-za-izminaloto-denonoshtie.html", "text": "Със 7 см се е повишило нивото на Дунав при Свищов за изминалото денонощие, съобщиха от  Хидрометеорологичната станция  в града. Водният стоеж на реката е  27 см, а температурата на водата 17.4 градуса. Днес ще остане топло за периода и максималните температури ще са между 23° и 28°. Атмосферното налягане е по-високо от средното за октомври – слабо ще се понижи.", "date": "2019.10.14", "title": "Със 7 см се е повишило нивото на Дунав при Свищов за изминалото денонощие"}
{"url": "http://www.focus-news.net/news/2019/10/14/2708157/tsentarat-za-sotsialna-rehabilitatsiya-i-integratsiya-v-sliven-obyavyava-den-na-otvorenite-vrati-na-15-oktomvri.html", "text": "Центърът за социална рехабилитация и интеграция за деца и пълнолетни лица обявява Ден на отворените врати на 15 октомври.  Това съобщиха от пресцентъра на  Община Сливен . Инициативата е по повод Международния ден на белия бастун, който се отбелязва тогава. В същия ден, от 10 до 16 часа, всеки посетител ще бъде посрещан от екип от специалисти, където ще се запознае отблизо с работата на Центъра, с базата, с която разполага, както и с условията, при които могат да се ползват услугите. В рамките на посещенията ще бъдат представени видео материали, както и демонстрация на специални технически средства и дейности за подкрепа, предлагани от социалното заведение. Ремонтът на сградата и доставката на оборудването са осъществени по два проекта, които са одобрени и спечелени от Община Сливен. Сградата е изцяло ремонтирана през 2017 г. по проект „Красива България“ на Министерство на труда и социалната политика. В началото на 2018 г. Община Сливен кандидатства и подписа договор за съвместна дейност по проект към Фонд „Социална закрила” на МТСП за доставка и монтаж на обзавеждане и оборудване. Центърът отговаря на европейските критерии за равнопоставен достъп до качествени социални услуги за широк кръг потребители.", "date": "2019.10.14", "title": "Центърът за социална рехабилитация и интеграция в Сливен обявява Ден на отворените врати на 15 октомври"}
{"url": "http://www.focus-news.net/news/2019/10/14/2708140/dnevni-avaz-bih-bosnenskite-myusyulmani-podkrepiha-operatsiyata-na-turtsiya-v-siriya.html", "text": "Бакир Изетбегович, председател на Камарата на народите на Парламентарната асамблея на Босна и Херцеговина и председател на Партията за демократическото действие (ПДД), заяви пред „Анадолската агенция“, че Турция е била принудена да реализира операция „Извор на мира“, която в момента Турските въоръжени сили провеждат в Северна Сирия, пише сараевският ежедневник  Dnevni Avaz . \r\n„Турция беше принудена да реализира тази операция, фактите и цифрите го потвърждават. Терористичната организация ПКК (Работническа партия на Кюрдистан) в течение на десетилетия уби десетки хиляди турски войници, полицаи и цивилни. А след това, през последните няколко години, тя изгони стотици хиляди сирийски араби от граничната зона, където в момента се провежда операцията „Извор на мира“, заяви Изетбегович. \r\nЛидерът на най-голямата мюсюлманска партия в Босна и Херцеговина се надява операцията да е краткотрайна и да доведе до минимален брой жертви. \r\n„Турция има право да защитава своята сигурност и териториален интегритет, както и да реши бежанския въпрос. Сирийците имат право да се върнат в домовете си, от които бяха изгонени с насилие“, добави политикът. \r\n \r\nПревод и редакция:", "date": "2019.10.14", "title": "Dnevni Avaz (БиХ): Босненските мюсюлмани подкрепиха операцията на Турция в Сирия"}
{"url": "http://www.focus-news.net/news/2019/10/14/2708152/tass-siriyskata-armiya-vleze-v-kontroliraniya-ot-kyurdite-grad-tabka.html", "text": "Сирийската армия влезе в град Табка, провинция Ракка, който по-рано бе под контрола на кюрдските въоръжени формирования, и се движи на север, предава ливанският телевизионен канал Al Mayadeen. Все още няма официално потвърждение от Дамаск, предава  РИА Новости . \r\nОсвен това обществената телевизия на Сирия съобщава, че армията на президента Башар Асад е достигнала населеното място Тел Тамр в северозападната част на провинция Хасака. \r\nНа 9 октомври президентът на Турция Реджеп Таийп Ердоган обяви началото на операция „Извор на мира“ в Северна Сирия срещу забранената в неговата страна „Работническа партия на Кюрдистан“ (ПКК) и терористичната групировка „Ислямска държава“. В същия ден турската авиация нанесе удари по Рас ал Айн и други градове. \r\nСлед това последва сухопътно настъпление. В събота Анкара съобщи, че турските военни и сирийската въоръжена опозиция са взели под контрол Рас ал Айн, а „Анадолската агенция“ разпространи информация за превземането на Тал Абаяд. \r\nВ неделя в Дамаск взеха решение да разположат армията си на границата с Турция, за да помогнат на кюрдите. Правителствената войска вече започна да прехвърля сили в северната част на страната. \r\nПо-рано кюрдите бяха подкрепяни от Вашингтон, но след началото на турската операция от там заявиха, че изтеглят своите сили. От Пентагона подчертаха, че „не са подписвали“ да воюват с Анкара, за да защитават кюрдите. От ПКК възприеха това като нарушение на договрките.  \r\nПревод и редакция:", "date": "2019.10.14", "title": "ТАСС: Сирийската армия влезе в контролирания от кюрдите град Табка"}
{"url": "http://www.focus-news.net/news/2019/10/14/2708158/afp-frenskata-politsiya-zadarzha-petima-dushi-vav-vrazka-sas-smartonosnoto-napadenie-v-parizhkata-prefektura.html", "text": "Френската полиция задържа петима души във връзка със смъртоносното нападение в Парижката префектура, предава  AFP . \r\nИ петимата са задържани заради контактите си с радикализирания полицай, който отне живота на четирима свои колеги в Париж в атака по-рано месец. \r\nПолицията организира акции на три различни места в северните предградия на Париж, съобщиха съдебни източници и близки до разследването, потвърждавайки по-ранния доклад на телевизионния оператор RTL. \r\nМикаел Харпон, 45-годишен компютърен експерт, рани с нож четирима свои колеги в полицейския щаб на 3 октомври, след което бе прострелян и убит от правоохранителните органи. Разследването показа, че преди около 10 г. той е приел исляма и постепенно се е радикализирал.   \r\n \r\n  Тереза Герова", "date": "2019.10.14", "title": "AFP: Френската полиция задържа петима души във връзка със смъртоносното нападение в Парижката префектура"}
{"url": "http://www.focus-news.net/news/2019/10/14/2708160/34-godishna-zhena-e-postradala-pri-katastrofa-mezhdu-lek-avtomobil-i-karutsa-na-okolovrastniya-pat-na-dobrich.html", "text": "34-годишна жена е пострадала при катастрофа между лек автомобил и каруца на околовръстния път на Добрич. Това съобщиха от  ОДМВР - Добрич . Сигналът за инцидента е подаден на 11 октомври около 20.20 часа. Съобщено е за възникнало ПТП по околовръстен път на град Добрич на около 300 метра преди кръговото кръстовище за село Паскалево. На място е установено, че лек автомобил „Фолксваген”, управляван от 19-годишен мъж, блъска движещата се пред него и необозначена със светлоотразителни знаци каруца. Вследствие на инцидента возещата се в каруца жена на 34 години е настанена в МБАЛ - Добрич с опасност за живота. Водачът е с отрицателна проба за употреба на алкохол. По случая е образувано досъдебно производство.", "date": "2019.10.14", "title": "34-годишна жена е пострадала при катастрофа между лек автомобил и каруца на околовръстния път на Добрич"}
{"url": "http://www.focus-news.net/news/2019/10/14/2708150/nad-250-sa-zhitelite-na-obshtina-smolyan-koito-praznuvat-na-petkovden.html", "text": "Над 250 са жителите на община Смолян, които празнуват на Петковден, в който православната църква почита света Петка Българска. Това съобщи за   Радио „Фокус“ – Смолян  Мария Топова от служба ГРАО в местната администрация. Името Петка носи една дама, а Петя са наречени 118 жени от Смолян околният села. Петко са кръстени 53 мъже, а Пенко и Пенчо по четирима. Името Пенка е дадено на 60 представителки на нежния пол. Параскева са наречени 3 жени, а Петра – 13. Един господин от община Смолян носи името Петкан. На Петковден празнуват и всички с производни на изброените имена, каза още Топова.  \r\nНели ГЕРГЬОВСКА", "date": "2019.10.14", "title": "Над 250 са жителите на община Смолян, които празнуват на Петковден"}
{"url": "http://www.focus-news.net/news/2019/10/14/2708162/zhitelite-na-chetiri-sela-v-plovdivska-oblast-sa-s-narusheno-vodopodavane-zaradi-avarii.html", "text": "Жителите на четири села в Пловдивска област са с нарушено водоподаване заради аварии. Това съобщиха за  Радио „Фокус“ – Пловдив  от водоснабдителното дружество, обслужващо областта. Засегнати от аварии са абонатите от селата Беловица, Зелениково, Белозем и Розино. Очаква се нормалното водоподаване да бъде възстановено до края на работния ден. \r\nЕкипите на водоснабдителното дружество работят по отстраняването на аварии в района на улиците „Елин Пелин“, „Жан Жорес“ и „Братя Бъкстон“ в град Пловдив. \r\nТони МИХАЙЛОВ", "date": "2019.10.14", "title": "Жителите на четири села в Пловдивска област са с нарушено водоподаване заради аварии"}
{"url": "http://www.focus-news.net/news/2019/10/14/2708159/s-ednosedmichna-programa-obshtina-gotse-delchev-shte-otbelezhi-107-godini-ot-osvobozhdenieto-na-nevrokop.html", "text": "Община Гоце Делчев ще отбележи с богата и разнообразна едноседмична програма 107-та годишнина от Освобождението на град Неврокоп, днес Гоце Делчев от османско робство. Това съобщиха за  Радио „Фокус“ – Пирин  от Общината. Програмата започва днес с откриването на две изложби. Първата е на тема „107 години от Освобождението на град Неврокоп и Пиринския край от турско робство” и ще бъде открита в 17:00 часа в Общинския исторически музей. След това, в 18:00 часа, в изложбената зала в Дома на културата ще бъде открита изложба на ученици от гр. Пловдив \r\nНа следващия ден -  15 октомври, програмата продължава с Националната кампания „Бъди войник“ на Министерство на отбраната, чийто домакин ще бъде град Гоце Делчев. От 15:30 часа на площад „Гоце Делчев“ ще се проведе информационна борса за набиране на войници и матроси за Българската армия. В същото време на площада ще бъде показана техника, въоръжение и оборудване на Сухопътните войски и служба „Военна полиция“. След това, в 17:30 часа, осново на централния площад в града ще има музикална програма с участието на Танцов клуб „Пиринско злато“ към Военен клуб – Гоце Делчев и самодейци от народно читалище „Просвета – 1865“. \r\nНа 16 октомври празничната програма продължава с театралната постановка „Мемоарите на един Въргал“ с участието на Влади Въргала. Тя ще започне в 19:00 часа в Дома на културата. \r\nПрограмата продължава на 17 октомври с представяне на детската книга „Новите приключения на Ежко“ на автора Иван Мишев, което ще се състои в 17:30 часа в малката зала на Дома на културата. \r\nКулминацията на тържествата по повод 107-та годишнина от Освобождението на града, ще бъде на 18 октомври. Програмата ще започне в 11:00 ч. с полагане на венци и цветя на паметника на Гоце Делчев на Попови ливади, а след това в 12:00 ч., ще бъдат положени цветя пред паметника на Пейо Яворов в Градския парк с участието на ученици от ПГ по МСС „Пейо Яворов”. \r\nВ 16:00 часа ще се положат венци и цветя на паметника на ген. Стилян Ковачев, а след това на паметната плоча на Пейо Яворов на ул. \"Търговска\" и паметника на Христо Ботев. В 17:00 часа Негово Високопреосвещенство Неврокопският митрополит Серафим ще отслужи заупокойна молитва и благодарствен молебен в катедралния храм „Св. Св. Кирил и Методий”. \r\n \r\nПрограмата ще продължи с полагане на венци и цветя на паметника на Гоце Делчев на централния площад в 17:30 часа, а след това, в 18:10 часа и на паметника на загиналите във войните. В 18:30 часа в Дома на културата ще започне концерта на една от най-обичаните български групи – „Тоника СВ“ заедно със Стефан Диомов. \r\n \r\nЛивия НИНОВА", "date": "2019.10.14", "title": "С едноседмична програма Община Гоце Делчев ще отбележи 107 години от освобождението на Неврокоп"}
{"url": "http://www.focus-news.net/news/2019/10/14/2708161/mazh-i-zhena-sa-zadarzhani-za-ubiystvoto-na-34-godishniya-mazh-v-kostenets.html", "text": "Мъж и жена са задържани за убийството на 34-годишния мъж в Костенец. Това съобщиха от пресцентъра на  МВР . Около 20.44 часа на 13 октомври на тел.112 бил подаден сигнал за скандал пред частен адрес в Костенец. Няколко минути по- късно постъпил нов сигнал за мъж в безпомощно състояние, лежащ пред същия адрес. При огледа е констатирана смъртта на 34-годишния, а по тялото му са установени множество прободни рани. След незабавни оперативно- издирвателни действия на криминалистите от ОДМВР- София съвместно с колегите им от сектор „Престъпления против личността“ в ГДНП, като съпричастни към тежкото престъпление са задържани за срок до 24 часа двама - мъж и жена от същия град.  \r\nПо случая е образувано досъдебно производство по чл. 115 от НК. Действията по разследването продължават под наблюдението на Софийска окръжна прокуратура. Предстои материалите да бъдат докладвани в съда в оглед вземане на постоянна мярка за неотклонение на извършителите.", "date": "2019.10.14", "title": "Мъж и жена са задържани за убийството на 34-годишния мъж в Костенец"}
{"url": "http://www.focus-news.net/news/2019/10/14/2708165/lek-avtomobil-e-izgoryal-pri-pozhar-v-garazh-v-grad-lom.html", "text": "Лек автомобил е изгорял при пожар в гараж в град Лом. Това съобщиха от  ОДМВР - Монтана . Пожарът е възникнал на 13 октомври 2019 г. около 00.15 часа в град Лом в гараж, собственост на 68-годишен жител, живеещ на адреса. На място е изпратен дежурен екип от служители на РСПБЗН - Лом, които са изгасили пожара. Вследствие на пожара е изгорял намиращия се в гаража лек автомобил „Опел Астра“ с монтанска регистрация, собственост на 68-годишния, както и около 8 кв. м покривна конструкция на намираща се в близост постройка. Местопроизшествието е посетено от дежурна оперативна група, извършен е оглед и е образувано досъдебно производство в РУ - Лом.", "date": "2019.10.14", "title": "Лек автомобил е изгорял при пожар в гараж в град Лом"}
{"url": "http://www.focus-news.net/news/2019/10/14/2708170/bashta-i-sin-sa-postradali-sled-kato-46-godishen-mazh-e-nasaskal-pitbula-si-sreshtu-tyah-v-loznishkoto-selo-seydol.html", "text": "Баща и син пострадаха, след като 46-годишен мъж насъска домашното си куче „питбул“ срещу тях. Това съобщиха от  ОД на МВР- Разград . Около 16.30 часа на 13 октомври в лознишкото село Сейдол мъжът в явно нетрезво състояние влязъл в пререкание с 48-годишния баща и 26-годишния му син. С нож нанесъл порезна рана във врата на младия, а след това насъскал кучето си, което нахапало двамата по краката. Раните се обработени от екип на ЦСМП-Лозница и пострадалите са освободени за домашно лечение. Води се проверка по чл.129 от НК. Около 18.15 часа извършителят на деянието е тестван за употреба на алкохол. Установено е, че шофира автомобила си „Мерцедес“ с 2,94 промила. Задържан е в РУ-Лозница, като е отпочнато бързо производство.", "date": "2019.10.14", "title": "Баща и син са пострадали, след като 46-годишен мъж е насъскал питбула си срещу тях в лознишкото село Сейдол"}
{"url": "http://www.focus-news.net/news/2019/10/14/2708166/v-strelets-za-shesta-godina-posreshtaha-gosti-za-praznika-na-zaharnata-metla-i-madzhuna.html", "text": "Домашно приготвени палачинки, подсладени с маджун опитаха гостите на VІ Регионален празник на захарната метла в Стрелец. Това съобщиха за  Радио „Фокус“-Велико Търново  от пресцентъра на община Горна Оряховица. Организатори на празника са Кметството в селото, настоятелството на НЧ „Заря – 1900“ и Клуба на пенсионера „Нов век”. Идеята на организаторите е да се издирят, съхранят и популяризират фолклорните традиции и обичаи в Горнооряховски регион и да се възроди традицията за производството на маджун в селото. Празникът бе открит от кмета на Стрелец Райна Цвяткова, която приветства гостите с добре дошли и ги покани да опитат от сладкия маджун. Изпълнители и гости бяха поздравени и от зам.-кмета Николай Георгиев, който ги приветства и от името на временно изпълняващата длъжността кмет на Общината инж. Деница Коева. \r\nВ празничната програма със свои изпълнения се включиха 14 състава и индивидуални изпълнители от общините Горна Оряховица, Елена и Павликени. \r\nГостите на празника имаха възможността да разгледат и етнографската сбирка в селото, представяща различни етапи от живота на хората в селото. Показани са бита и ежедневието на семейства от различни социални прослойки на обществото. Специално място в етнографската сбирка е отделено и на производството на маджун. \r\nОтглеждането на захарна метла в Стрелец датира още от основаването на селото през ХVІІІ в. Климатът, наподобяващ този на Арбанашкото плато, е изключително благоприятен за виреенето на растението. Някога хората са се събирали в специални помещения, за да извлекат соковете на захарната метла и да ги превърнат в маджун, който в други части на страната се нарича петмез. По време на турското робство, преди появата на захарната метла, маджунът се е правел от дини и пъпеши. \r\nС разпространението на метлата обаче, тя става абсолютно предпочитана заради високата захарност. Процесът по направата на маджун е бавен и отнема няколко месеца. Започва още със засяването на семената през пролетта и приключва през есента. Метлата трябва да се окопава редовно, а пир нужда и да се разрежда. Отглеждането й наподобява това на царевицата, с тази разлика, че захарната метла е по-устойчива на суша. \r\nЛуиза ТРАНЧЕВА", "date": "2019.10.14", "title": "В Стрелец за шеста година посрещаха гости за Празника на захарната метла и маджуна"}
{"url": "http://www.focus-news.net/news/2019/10/14/2708167/83-godishen-peshehodets-e-zaginal-sled-kato-e-blasnat-ot-lek-avtomobil-v-berkovitsa.html", "text": "83-годишен пешеходец е загинал, след като е блъснат от лек автомобил в Берковица. Това съобщиха от  ОДМВР - Монтана . Инцидентът е станал на 13 октомври 2019 г. около 13.20 часа на ул. „Александровска“ в град Берковица. С посока на движение от центъра на града към бензиностанция ОМВ 57-годишен водач при управление на лекия си автомобил „Мерцедес А170“ вследствие на движение с несъобразена скорост блъска пресичащия пътното платно 83-годишен пешеходец. Вследствие на катастрофата пешеходецът е починал на път за МБАЛ - Монтана. Водачът е изпробван с техническо средство за употреба на алкохол, като пробата е отрицателна. Местопроизшествието е посетено от дежурна оперативна група, извършен е оглед и е образувано досъдебно производство в РУ - Берковица.", "date": "2019.10.14", "title": "83-годишен пешеходец е загинал, след като е блъснат от лек автомобил в Берковица"}
{"url": "http://www.focus-news.net/news/2019/10/14/2708168/tass-nyakolko-darzhavi-ot-es-se-zastapvat-za-orazheyno-embargo-sreshtu-turtsiya.html", "text": "Няколко държави от ЕС се обявиха за налагане на оръжейно ембарго на Турция във връзка с третата й по ред операция в Сирия. Съответният въпрос министрите на външните работи на страните от Общността разглеждат на заседание на Съвета на ЕС, предава  TACC . \r\n„Нидерландия осъди операцията на Турция и наложи оръжейно ембарго. Сега ЕС трябва да направи същото. Вярваме, че Турция нарушава международното право. Никой не трябва да нарушава международното право\", заяви външният министър на страната Стеф Блок. \r\nВъзможността за въвеждане на „някои ограничителни мерки“ на ЕС срещу Турция бе обявена при пристигането си на срещата от външния министър на Ирландия Саймън Ковъни, както и от латвийския му колега Едгарс Ринкевич, който подчерта: „Естествено, трябва да обмислим възможността за ограничителни мерки в отговор на действията на Турция\". \r\n \r\n Позицията на Австрия и Люксембург \r\n \r\nСтраните от НАТО трябва да наложат оръжейно ембарго срещу Турция, заяви австрийският външен министър Александър Шаленберг. „Очакваме единна позиция на ЕС по отношение на тази операция, както и по отношение на износа на оръжие. Смятам, че трябва да има ясен сигнал от страните от НАТО до партньора им Турция\", категоричен бе първият дипломат на Виена пред репортери. \r\nСпоред него Австрия все още се застъпва за преустановяване на преговорите за присъединяването на Турция към ЕС. В същото време министърът призова Брюксел да не се поддава на изнудването на Анкара, която заплаши да отвори границите за бежанците към Европа. \r\nОт своя страна министърът на външните работи на Люксембург Жан Аселборн добави, че операцията в Анкара, след споразумение за сътрудничество между кюрдите и Дамаск, застрашава сигурността на държавите от НАТО.  \r\n„Турция е член на НАТО, но от днес сутринта има споразумение между кюрдите и силите на президента на Сирия. Член пети на Вашингтонския договор гласи, че ако една страна [от НАТО] бъде нападната, други държави трябва да й помогнат. Представете си дали Сирия или нейните съюзници\" [Русия и Иран] отговорят и нападнат Турция. Това е заплаха за сигурността на НАТО\", подчерта Аселборн. \r\n„Има и сериозен проблем с чуждестранни ислямисти. Преди това те бяха на сигурно място - зад решетките, в ръцете на кюрдите. Днес те се разпръснаха из цялата страна, говорим за стотици бойци, много от които може да се опитат да се върнат в Европа\", подчерта люксембургският политик.  \r\nАселборн подчерта, че за ЕС „е много трудно да разбере действията на Турция\". „Турция възнамерява да прочисти зона с ширина 500 км и дълбочина 30 км в сирийска територия, защото според Анкара тя е пълна с терористи. Първо трябва да кажем категорично, че Турция никога не е била подлагана на терористични атаки от страна на Сирия. Тази операция трябва да бъде категорично осъдена. Европа днес трябва да бъде обединена и солидарна\", отбеляза външният министър на Люксембург. \r\n \r\n Обсъждане на други санкции \r\n \r\nСпоред белгийския външен министър Дидие Рендерс, страните от ЕС възнамеряват да обмислят и други санкции срещу Анкара заради военната й операция. „Смятам, че трябва да постигнем консенсус относно въвеждането на оръжейно ембарго от страна на европейските държави. Освен това могат да се прилагат други средства за натиск\", цитира агенцията думите му. \r\nОт своя страна френският министър на външните работи Жан-Ив Льо Дриан отбеляза, че военната операция на Турция в Сирия ще доведе до възраждане на терористичната организация „Ислямска държава“. \r\n„Турската операция може да доведе до съживяване на „Ислямска държава“. Тази атака ще доведе до истинска хуманитарна катастрофа\", изрази увереност първият дипломат на Париж. \r\nНа срещата в Люксембург европейските министри възнамеряват да разгледат не само операцията на Турция срещу кюрдите в Сирия, но и ситуацията около сондажите на Анкара в ИИЗ Кипър, които вече предизвикаха остри критики от Брюксел. \r\n \r\n \r\n  Тереза Герова", "date": "2019.10.14", "title": "ТАСС: Няколко държави от ЕС се застъпват за оръжейно ембарго срещу Турция"}
{"url": "http://www.focus-news.net/news/2019/10/14/2708171/reuters-siriyskite-kyurdi-sklyuchiha-sporazumenie-s-damask.html", "text": "Сирийската армия ще се разположи по границата с Турция според споразумение с кюрдската администрация в Северна Сирия, според което Дамаск трябва да помогне за отразяването на турската офанзива, съобщава  Reuters , като се позовава на източник от администрацията на кюрдите. \r\nАрмията на президента Башар Асад ще подкрепи доминираните от кюрдите „Сирийски демократични сили“ (СДС) в противопоставянето „срещу тази агресия и освобождаването на районите, които турската армия и нейните наемници заеха“, твърди източникът. \r\nСпоред източника, това ще позволи освобождението на други сирийски градове, като Африн, които бяха „окупирани“ по-рано от турската армия. \r\nБританската агенция отбелязва, че споразумението идва след изненадващия ход на САЩ от миналата седмица да изтегли своите сили от границата на Сирия с Турция, като по този начин отвори пътя за настъпателната операция на Анкара. \r\n СДС, жизненоважен съюзник на САЩ в кампанията срещу „Ислямска държава“, определи действията на Вашингтон като „удар в гърба“. \r\n„С цел предотвратяване и блокиране на това (турско) нападение е постигнато споразумение със сирийското правителство - чието задължение е да защитава границите на страната и да защитава сирийския суверенитет - сирийската армия да влезе и да се разположи по дължината на сирийско -турската граница“, се казва в изявлението. \r\nОглавяваните от кюрдите сили установиха контрол върху големи територии в Източна и Северна Сирия, след като страната бе обхваната от конфликт през 2011 година, създавайки свои собствени правителства там, твърдейки, че се борят за автономия, а не за независимост. \r\nВъпреки взаимната враждебност между кюрдските формирования и Дамаск, СДС рядко се сблъскваше със сирийската правителствена армия по време на войната. \r\nОсвен това понякога страните координираха съвместни военни кампания срещу общи врагове, като например, подкрепяните от Турция бунтовници, които в момента са част от турската операция. \r\n \r\nПревод и редакция:", "date": "2019.10.14", "title": "Reuters: Сирийските кюрди сключиха споразумение с Дамаск"}
{"url": "http://www.focus-news.net/news/2019/10/14/2708169/tezhka-katastrofa-mezhdu-motoped-i-taksimetrova-kola-e-stanala-v-rayona-na-voennomorskoto-uchilishte-vav-varna.html", "text": "Тежка катастрофа между кола и мотопед е станала около 10.05 часа тази сутрин на бул. „Княз Борис I“ във Варна. Има пострадал, но засега няма информация за състоянието му, съобщи говорителят на  Областната дирекция на МВР  Ивана Милева. Изяснява се причината за инцидента. \r\nДиана СТОЕВА", "date": "2019.10.14", "title": "Тежка катастрофа между мотопед и таксиметрова кола е станала в района на Военноморското училище във Варна"}
{"url": "http://www.focus-news.net/news/2019/10/14/2708163/nad-5500-dushi-v-oblast-burgas-praznuvat-imen-den-na-petkovden.html", "text": "Над 5500 души в областта празнуват имен ден на Петковден. Това съобщиха за  Радио „Фокус“ – Бургас  от териториална дирекция „Гражданска регистрация и административно обслужване“. Общият брой на имениците в областта е 5779, а в града – 2705. Най-много са тези, които носят името Пенка, в областта те са 2245, а в града – 1026. След тях се нареждат мъжете с името Петко, в областта те са 1609, а в града са 806. След тях са жените носещи името Петрана, в областта те са 566, а в града са 250. Други именици, които празнуват днес носят имената Пенко, Пенчо, Пеньо, Пейо, Петка, Петкана, Парашкева, Параскева, Пена и други. \r\nМария КУРТЕВА", "date": "2019.10.14", "title": "Над 5500 души в област Бургас празнуват имен ден на Петковден"}
{"url": "http://www.focus-news.net/news/2019/10/14/2708175/107-rasteniya-kanabis-sa-namereni-v-mestnostta-yureto-v-oblast-blagoevgrad.html", "text": "107 растения канабис са намерени в местността Юрето. Това съобщиха от  ОДМВР - Благоевград . Растенията са открити в резултат на проведена акция по линия на противодействие на производството, съхранението и разпространението на наркотични вещества на 11 октомври 2019 г. В местността Юрето, землище на с. Драгуш, от полицейски служители на РУ - Петрич са открити около 107 тревисти растения засадени в обезлесен участък на Държавен горски фонд. След направен полеви тест същите са реагирали положително на канабис с общо тегло около 326 килограма. В същия района е намерена и положена да се суши около 8 килограма тревиста маса, която е реагирала положително на канабис. За случая е уведомена РП - Петрич. Образувано е досъдебно производство.", "date": "2019.10.14", "title": "107 растения канабис са намерени в местността Юрето в област Благоевград"}
{"url": "http://www.focus-news.net/news/2019/10/14/2708164/kosovskata-prokuratura-shte-razsledva-predpolagaemo-otravyane-s-glasovete-po-poshtata-ot-sarbiya.html", "text": "Една от водещите истории във всички косовски медии е, че Специализираната прокуратура на страната е започнала разследване за възможно отравяне на служителите на Централната изборна комисия (ЦИК), които са получили алергична реакция, след като са имали контакт с бюлетините, изпратени по пощата от Сърбия в събота. \r\n Koha Ditore  съобщава на първа страница, че девет служители на ЦИК, двама от тях бременни жени, са хоспитализирани в болница в Прищина и според докторите, тяхното състояние е стабилно.Представители на ЦИК са заявили, че чакат полицията да установи фактите във връзка с инцидента преди да коментират. От канцеларията на президента Хашим Тачи и правителството все още не са коментирали инцидента, докато представители на „Сръбска листа“ в ЦИК твърдят,, че това е „оркестрирано шоу“. Вестникът отбелязва още, че инцидентът може да бъде сравнен с отравянето на албански ученици през 1990 година от режима на Слободан Милошевич. \r\nКосовската редакция на  Радио „Свободна Европа“  съобщава, че в неделя ЦИК временно е спрял броенето на бюлетините от чужбина за парламентарните избори, след като няколко служители са получили здравословни проблеми. \r\n Zeri  също пише за инцидента на първа страница със заглавие:  „Отравяне спря преброяването на гласовете” . Представители на Движение „Самоопределение“, което спечели изборите, призова властите да разследват причините за натравянето, както и „донесените от Сърбия пакети, които са изпратени организирано от сръбската държава“. Те посочиха още, че „тези пакети с бюлетини не са пристигнали чрез пощата, както предвижда от Изборния закон, а са били донесени нелегално от Сръбския информационен център и затова трябва да бъдат обявени за невалидни“. \r\n \r\nПревод и редакция:", "date": "2019.10.14", "title": "Косовската прокуратура ще разследва предполагаемо отравяне с гласовете по пощата от Сърбия"}
{"url": "http://www.focus-news.net/news/2019/10/14/2708173/afp-vs-na-ispaniya-osadi-devetima-katalunski-lideri-na-lishavane-ot-svoboda-za-srok-ot-9-do-13-godini.html", "text": "Върховният съд на Испания осъди деветима каталунски лидери на лишаване от свобода за срок от 9 до 13 г. за противодържавна дейност и злоупотреба с публични средства за тяхната роля в неуспешния опит за обявяване на независимост на североизточния регион през есента на 2017 г., предава  AFP . \r\nПрокуратурата настоя за по-строги наказания за обвиняемите. За бившия вицепредседател на Женералитата на Каталуния Ориол Жункерас тя поиска  25 г. затвор.  \r\n„Върховният съд осъди Ориел Жункерас на 13 г. затвор... на основание противодържавна дейност и злоупотреба с публични средства\", се казва в решението на институцията. Трима други министри на Барселона бяха осъдени на по 12 г. лишаване от свобода. \r\n \r\n  Тереза Герова", "date": "2019.10.14", "title": "AFP: ВС на Испания осъди деветима каталунски лидери на лишаване от свобода за срок от 9 до 13 години"}
{"url": "http://www.focus-news.net/news/2019/10/14/2708177/d-r-georgi-georgiev-nevrokopskata-aktsiya-na-vmro-e-edna-ot-nay-goreshtite-tochki-v-eskalatsiyata-na-naprezhenie-mezhdu-pravitelstvoto-na-bzns-i-vmro.html", "text": "Неврокопската акция на ВМРО е една от най-горещите точки в ескалацията на напрежение между правителството на БЗНС и вътрешната революционна македонска организация. Това каза д-р Георги Георгиев, Институт за исторически изследвания при БАН в интервю за  Агенция „Фокус “  във връзка с Неврокопска акция на ВМРО през 1922 г. на 14 октомври. „Това е една от най-горещите точки в ескалацията на напрежение между правителството на БЗНС и вътрешната революционна македонска организация. Отделно като се прибавят и други фактори като консолидация на така наречената буржоазна опозиция, проблемите със съседите, специално с Гърция, с Румъния, с кралството на Сърбия, Хърватия и Словения, с което Александър Стамболийски между другото иска да се сближи. Виждате, че ситуацията е много сложна, многопластова и Неврокопска акция на ВМРО просто минава един праг, след който правителството на БЗНС просто много трудно може да се справи с нея“, допълни още Георгиев. \r\nБояна МАРКОВА \r\n \r\n \r\n \r\n Пълния текст на интервюто четете по-късно в „Мнение”", "date": "2019.10.14", "title": "Д-р Георги Георгиев: Неврокопската акция на ВМРО е една от най-горещите точки в ескалацията на напрежение между правителството на БЗНС и ВМРО"}
{"url": "http://www.focus-news.net/news/2019/10/14/2708174/zaginal-e-edin-ot-postradalite-pri-tezhkata-katastrofa-vav-varna.html", "text": "Загинал е един от пострадалите при тежката катастрофа във Варна. Това съобщиха от  ОДМВР - Варна . Инцидентът е станал около 10.05 часа тази сутрин на кръстовището на ул. „Васил Друмев“ и бул. „Княз Борис I“. Катастрофата е между лек автомобил „Фиат“ и мотопед с италиански регистрационен номер. Причините за инцидента се изясняват. Вследствие на ПТП водачът на мотопеда е загинал.  \r\nНа място текат действия по разследване на произшествието.", "date": "2019.10.14", "title": "Загинал е един от пострадалите при тежката катастрофа във Варна"}
{"url": "http://www.focus-news.net/news/2019/10/14/2708179/lek-avtomobil-izgorya-pri-pozhar-v-madan.html", "text": "Лек автомобил изгоря при пожар в Мадан. Това съобщиха от пресцентъра на  ОДМВР-Смолян . На 13 октомври в 18:58 часа е получен сигнал за пожар с преки материални щети в лек автомобил „Лада“ с АГУ, собственост на 57-годишен мъж. Автомобилът е бил паркиран на ул. „Паисий Хилендарски“. Предполагаемата причината за пожара е техническа неизправност, която възниква в двигателния отсек на автомобила. Унищожен е лекия автомобил. Спасени са три сгради намиращи се в непосредствена близост.", "date": "2019.10.14", "title": "Лек автомобил изгоря при пожар в Мадан"}
{"url": "http://www.focus-news.net/news/2019/10/14/2708182/mestni-izbori-2019-v-plovdiv-shte-se-provedat-konsultatsii-za-sformiraneto-na-podvizhnite-sektsionni-izbiratelni-komisii.html", "text": "В Пловдив ще се проведат консултации за сформирането на подвижните секционни избирателни комисии. Това съобщиха за  Радио \"Фокус\"-Пловдив  от Общината. Консултациите ще се състоят от 12.00 часа в сградата на Община Пловдив на пл. „Стефан Стамболов“ в града. Партиите и коалициите следва да представят писмено предложение за състав на подвижните избирателни комисии, което да съдържа наименованието на партията или коалицията, която прави предложението, имената и ЕГН на предложените лица, длъжността в комисията, за която се предлагат, образование, специалност, също телефон за връзка с предложеното за член на комисията лице. Следва да се представят също пълномощно от лицата, представляващи съответната партия или коалиция, в случаите, когато в консултациите ще участват упълномощени лица (оригинал или заверено копие), както и писмено предложение за резервни членове на подвижните секционни избирателни комисии, което да съдържа необходимите данни.", "date": "2019.10.14", "title": "Местни избори 2019: В Пловдив ще се проведат консултации за сформирането на подвижните секционни избирателни комисии"}
{"url": "http://www.focus-news.net/news/2019/10/14/2708183/den-na-otvorenite-vrati-e-obyaven-v-kashta-muzey-vanga-v-petrich.html", "text": "Ден на отворените врати е обявен в къща музей „Ванга“ в Петрич. Това съобщиха за  Радио „Фокус“ – Пирин  от Исторически музей – Петрич. Поводът е църковният празник, посветен на Св. Петка Българска. От музея уточниха, че на днешния ден е хубаво отново да си спомним за Ванга и нейното непреходно наследство. \r\nЛивия НИНОВА", "date": "2019.10.14", "title": "Ден на отворените врати е обявен в къща музей „Ванга“ в Петрич"}
{"url": "http://www.focus-news.net/news/2019/10/14/2708176/14-zhitelki-na-obshtina-kyustendil-nosyat-imeto-paraskeva.html", "text": "14 жителки на община Кюстендил носят името Параскева. Това съобщиха за  Радио „Фокус” – Кюстендил  от отдел „Гражданска регистрация и административно обслужване (ГРАО)” към Община Кюстендил. С името Парашкева са наречени три дами, а с името Пенка – 64. 12 жители на общината носят името Петко, а 6 – името Пенко. На 14 октомври, Православната  църква отбелязва деня на преподобна Параскева или Петка Българска. Имен ден празнуват Петка, Петко, Пенко, Петкана, Петкан, Пенка, Петрана, Петра, Петрина, Петрия, Петричка, Параскев, Параскева, Кева,Парашкева, Парашкев, Паруш. Зимният Петковден е не само празник в чест на св. Петка като закрилница на децата, но и дава началото на почитта към покровителя на семейството и рода. С Петковден започват семейно-родовите чествания. Народът отбелязва този ден и като начало на зимните празници. \r\nВенцеслав ИЛЧЕВ", "date": "2019.10.14", "title": "14 жителки на Община Кюстендил носят името Параскева"}
{"url": "http://www.focus-news.net/news/2019/10/14/2708181/nsi-indeksat-na-potrebitelskite-tseni-za-septemvri-2019-g-sochi-mesechnata-inflatsiya-ot-minus-03-spryamo-avgust.html", "text": "Индексът на потребителските цени за септември 2019 г. спрямо август 2019 г. е 99.7%, т.е. месечната инфлация е минус 0.3%. Това сочи  статистика на Националния статистически институт (НСИ) . Инфлацията от началото на годината (септември 2019 г. спрямо декември 2018 г.) е 1.7%, а годишната инфлация за септември 2019 г. спрямо септември 2018 г. е 2.3%. Средногодишната инфлация за периода октомври 2018 - септември 2019 г. спрямо периода октомври 2017 - септември 2018 г. е 3.1%. \r\nПрез септември 2019 г. спрямо предходния месец цените на стоките и услугите в потребителските групи са се променили, както следва: \r\n- хранителни продукти и безалкохолни напитки - увеличение с 0.6%; \r\n- алкохолни напитки и тютюневи изделия - увеличение с 0.2%; \r\n- облекло и обувки - намаление с 0.9%; \r\n- жилища, вода, електроенергия, газ и други горива - увеличение с 0.3%; \r\n- жилищно обзавеждане, домакински уреди и принадлежности и обичайно поддържане на дома - намаление с 0.3%; \r\n- здравеопазване - увеличение с 0.7%; \r\n- транспорт - намаление с 1.0%; \r\n- съобщения - намаление с 0.2%; \r\n- развлечения и култура - намаление със 7.2%; \r\n- образование - увеличение с 1.9%; \r\n- ресторанти и хотели - намаление с 2.3%; \r\n- разнообразни стоки и услуги - увеличение с 1.0%. \r\nПрез септември 2019 г. са се намалили цените на следните хранителни продукти: ориз - с 1.2%, брашно - с 0.1%, хляб „Добруджа“ - с 0.4%, тестени закуски и пици - с 1.0%, месо от едър рогат добитък - с 0.3%, месо от домашни птици - с 0.9%, прясна и охладена риба - с 1.0%, нискомаслено прясно мляко - с 0.3%, млечни масла - с 3.2%, ябълки - с 1.7%, грозде - с 14.3%, домати - с 3.4%, краставици - с 5.4%, пипер - с 12.6%, зрял лук и чесън - съответно с 8.2 и 1.6%, кореноплодни зеленчуци (моркови и червено цвекло) - с 3.3%, маслини - с 1.4%, зрял боб - с 1.2%, захар - с 0.4%, оцет - с 0.4%, кафе - с 1.3%, газирани напитки - с 0.7%, плодови сокове - с 1.4%, ракии - с 1.1%, бира - с 0.4%, и други. \r\nПрез септември 2019 г. са се увеличили цените на следните хранителни продукти: свинско месо - с 3.0%, малотрайни и трайни колбаси - съответно с 0.3 и 0.9%, мляно месо (кайма) - с 0.4%, пълномаслено прясно мляко - с 0.3%, кисели млека - с 0.4%, сирене - с 0.6%, кашкавал - с 1.0%, извара - с 0.9%, яйца - с 2.1%, маргарин - с 2.2%, цитрусови и южни плодове - с 2.6%, зеле - с 4.8%, други пресни зеленчуци (зелен фасул, тиквички и патладжан) - с 3.5%, гъби - с 0.8%, леща - с 1.9%, шоколад и шоколадови изделия - с 0.4%, сладолед - с 4.4%, минерална вода - с 1.4%, вина - с 0.3%, и други. \r\nПрез септември 2019 г. в групите на нехранителните стоки и услугите е регистрирано намаление на цените при: облекло - с 0.2%, обувки - с 2.4%, материали за ремонт и поддържане на жилище - с 0.5%, газообразни горива за битови нужди - с 0.6%, мебели - с 2.0%, хладилници - с 0.8%, перални и съдомиялни машини - с 0.2%, бойлери - с 0.3%, препарати за почистване на съдове - с 1.6%, газ пропан-бутан за ЛТС - с 1.2%, моторни и смазочни масла - с 0.1%, пътнически въздушен транспорт - с 16.3%, телевизори - с 0.8%, градинарство - с 0.4%, пакетни услуги за почивка и туристически пътувания - с 15.9%, услуги по краткосрочно настаняване - с 20.5%, и други. \r\nПрез разглеждания месец в групите на нехранителните стоки и услугите е регистрирано увеличение на цените при: цигари - с 0.3%, водоснабдяване - с 1.5%, канализационни услуги - с 1.6%, услуги за пречистване на водата - с 4.6%, течни горива за битови нужди - с 0.1%, въглища - с 0.4%, дърва - с 0.5%, готварски печки - с 0.6%, климатични инсталации - с 0.5%, прахове за пране - с 0.7%, автомобилен бензин А100Н - с 0.3%, метан за ЛТС - с 0.5%, цветарство - с 1.3%, кина и театри - с 4.9%, услуги по обществено хранене - с 0.5%, продукти за лична хигиена - с 2.7%, козметични продукти - с 2.3%, и други. \r\nПрез септември 2019 г. цените на лекарствените продукти са се увеличили с 1.0%, а цените на лекарските и на стоматологичните услуги остават на равнището от предходния месец. \r\nХармонизираният индекс на потребителските цени за септември 2019 г. спрямо август  \r\n2019 г. е 98.8%, т.е. месечната инфлация е минус 1.2%. Инфлацията от началото на годината (септември 2019 г. спрямо декември 2018 г.) е 1.8%, а годишната инфлация за септември 2019 г. спрямо септември 2018 г. е 1.6%. \r\nСредногодишната инфлация за периода октомври 2018 - септември 2019 г. спрямо периода октомври 2017 - септември 2018 г. е 2.6%. \r\nСпоред ХИПЦ през септември 2019 г. спрямо предходния месец цените на стоките и услугите в потребителските групи са се променили, както следва: \r\n- хранителни продукти и безалкохолни напитки - увеличение с 0.6%; \r\n- алкохолни напитки и тютюневи изделия - увеличение с 0.2%; \r\n- облекло и обувки - намаление с 0.7%; \r\n- жилища, вода, електроенергия, газ и други горива - увеличение с 0.2%; \r\n- жилищно обзавеждане, домакински уреди и принадлежности и обичайно поддържане на дома - намаление с 0.4%; \r\n- здравеопазване - увеличение с 0.6%; \r\n- транспорт - намаление с 2.1%; \r\n- съобщения - намаление с 0.2%; \r\n- развлечения и култура - намаление с 3.5%; \r\n- образование - увеличение с 1.8%; \r\n- ресторанти и хотели - намаление с 8.6%; \r\n- разнообразни стоки и услуги - увеличение с 0.5%. \r\nИндексът на цените за малката кошница за септември 2019 г. спрямо август 2019 г. е 100.5%, а от началото на годината (септември 2019 г. спрямо декември 2018 г.) е 102.5%. \r\nПрез септември 2019 г. цените на стоките и услугите от малката кошница за най-нискодоходните 20% от домакинствата са се променили спрямо предходния месец, както следва: \r\n- хранителни продукти - увеличение с 0.5%; \r\n- нехранителни стоки - увеличение с 0.8%; \r\n- услуги - увеличение с 0.4%.", "date": "2019.10.14", "title": "НСИ: Индексът на потребителските цени за септември 2019 г. сочи месечната инфлация от минус 0.3% спрямо август"}
{"url": "http://www.focus-news.net/news/2019/10/14/2708178/tass-siriyskata-armiya-zae-pozitsii-zapadno-ot-manbidzh.html", "text": "Сирийската армия завърши в понеделник прехвърлянето си в западните покрайнини на град Манбидж, намиращ се на 85 км от административния център на едноименната провинция Алепо. Както съобщава телевизионният канал Al Mayadeen, армейските подразделения в близките часове ще пристигнат в разположения край границата с Турция град Кобани (на 150 км от Алепо). Според информацията на медията, разполагането на правителствените войски е възпрепятствано от присъствието в тези райони на американски войски, които не са успели да се изтеглят от базите си на контролираните от кюрдските формирования територии, предава  ТАСС . \r\nБойците от „Отрядите за народна самоотбрана“ (YPG/ОНС), които влизат в коалицията „Сирийски демократични сили“ (СДС), пропуснаха сирийските военнослужещи през своите постове. Според сведенията на Al Mayadeen, в провинция Ракка в момента войските се намират в района на летището на град Табка при бента на Ефратската ВЕЦ. Този обект ще бъде върнат под контрола на сирийските военни. След това от Ел Мансур и Табка правителствените сили ще се придвижат в района на Айн Иса, на север от административния център Ракка. В съседната провинция Хасака сирийските военнослужещи ще се придвижат в Тел Тамер. \r\nСпоред изявление на кюрдската автономна администрация, разпространено от агенция Firat, в съответствие с постигнатото споразумение с Дамаск, правителствените сили „трябва да защитават границата и ще се противопоставят на турската агресия съвместно с отрядите на ОНС и СДС“. В него се посочва, че това споразумение със сирийското правителство „ще освободи всички области, превзети от турските сили и наемници, които се бият на тяхна страна, включително Африн (65 км западно от Алепо)“. \r\nВ неделя сирийската обществена агенция SANA предаде, че „сирийската армия се е придвижила в северните райони, за да се противопостави на турската агресия и да защити мирното население“. \r\nКакто отбелязва медията, жителите на градовете и селата източно от река Ефрат са приветствали решението на Дамаск да изпрати армията си там. В градовете Хасака и Камишли са се провели масови демонстрации в подкрепа на връщането на северните и североизточните региони на Сирия под суверенитета на държавата. \r\n \r\nПревод и редакция:", "date": "2019.10.14", "title": "ТАСС: Сирийската армия зае позиции западно от Манбидж"}
{"url": "http://www.focus-news.net/news/2019/10/14/2708184/chetirima-sa-postradali-pri-katastrofa-na-patya-mezhdu-selata-pravda-i-yantra.html", "text": "Четирима са пострадали при катастрофа на пътя между селата Правда и Янтра. Произшествието е станало в събота около 19,30 ч, съобщиха от пресцентъра на  ОДМВР-Велико Търново . По първоначална информация лек автомобил „Ситроен“, управляван от 48-годишен мъж от с. Първомайци, при движение с несъобразена скорост, е напуснал пътното платно и се е преобърнал. В резултат на това са пострадали водачът и тримата пътници, сред които и 14 годишно дете. Всички са с леки наранявания и без опасност за живота. Водачът е изпробван за употреба на алкохол, пробата е отрицателна. Взета му е кръвна проба за химичен анализ. По случая е започнато досъдебно производство.", "date": "2019.10.14", "title": "Четирима са пострадали при катастрофа на пътя между селата Правда и Янтра"}
{"url": "http://www.focus-news.net/news/2019/10/14/2708180/vanshnite-ministri-na-vishegradskata-chetvorka-neka-prodalzhim-napred-kam-zapadnite-balkani.html", "text": "Четирима министри на външните работи на държави-членки на Европейския съюз ЕС призовават за започване на преговори за присъединяване със Северна Македония и Албания. Това са Томаш Петричек (Чешка република), Яцек Чапутович (Полша), Петер Сиярто (Унгария) и Мирослав Лайчак (Словакия) – т.е. първите дипломати на страните от Вишеградската четворка. Призивът им е публикуван от европейската редакция на изданието  Politico . \r\n \r\nРешението на Европейския съюз дали да започне преговори за присъединяване на Северна Македония и Албания идва в момент, в който Блокът е изправен пред множество предизвикателства. \r\nПроблемите пред нас (Брекзит, миграция, нестабилност в съседство, стартирането на работата на новата Европейска комисия) обаче не трябва да ни разсейват от това, което ЕС успя да постигне в Западните Балкани - и това, което все още можем да постигнем, като се придържаме към ангажиментите, които поехме в региона. \r\nПреди 20 години катастрофалните и кървави войни след разпадането на бивша Югославия най-накрая приключиха. Значителни части от региона лежаха в руини. Новите страни от Западните Балкани и техните общества бяха опустошени и се нуждаеха от ръка, за да се измъкнат от руините, в които бяха потънали. \r\nЕС, сам по себе си резултат от мирен проект, разбра, че за да се стабилизира тази част от Европа, е необходимо да мотивират правителствата на страните от Западните Балкани да възстановят, реформират и демократизират своите държави и общества. Регионът също трябваше да се обедини около обща цел, която да стимулира сътрудничеството и да улесни помирението. Ето защо мъдрото решение да се обещае перспективата за членство в ЕС на всички страни от Западните Балкани бе взето на срещата на върха в Солун през 2003 г. - само месеци след подписването на договорите за присъединяване с 10 нови държави-членки на ЕС в Атина. \r\nТози исторически ангажимент, повторен на срещата на върха ЕС-Западни Балкани в София през май 2018 г., потвърди решимостта на Общността да разпространява стабилност, сигурност, демокрация и просперитет на целия континент и да гарантира общо европейско бъдеще. \r\nВключването на Западните Балкани в Съюза е в политически, икономически интерес на ЕС, както и такъв от гледна точка на сигурността. \r\nДнес, 16 години след Солун, ние с удоволствие наблюдаваме, че разширяването се оказа една от най-успешните политики на ЕС. Напредъкът, постигнат от страните от Западните Балкани, е впечатляващ. Те преобразиха своите икономики, съдебни системи, публични администрации и апарати за сигурност. \r\nНе трябва да забравяме обаче, че този напредък не би бил възможен без ясната перспектива за членство в ЕС. Целта на присъединяването към Общността служи като мощен мотиватор за правителствата и гражданите на страните от Западните Балкани да преминат през необходими, но често болезнени реформи. Ние не можем да не обръщаме внимание на тази реалност и да търсим извинения да не продължим напред с процеса на интеграция в ЕС. \r\nТъй като ЕС решава дали да започне преговори за присъединяване на Северна Македония и Албания, важно е да се отбележи, че и двете страни са изпълнили критериите, които Брюксел им постави, като проведоха сложни вътрешни реформи. Освен това Северна Македония сключи историческото споразумение с Гърция, като разреши дългогодишния им спор за името на страната. \r\nКато признание за този впечатляващ напредък през май 2019 г. Европейската комисия издаде безусловна препоръка за започване на преговори за членство в ЕС с двете страни. И все пак Северна Македония и Албания все още чакат „зелена светлина“ от националните правителства на ЕС. Стартът на преговорите за присъединяване е важна стъпка по пътя към присъединяването към ЕС, но не бива да се бърка със самото членство. Интеграцията в ЕС е фино балансиран процес, основан на заслуги, който има за цел да помогне на страните от Западните Балкани да се реформират и да се подготвят за членство в ЕС, като същевременно подобряват качеството на живот на своите граждани. \r\nТой също е съвместен стратегически избор на ЕС и неговите партньори в региона. Включването на Западните Балкани в Съюза е в политически, икономически интерес на ЕС, както и в интерес с оглед сигурността. Преговорите са дългосрочен процес, който ще предостави на ЕС достатъчно място за контрол на реформите на страните-кандидати, включително тези в решаващата област на върховенството на закона. Годините, необходими за приключване на преговорите за присъединяване, също така ще предоставят на ЕС достатъчно време за обсъждане и въвеждане на промени, необходими за безпроблемното функциониране на ЕС преди и след приемането на нови членове. \r\nПоложителното решение ще изпрати ясен сигнал, че ЕС признава конкретните резултати при изпълнение на поставените от него условия. \r\nСеверна Македония и Албания с нетърпение очакват началото на нов етап от процеса на интеграция в ЕС. Време е да вземем смело решение за бъдещето не само на тези две страни, но и на Западните Балкани като цяло, както и на ЕС. Положителното решение ще изпрати ясен сигнал, че ЕС признава конкретни резултати при изпълнение на поставените от него условия. Това ще даде на региона свеж тласък за по-нататъшни реформи и трансформация. \r\nКато даде възможност на Северна Македония и Албания да предприемат следващата стъпка в процеса на интеграция, ЕС ще потвърди отново своя ангажимент към стабилността, сигурността, демокрацията и просперитета на региона. И ще признае факта, че само чрез интеграцията на Западните Балкани ЕС може да бъде цялостен, а дългосрочните му интереси - добре защитени. \r\n \r\n  Тереза Герова", "date": "2019.10.14", "title": "Външните министри на Вишеградската четворка: Нека продължим напред към Западните Балкани"}
{"url": "http://www.focus-news.net/news/2019/10/14/2708185/sport-ungariya-pobedi-azerbaydzhan-a-uels-i-harvatiya-zavarshiha-naravno-v-grupa-e-na-evropeyskite-kvalifikatsii.html", "text": "Унгария победи Азербайджан с 1:0 в Будапеща с гол на Михали Корхут в мач от група „Е“ на квалификациите за Европейското първенство през 2020 година. В мач от същия поток Уелс и Хърватия завършиха наравно 1:1 в Кардиф, като попаденията отбелязаха Никола Власич за гостите и Гарет Бейл за домакините. Начело в групата е Хърватия с актив от 14 точки, с 2 повече от втория Унгария и 4 пред третия Словакия.", "date": "2019.10.14", "title": "Спорт: Унгария победи Азербайджан, а Уелс и Хърватия завършиха наравно в група „Е“ на европейските квалификации"}
{"url": "http://www.focus-news.net/news/2019/10/14/2708190/svetovnoizvesten-ortoped-predstavya-vav-varna-inovativen-metod-za-operatsii-na-tazobedrena-stava.html", "text": "Световноизвестният немски професор Хайнц Рьотингер представи пред хирурзи и ортопеди във Варна своята техника за щадящи миниинвазивни операции на тазобедрената става. В Клиниката по ортопедия и травматология в Окръжна болница, той трябваше да оперира двама пациенти – мъж и жена, по време на които да покаже метода на колегите си в морския град и в страната, предаде репортер на  Радио „Фокус“ – Варна . За да могат и специалисти от други клиники у нас да наблюдават интервенциите е осигурена директна видеовръзка с помощта на телевизията към Медицинския университет. След като проф. Рьотингер изнесе теоретично своята методика във Варна, медиците в морския град ще могат също да прилагат метода му.  Гостът обясни, че е започнал да прави този тип операции преди повече от 16 години. Досега е оперирал близо 7000 пациенти. Повод да започне да се интересува от тази техника е била операция с два разреза за протезиране на тазобедрена става, извършвана по това време от хирурга Дана Меърс в Питсбърг в Щатите. Немецът обаче доразвива този вариант, тъй като в него не му харесва, че при сложни операции хирургът на практика няма видимост за това, което прави. Решава да наблегне на един основен плюс, който има този метод и той е, че е щадящ към мускулите. В следващите години подобрява концепцията си. С тази технология могат да се правят както по-леки операции, така и по-тежки, и перипротезни фрактури. „Има и други миниинвазивни достъпи, но този е комплексен и позволява с него да се оперират всички случаи“, обясни за своята работа професорът. \r\nДиана СТОЕВА", "date": "2019.10.14", "title": "Световноизвестен ортопед представя във Варна иновативен метод за операции на тазобедрена става"}
{"url": "http://www.focus-news.net/news/2019/10/14/2708188/katastrofa-mezhdu-dva-tezhkotovarni-kamiona-zatrudnyava-dvizhenieto-v-rayona-na-km-148-na-am-trakiya.html", "text": "Катастрофа между два тежкотоварни камиона затруднява движението в района на км 148 на АМ „Тракия“, в посока Бургас. Това съобщи за  Радио „Фокус“ – Пловдив  говорителят на Областната дирекция на МВР. Сигналът за пътния инцидент е постъпил минути преди 11.00 часа. Няма пострадали хора. До изтегляне на превозните средства от пътното платно, движението се осъществява само в лявата лента. На място са служители на сектор „Пътна полиция“, които подпомагат трафика и изясняват причините за катастрофата. \r\nТони МИХАЙЛОВ", "date": "2019.10.14", "title": "Катастрофа между два тежкотоварни камиона затруднява движението в района на км 148 на АМ „Тракия\""}
{"url": "http://www.focus-news.net/news/2019/10/14/2708186/afp-ofitsialni-rezultati-ot-tsik-na-polsha-pravo-i-spravedlivost-pecheli-ubeditelno-parlamentarnite-izbori.html", "text": "По официални данни на Централната избирателна комисия на Полша управляващата партия „Право и справедливост“ печели парламентарните избори в страната, предава  AFP . \r\nПри 82,79% обработени бюлетини, водената от Ярослав Качински политическа сила събира подкрепата на 45,16% от избирателите, докато центристката опозиция в лицето на „Гражданска коалиция“ печели 26,10%, показват официалните данни.  \r\nЛидерът на „Право и справедливост“ Ярослав Качински обяви партията си за победител още след затваряне на избирателните секции в неделя. „Спечелихме\", бяха думите, с които той се обърна към членовете на партията след края на изборния ден. \r\nРезултатите показват, че премиерът Матеуш Моравецки  би могъл да управлява сам без коалиционен партньор. Прогнозите са, че „Право и справедливост“ ще получи 239 места в новия парламент, а за абсолютно мнозинство в Сейма са нужни 231 места. \r\n \r\n  Тереза Герова", "date": "2019.10.14", "title": "AFP: Официални резултати от ЦИК на Полша: „Право и справедливост“ печели убедително парламентарните избори"}
{"url": "http://www.focus-news.net/news/2019/10/14/2708189/d-r-georgi-georgiev-nevrokopskata-aktsiya-na-vmro-mozhe-da-se-razglezhda-kato-nachaloto-na-kraya-na-upravlenieto-na-bzns.html", "text": "Неврокопската акция на ВМРО  може да се разглежда като началото на края на управлението на БЗНС. Това каза д-р Георги Георгиев, Институт за исторически изследвания при БАН в интервю за  Агенция „Фокус “  във връзка с Неврокопската акция на ВМРО през 1922 г. на 14 октомври. „Минали са само няколко години от края на Първата световна война  и имаме много ясно разграничение между лагера на губещите, в който е България и лагера на така наречените малки победители, в които попадат практически всички наши съседи Гърция, кралството на Сърбия и Хърватия и Словенци, Румъния и донякъде Турция, която успява да вземе своя исторически реванш в Гръцко-турската война и донякъде успява да възвърне част от териториите, превръщайки се в една национална формация каквато познаваме и до ден днешен. Големият губещ ако така може да го кажем след края на Първата световна война е нашето отечество. Всичко това дава своето отражение не само върху положението върху народа ни, а и върху освободителното ни движение на българите зад граница, което се развива вече в много по-трудни условия, отколкото е било преди Първата световна война и преди Балканските войни. Всъщност бнНеврокопска акция на ВМРО е отражение именно на това положение и в Националноосвободителното движение на македонските българи специално“, коментира Георгиев.  \r\nБояна МАРКОВА \r\n \r\n \r\n Пълния текст на интервюто четете по-късно в „Мнение”", "date": "2019.10.14", "title": "Д-р Георги Георгиев: Неврокопската акция на ВМРО може да се разглежда като началото на края на управлението на БЗНС"}
{"url": "http://www.focus-news.net/news/2019/10/14/2708196/ria-novosti-bryuksel-prodalzhi-sanktsiite-po-sluchaya-skripal.html", "text": "Европейският съюз продължи с една година санкциите срещу Русия във връзка с използването и разпространението на химическо оръжие, както и заради инцидента със Сергей и Юлия Скрипал в Солсбъри, съобщи Съветът на Европейския съюз, предава  РИА Новости . \r\nОграничителните мерки предвиждат забрана за влизане на територията на ЕС и замразяването на активите на физически и юридически лица. В списъка влязоха петима души, свързани със сирийския режим, четирима, които според ЕС са участвали в инцидента в Солсбъри, както и една организация – Центърът за научни изследвания в Сирия. \r\nПрез октомври миналата година Европейският съюз одобри нов механизъм за налагане на санкции срещу лица, „участващи в разработването и използването на химическо оръжие навсякъде, независимо от тяхното гражданство и местоположение“. \r\nОграниченията включват забрана за пътуване до ЕС и замразяване на активите на физически и юридически лица. Освен това на гражданите и организациите в Европейския съюз беше забранено да предоставят средства за тези лица. \r\nПредставители на ЕС заявиха, че новите мерки са предприети „като част от развитието на мерките за сигурност след инцидента в британския Солсбъри“. Преди това механизмът беше договорен на ниво постоянни представители на страните от ЕС. \r\n \r\nПревод и редакция:", "date": "2019.10.14", "title": "РИА Новости: Брюксел продължи санкциите по „случая Скрипал“"}
{"url": "http://www.focus-news.net/news/2019/10/14/2708195/mestni-izbori-2019-v-kyustendil-shte-se-provedat-konsultatsii-za-sastava-na-podvizhnata-sektsionna-komisiya.html", "text": "В Кюстендил ще се проведат консултации за състава на подвижната секционна комисия. Това съобщиха за  Радио „Фокус” – Кюстендил  от политическите партии в града. Консултациите са насрочени за 14.00 часа в сградата на Община Кюстендил. Участниците в консултациите трябва да дадат своите предложения за състава на подвижната секционна избирателна комисия – председател, зам.-председател, секретар и членове. Общинската избирателна комисия вече е образувала секцията, след подадени в общинска администрация десет заявления от избиратели с трайни увреждания, пожелали да упражнят правото си на глас с подвижна избирателна кутия, при произвеждането на изборите за общински съветници и за кметове, насрочени за 27 октомври 2019 година. \r\nВенцеслав ИЛЧЕВ", "date": "2019.10.14", "title": "Местни избори 2019: В Кюстендил ще се проведат консултации за състава на подвижната секционна комисия"}
{"url": "http://www.focus-news.net/news/2019/10/14/2708191/redzhep-tayip-erdogan-rusiya-ima-polozhitelno-otnoshenie-kam-ideyata-turtsiya-da-osvobodi-siriyskiya-grad-kobani.html", "text": "Русия е положително настроена към идеята турските сили да освободят контролирания от кюрдите град Кобани в Северна Сирия. Това обяви държавният глава на Турция Реджеп Тайип Ердоган на пресконференция в Истанбул, предава  AFP . \r\n„Има различни слухове, но ни се струва, че няма да има проблеми с Кобани. Русия има положително отношение към този въпрос\", подчерта турският лидер, като същевременно допълни, че силите на Анкара ше осигурят достъп до Манбидж на членовете на „Свободна сирийска армия“.  \r\nЕрдоган подчерта също, че Анкара оценява положително решението на САЩ да изтеглят военните си на юг в Сирия. „САЩ продължават да се придържат към позицията си по отношение на изтеглянето на войските. Ние вярваме, че това е положителна стъпка\", цитира агенцията думите му. \r\n \r\n  Тереза Герова", "date": "2019.10.14", "title": "Реджеп Тайип Ердоган: Русия има положително отношение към идеята Турция да освободи сирийския град Кобани"}
{"url": "http://www.focus-news.net/news/2019/10/14/2708197/rayonna-prokuratura-radnevo-rakovodi-razsledvane-za-smartta-na-25-godishen-mazh.html", "text": "Районна прокуратура – Раднево наблюдава досъдебно производство за установяване на причините за смъртта на лице с инициали М. Г. на 25 г. Това съобщиха от пресцентъра на  Апелативна прокуратура - Пловдив . До момента е установено, че на 4 октомври 2019 г. служител на Държавна психиатрична болница „Д-р. Георги Кисьов“ - Раднево, обл. Стара Загора, е открил в двора на здравното заведение тяло на лице от мъжки пол. При извършения оглед на място е установено, че тялото е мумифицирало, като по него няма видими улики за насилствена смърт. Впоследствие е установена и самоличността на мъжа. Той е с инициали М. Г. (на 25 г.), който през май 2019 г. е бил настанен на задължително лечение в болницата в гр. Раднево.  \r\nНа 23 юли 2019 г. в РУ на МВР – Раднево е бил подаден сигнал за това, че М. Г. е избягал от болницата, като са били извършените издирвателни мероприятия, но той не е бил открит. По досъдебното производство е назначена съдебно-медицинска експертиза, която ще даде заключение за причината за смъртта. Към момента няма данни за извършени насилствени действия спрямо М.Г. \r\nПо делото се извършват активни процесуално-следствени действия под ръководството на Районна прокуратура-Раднево.", "date": "2019.10.14", "title": "Районна прокуратура – Раднево ръководи разследване за смъртта на 25-годишен мъж"}
{"url": "http://www.focus-news.net/news/2019/10/14/2708192/tass-karles-puchdemon-nareche-koshmar-prisadite-sreshtu-katalunskite-polititsi.html", "text": "Бившият каталунски лидер Карлес Пучдемон обяви за кошмарни присъдите на Върховния съд на Испания срещу част от водачите на сепаратисткото движение в испанската автономна област, предава  ТАСС . \r\n„Общо 100 години затвор. Какъв кошмар“, написа Пучдемон в „Туитър“. „ Трябва да реагираме. Заради бъдещето на нашите синове и дъщери. Заради демокрацията. Заради Европа. Заради Каталуния“. \r\nСпоред решението на съда, регионалните политици, които участваха в организирането на референдума за независимост на Каталуния през 2017 година, са осъдени на лишаване от свобода до 13 години. Част от тях са признати за виновни в подстрекателство към метеж и изразходване на държавни средства за лични цели. Максимална присъда получи бившият заместник-председател на регионалното правителство Ореол Хункерас. \r\n \r\nПревод и редакция:", "date": "2019.10.14", "title": "ТАСС: Карлес Пучдемон нарече \"кошмар\" присъдите срещу каталунските политици"}
{"url": "http://www.focus-news.net/news/2019/10/14/2708193/mazh-poluchi-uslovna-prisada-zashtoto-dopusnal-kucheto-mu-da-napadne-zhena-ot-veliko-tarnovo.html", "text": "Мъж получи условна присъда, защото допуснал кучето му да нападне жена от Велико Търново. Това съобщиха от пресцентъра на  Апелативна прокуратура - Велико Търново . След споразумение, постигнато с Районна прокуратура – Велико Търново и одобрено от съда, е осъден собственик на куче, нахапало възрастна съседка. \r\nМъжът с инициали Р. Н. е признат за виновен за това, че на 1 март 2019 г. в град Велико Търново на ул. „Христо Караминков“, не положил достатъчно грижи за собственото си куче от порода питбул териер (мъжко), като не е взел мерки кучето да не напуска само мястото на отглеждане (имот в град Велико Търново на ул. „Христо  Караминков“) и да навлиза в чужда собственост, в резултат на което животното причинило на жена с инициали М. П. на 85 г. тежка телесна повреда. Нараняването на жената се изразява в осакатяване на ляв горен крайник – пълна трайна контрактура на лява лакетна става, лява гривнена става и пръстите на лява китка.   \r\nНа обвиняемият е наложено наказание една година и два месеца лишаване от свобода, чието изпълнение е отложено за срок от три години, както и глоба в размер на 600 лв. \r\nСпоразумението има последици на влязла в сила присъда.", "date": "2019.10.14", "title": "Мъж получи условна присъда, защото допуснал кучето му да нападне жена от Велико Търново"}
{"url": "http://www.focus-news.net/news/2019/10/14/2708198/opredeliha-grafika-za-obucheniya-na-sik-za-mestnite-izbori-vav-varna.html", "text": "Ясни са датите за обучения на Секционната избирателна комисия за предстоящите местни избори на 27 октомври във Варна, предаде репортер на  Радио „Фокус“ – Варна . Първите ще се проведат на 21 октомври от 17:30 часа, за район „Приморски“ в зала „Пленарна“ на община Варна, а за район „Аспарухово“ в заседателната зала на втория етаж в кметството. На 22 октомври отново от 17:30 часа ще се състоят обученията за район „Одесос“ – в зала „Пленарна“ и район „Владислав Варненчик“ – в читалището. Обученията в последния от петте райони на морската столица – „Младост“, ще се проведат на 23 октомври от 17:30 часа в зала „Пленарна“ на община Варна. \r\nДесислава ВАСИЛЕВА", "date": "2019.10.14", "title": "Определиха графика за обучения на СИК за местните избори във Варна"}
{"url": "http://www.focus-news.net/news/2019/10/14/2708187/koha-ditore-kosovo-kosovo-poveche-ne-se-nuzhdae-ot-ministerstvo-na-evropeyskata-integratsiya.html", "text": "Евентуална коалиция между Движение „Самоопределение“ („Ветевендосие“ (ВВ)) и „Демократическата лига на Косово“ (ЛДК) няма да има нужда от Министерство на европейската интеграция, пише Августин Пальокай, брюкселският кореспондент на прищинския ежедневник  Koha Ditore . \r\n„Европейският съюз забавя и без това бавния процес на интеграция, в който Косово дори не участва и не се знае дали ще може да се включи. Така че да има министерство за нещо, което може да се случи 10 или 20 години по-късно е лукс, който Косово не може да си позволи. Прищина не трябва да се отказва от процеса на сближаване с ЕС, но задачата за координиране на ресорните министерства може да се изпълнява от служба, близка до кабинета на министър-председателя“, пише Пальокай. \r\n \r\nПревод и редакция:", "date": "2019.10.14", "title": "Koha Ditore (Косово): Косово повече не се нуждае от Министерство на европейската интеграция"}
{"url": "http://www.focus-news.net/news/2019/10/14/2708199/", "text": "Демонстрацията е организирана на 15 октомври, от 13:00 часа в Депото на общинското дружество „Градски транспорт“. Това съобщиха от  Община град Добрич . Електрическият бус в продължение на няколко дни ще бъде тестван по градската линия 111. Solaris Urbino 12 е 12-метров нископодов автобус, произведен от компанията Solaris Bus & Coach. Началото на неговото производство е през 1999 г. През 2010 г. е произведена хибридна версия на автобуса, от 2013 г. е произведена версия, която се движи изцяло на електричество. Електрическите автобуси са изградени на базата на Solaris Urbino 12. Иновативна система за електрическо задвижване гарантира по-ниски експлоатационни разходи. Електрооборудването е разположено на покрива на автобуса. Видът на батериите, с които е оборудван автобусът, зависи от изискванията на операторите. За зареждането на батериите има специални станции за зареждане. Solaris Urbino 12 Electric печели наградата Автобус на годината 2017 след сравнителен тест в Брюксел  в оспорваната конкуренция на eBusco, Irizar i2e, Mercedes-Benz Citaro NGT и Van Hool Exqui.City 18 Electric. Наградата Автобус на годината се връчва всяка година от международно жури, в което членуват 22 специализирани издания от 22 европейск държави. Община Добрич отправя покана към гражданите да посетят Депото и да се запознаят с възможностите на електрическия автобус „Solaris Urbino”. Организиран е транспорт, който ще тръгне в 12.30 часа от Паркинга на Общински младежки център „Захари Стоянов“.", "date": "2019.10.14", "title": "Общинското дружество „Градски транспорт - Добрич“ организира демонстрация на електрически автобус “Solaris“"}
{"url": "http://www.focus-news.net/news/2019/10/14/2708201/darzhavna-opera-ruse-predstavya-kultoviya-myuzikal-kabare-na-tarnovska-stsena.html", "text": "Държавна опера – Русе представя във Велико Търново „Кабаре“ – един от вечните мюзикъли, отличен с престижните награди „Тони“ и „Оскар“ за филмовата си версия. „Кабаре“ е един от най-култовите мюзикъли на ХХ век – класика, каза в интервю за  Радио „Фокус“-Велико Търново  актьорът от Русенската опера Виктор Ибришимов, който е в ролята на конферансие. По думите му този спектакъл е обожаван от почти всички почитатели на театралното изкуство. „Слушателите ви може би знаят един друг известен техен мюзикъл – „Чикаго“, който също достига световна слава, но „Кабаре“ и заради режисьора, и заради самата драматургия, която по никакъв начин не отстъпва на най-големите театрални представления на ХХ век, е на изключително високо равнище. В България Държавна опера Русе работи по този спектакъл. Режисьор е Борис Панкин, диригент – Страцимир Павлов, а хореографията е на Боряна Сечанова“, каза Ибришимов и отбеляза, че либретото е на Джо Мастероф, а музиката е на Джон Кандер, като това се смята за най-емблематичното им произведение. Историята в Кабаре проследява любовта на две двойки в Берлин, по време на Ваймарската република през 1931 година. Времето, в което столицата на Германия е в депресия след икономическата криза от Първата Световна война. Градът е епицентър на нощния живот и артистичния авангард и привлича неудържимо артисти, писатели и музиканти от целия свят. „Действието се развива в края на 30-те години в Берлин, малко преди началото на Втората световна война и проследява историята на две двойки – Сали и Клифърд, както и Фройлайн и Хер и тяхната борба със случващото в Берлин по това време. В постановката двойките са две, а както знаете във филма е само една – тази на Сали и Клиф“, обясни Виктор Ибришимов. \r\nРолята си на конферансие той определи като една от най-емблематичните и култовите роли в Музикалния театър въобще. „Нямаше как да не се опитам да отида на кастинг, защото това е едно приключение за всеки артист. Това е една много комплексна и благодатна роля, но и много сложна. Всеки път има нещо ново в нея. Конферансието всъщност е като наблюдател на всичко, което се случва с персонажите. Той е фюрера на самото Кабаре и играе ролята на контрапункт на случващото се в Германия. Не искам да издавам много за спектакъла, за да бъде изненадана публиката“, посочи Ибришимов. Спектакълът ще се изиграе тази вечер от 19.00 часа на сцената на Музикално-драматичен театър „Константин Кисимов“ във Велико Търново. До края на месеца ще има още едно представяне на „Канаре“ – на 31 октомври в Русе. \r\nРени АТАНАСОВА", "date": "2019.10.14", "title": "Държавна опера Русе представя култовия мюзикъл „Кабаре” на търновска сцена"}
{"url": "http://www.focus-news.net/news/2019/10/14/2708200/mestni-izbori-2019-obuchenieto-na-sektsionnite-izbiratelni-komisii-ot-obshtina-blagoevgrad-shte-se-provede-na-dva-etapa-i-na-dve-dati.html", "text": "Обучението на секционните избирателни комисии от Община Благоевград ще се проведе на два етапа и на две дати, предаде репортер на  Радио „Фокус“ – Пирин . Първата дата е 15 октомври от 17.30 часа. Тогава обучението ще преминат секциите от 010300001 до 010300070 включително. Втората дата е 18 октомври, отново от 17.30 часа. В този ден за обучение трябва да се явят секции от 010300071  до 010300140 включително. И двете обучения ще се провеждат в зала „Яворов“. За присъствието на членовете на СИК ще се проведе регистрация по списък. Само регистрираните членове на СИК ще получат допълнително възнаграждение за участието си в обучението. \r\nЛивия НИНОВА", "date": "2019.10.14", "title": "Местни избори 2019: Обучението на секционните избирателни комисии от Община Благоевград ще се проведе на два етапа и на две дати"}
{"url": "http://www.focus-news.net/news/2019/10/14/2708194/kanal-5-makedoniya-frantsiya-otkazva-da-pozvoli-prisaedinitelni-pregovori-s-makedoniya-i-albaniya.html", "text": "Франция засега не е обявила официално позицията си, но според документите, видени от американската агенция Bloomberg, Париж е против каквато и да е дата за започване на официални преговори между ЕС и Албания и Македония преди Брюксел да завърши реформата на своята „методология“, предава скопският телевизионен  „Канал 5“ . \r\nС меморандум, който френските дипломати са изпратили до другите правителства в ЕС, Париж иска бъдещите преговори за разширяване на Съюза да бъдат „постепенни, по-конкретни в придобивките, които носят на съответните страни и да бъдат обратими според ефективното, осезаемо и устойчиво прилагане на реформите“. \r\nПоследният проект на решението от 11 октомври, с който разполага Bloomberg, дава зелена светлина за това официалните преговори за присъединяване да започнат през първата половина на следващата година, но според дипломат, цитиран от американската агенция, „никой не е доволен“ от текста. \r\nПосланиците на страните-членки на ЕС в понеделник ще се опитат да посредничат за компромис преди утрешната среща на министрите. \r\n \r\nПревод и редакция:", "date": "2019.10.14", "title": "„Канал 5“ (Македония): Франция отказва да позволи присъединителни преговори с Македония и Албания"}
{"url": "http://www.focus-news.net/news/2019/10/14/2708202/mestni-izbori-2019-kandidatat-za-kmet-apostol-apostolov-provede-vtora-predizborna-sreshta-v-zhitelite-na-grad-simitli.html", "text": "Кандидатът за кмет Апостол Апостолов проведе втора предизборна среща в жителите на град Симитли. Това съобщиха за  Радио „Фокус“ – Пирин  от предизборния му щаб. На нея присъства и екипът на Апостолов, както и кандидатите за общински съветници от листата на „Партия на зелените“, на която той самият е водач. Срещата бе с живущите на улица „Илинден“. Те имаха възможността да споделят всичко онова, което ги вълнува, да зададат всеки един въпрос, на който искат да получат отговор, както и да се запознаят лично с кандидатите за общински съветници. „Да бъда единствения кандидат за кмет е много задължаващо според мен. Това означава, че аз и моя екип трябва да вдигнем летвата още по-високо в следващия мандат и да се опитаме да осъществим и най-смелите мечти на хората в Община Симитли.“ – с тези думи Апостол Апостолов откри предизборната среща. Зададените вчера въпроси бяха от по-общо естество, а оплаквания нямаше, което само по себе си показва, че хората са доволни от работата на кмета и неговия екип. „Ще продължим да работим, както досега – по всяко едно направление. Ще работим по изграждането на нова 100 процентова инфраструктура – улици и ВиК мрежа. Ще развиваме все повече спортната инфраструктура в нашия град. Ще работим по създаването на още по-добър микроклимат за бизнеса на територията на нашата община. Няма да спрем да строим нови и да поддържаме старите черкви и параклиси. Ще рекламираме природните забележителности на Община Симитли, с което ще привлечем повече туристи. Основна цел за следващия мандат е и изграждането на национална рафтинг база. Друг основен приоритет е изграждането на иднустриална зона на територията на бившите погреби. И не на последно място, да отбележим още един път, че през следващата година започва изграждането на нов мост, с модерен европейски облик, свързващ двата квартала на града.“ – отбелязаха още Апостол Апостолов и неговият екип на срещата. Предизборните срещи не свършват, а тепърва започват. Хората от всяко едно населено място ще имат възможността да изкажат проблемите и желанията си и да зададат въпросите си.", "date": "2019.10.14", "title": "Местни избори 2019: Кандидатът за кмет Апостол Апостолов проведе втора предизборна среща в жителите на град Симитли"}
{"url": "http://www.focus-news.net/news/2019/10/14/2708205/zadarzhanite-za-ubiystvoto-v-kostenets-sa-mazh-na-18-i-zhena-na-24-godini.html", "text": "Задържаните за убийството в Костенец са мъж на 18 и жена на 24 години. Това съобщиха на брифинг пред Районното управление в Костенец, предаде репортер на  Агенция „Фокус“ . „Те са задържани в рамките на шест часа“, каза директорът на ОДМВР – София Николай Спасов.  \r\nАдминистративният ръководител на Окръжна прокуратура-София Наталия Николова съобщи, че към момента е намерено оръжието, за което се предполага, че с него е извършено престъплението. „Ще бъде назначена експертиза в тази посока. Имало е събиране, на което хората са употребили алкохол. След това е възникнало скарване между присъстващите на това събитие и се е стигнало до скандал, при който мъжът е пострадал“, уточни още Николова.", "date": "2019.10.14", "title": "Задържаните за убийството в Костенец са мъж на 18 и жена на 24 години"}
{"url": "http://www.focus-news.net/news/2019/10/14/2708206/st-komisar-nikolay-dimov-odmvr-smolyan-tselogodishno-sledim-za-sastoyanieto-na-infrastrukturata-patnite-znatsi-i-markirovkata-na-teritoriyata-na-oblastta.html", "text": "Целогодишно следим за състоянието на пътната инфраструктура, пътните знаци и маркировката по пътищата на територията на областта. Това каза за  Радио „Фокус“ – Смолян  старши комисар Николай Димов – директор на ОДМВР – Смолян. „Нашата институция е подала стотици сигнали в ОПУ – Смолян за констатирани пропуски и нередности. Това е ежедневна дейност за колегите от пътна полиция и териториална полиция. Преди зимния сезон също извършваме ежедневни обходи на уличната мрежа и се следи за маркировките и знаковото стопанство“, поясни ст. комисар Димов. Той отбеляза, че стотиците подадени сигнали от тях най-често са за неадекватно знаково стопанство, нарушена или липсваща маркировка, нарушение на пътната настилка, несигнализиране на пътни участъци и лоша видимост на пътните знаци.  \r\n„Преди зимата следим най-вече за почистване на канавки, почистване на сервитута край пътищата от храсти и дървета. Утре в Областна администрация – Смолян ще има заседание на Областната комисия по безопасността на движението и ние сме основен докладчик там. Само за Смолян сме изпратили около 360 разпореждания и писма до стопаните на пътищата. Тъй като ние може само да сигнализираме за проблема до съответната институция“, посочи ст. комисар Димов. Той уточни, че понякога своевременно се реагира, често се отговаря, че липсват финансови средства. „С Областното пътно управление проблемите откъм финансиране са тежки, защото те са със централно финансиране. Общините реагират по-бързо, защото имат финансова самостоятелност. Не винаги се случва, но в повечето случаи реагират навреме“, обобщи ст. комисар Димов.  \r\nТой подчерта, че преди началото на зимния сезон най-важно за пътната безопасност е водачите да подготвят своите автомобили за използване в зимни условия – гуми и цялостно техническо състояние. От гледна точка на пътищата това са договорите за пътното почистване и пътната маркировка. „Само който е пътувал през проходи без маркировка може да оцени липсата или наличието на маркировката. Зимата настъпва и към края на месеца се очаква да започнат да падат и първите слани и водачите трябва да готови за това“, каза още ст. комисар Димов.  \r\nНели ГЕРГЬОВСКА", "date": "2019.10.14", "title": "Ст. комисар Николай Димов, ОДМВР - Смолян: Целогодишно следим за състоянието на инфраструктурата, пътните знаци и маркировката на територията на областта"}
{"url": "http://www.focus-news.net/news/2019/10/14/2708209/zhitelite-na-kyustendil-shte-badat-vklyucheni-v-borbata-s-mrasniya-vazduh.html", "text": "Жителите на Кюстендил ще бъдат включени в борбата с мръсния въздух. Това съобщиха за  Радио „Фокус” – Кюстендил  от Община Кюстендил. Проектът „За чист въздух в Кюстендил” ще бъде представен на 15 октомври от 14.00 часа в залата на Парк-хотел „Кюстендил”. Проектът се реализира от Асоциация за социална отговорност и развитие чрез иновации, Община Кюстендил и Норвежкият университет по земеделие и развитие на селските райони. Финансирането е в размер на 70 027 евро.  Проектът цели  повишаване на ангажираността на гражданите за опазване на околната среда и е със срок на изпълнение до 30 август 2021 година.  Основната цел на проекта е изграждане на партньорства между институции, бизнес, училища и граждани за съвместни инициативи, с цел подобряване качеството на атмосферния въздух. Същевременно, проектът е фокусиран върху промяна на нагласите на гражданите и разпознаване на личната отговорност и принос за опазване на чистотата на въздуха в община Кюстендил. \r\nВенцеслав ИЛЧЕВ", "date": "2019.10.14", "title": "Жителите на Кюстендил ще бъдат включени в борбата с мръсния въздух"}
{"url": "http://www.focus-news.net/news/2019/10/14/2708204/la-vanguardia-zhitelite-na-barselona-se-sibirat-na-protest-sreshtu-prisadata-na-katalunskite-lideri.html", "text": "Жителите на Барселона излизат по улиците на града в спонтанен протест срещу решението на Върховния съд да издаде присъди за лишаване от свобода за срок между 9 и 13 г. на каталунските политици и лидери, участвали в организирането на референдума и последвалото обявяване на декларацията за независимост на североизточния регион, съобщава местното издание  La Vanguardia . \r\nПо данни на редакцията има концентрации на хора на някои от ключовите места в каталунската столица, включително пред сградата на кметството и висшия съдебен орган в региона. Отбелязва се, че се наблюдава и засилено полицейско присъствие. \r\nВърховният съд на Испания осъди деветима каталунски лидери на лишаване от свобода за срок от девет до 13 години за противодържавна дейност и злоупотреба с публични средства. Прокуратурата настоя за по-строги наказания за обвиняемите. Тя призова на бившия вицепредседател на Женералитата на Каталуния Ориол Жункерас да бъде наложено наказание за 25 г. затвор.  \r\n„Върховният съд осъди Ориел Жункерас на 13 г. затвор... на основание противодържавна дейност и злоупотреба с публични средства\", се казва в решението на институцията. Трима други министри на Барселона бяха осъдени на по 12 г. лишаване от свобода. \r\nБившият каталунски лидер Карлес Пучдемон обяви за кошмарни присъдите на Върховния съд на Испания срещу част от водачите на сепаратисткото движение в испанската автономна област. \r\n„Общо 100 години затвор. Какъв кошмар“, написа Пучдемон в „Туитър“. „ Трябва да реагираме. Заради бъдещето на нашите синове и дъщери. Заради демокрацията. Заради Европа. Заради Каталуния“. \r\n \r\n  Тереза Герова", "date": "2019.10.14", "title": "La Vanguardia: Жителите на Барселона се сибират на протест срещу присъдата на каталунските лидери"}
{"url": "http://www.focus-news.net/news/2019/10/14/2708207/sputnik-norvezhkite-vvs-se-sblaskaha-s-tehnicheski-problem-v-f-35.html", "text": "Норвежките Военновъздушни сили се сблъскаха с технически проблем в американските изтребители от пето поколение F-35, предназначени да сдържат Русия, съобщава германската редакция на  Sputnik , като се позовава на специализирания портал за военни новини Defense News. \r\nПарашутът на изтребителя, който забавя приземяването на самолета, не е достатъчно надежден в условия на студено време и трябва да бъде преработен.  \r\nИзискванията за сигурност в Норвегия допускат само една аварийна ситуация на 10 хил. случая. Съществуващият парашут не е отговорил на това изискване, така че са необходими промени в дизайна му, подчертават от редакцията.  \r\nПонастоящем ВВС на скандинавското кралство си сътрудничат с Пентагона, за да разрешат проблема преди настъпващата зима.  \r\nНорвегия възнамерява да използва самолетите си F-35 и P-8 „Посейдон“ като „очите и ушите на НАТО в Далечния север\", за да събира информация за руските подводници и да придружава самолетите на Москва до нейните граници. \r\nУниверсалният многоцелеви F-35 Lightning II е изтребител от пето поколение, разработен от отбранителната компания Lockheed Martin.  \r\n \r\n . \r\n \r\n  Тереза Герова", "date": "2019.10.14", "title": "Sputnik: Норвежките ВВС се сблъскаха с технически проблем в F-35"}
{"url": "http://www.focus-news.net/news/2019/10/14/2708172/virtuozniyat-muzikant-teodosiy-spasov-shte-uchastva-v-klasniya-dzhaz-festival-zhaltite-paveta-v-burgas.html", "text": "Виртуозният музикант Теодосий Спасов ще участва в класния джаз фестивал „Жълтите павета“ в Бургас. Това съобщиха от пресцентъра на  Община Бургас . Идеята за създаването на елитарната музикална проява е на Теодосий Спасов, който е и селекционер на фестивала. Тази есен престижното музикално събитие за първи път има бургаско издание. Домакин на проявата е ДТ „Адриана Будевска“. Концертът тази вечер започва в 19.00 часа. На сцената театъра освен Теодосий Спасов, ще се изявят и Влатко Стефановски от Северна Македония и Хайг Язджиян трио от Гърция. \r\nФестивалът се реализира със съдействието на Община Бургас.", "date": "2019.10.14", "title": "Виртуозният музикант Теодосий Спасов ще участва в класния джаз фестивал „Жълтите павета“ в Бургас"}
{"url": "http://www.focus-news.net/news/2019/10/14/2708203/makfaks-makedoniya-edi-rama-ne-ochakva-data-za-zapochvane-na-prisaedinitelni-pregovori-s-es.html", "text": "Албанският премиер Еди Рама не очаква следващата седмица Тирана да получи дата за започване на присъединителни преговори с Европейския съюз, предава агенция  „Макфакс“ . \r\n„Дали съм оптимист? Не!“ – заяви министър-председателят пред вестник Irish Times. \r\nТой добави, че не може да бъде оптимист, тъй като гледа реално на събитията в Съюза. \r\n„Аз съм оптимист за бъдещето на страната, но не и че това ще се случи следващата седмица“, уточни той, като посочи, че иска Албания да стане членка на ЕС през следващите 10 години. \r\n \r\nПревод и редакция:", "date": "2019.10.14", "title": "„Макфакс“ (Македония): Еди Рама не очаква дата за започване на присъединителни преговори с ЕС"}
{"url": "http://www.focus-news.net/news/2019/10/14/2708208/tass-putin-shte-poseti-sauditska-arabiya-kadeto-shte-obsadi-tsenite-na-nefta-i-situatsiyata-v-siriya.html", "text": "Президентът на Русия Владимир Путин в понеделник пристига на държавна визита в Саудитска Арабия, където ще проведе преговори с краля Салман бин Абдел Азиз ал Сауд. Както съобщи пред журналистите помощникът на руския лидер Юрий Ушаков, сред темите на преговорите ще са координацията на действията за стабилизацията на цените на петрола, ситуацията в Сирия и в региона на Персийския залив, както и разрешаването на израелско-палестинския конфликт, предава  ТАСС . \r\n„Ще бъдат поставени въпросите за по-нататъшна координация на съвместните действия за стабилизиране на глобалния пазар на въглеводороди“, каза Ушаков. Той припомни, че по-рано, „с активната роля на Русия и Саудитска Арабия, беше възможно да се постигне споразумение за удължаването до март догодина на споразумението във формат OPEC + за намаляване на добива на петрол“. \r\nОсвен това, според Ушаков, ще се обсъжда изграждането на многостранно сътрудничество в различни области. По-специално говорим за перспективите за сътрудничество в областта на енергетиката, селското стопанство, промишлеността, както и за военно-техническото сътрудничество и културния и хуманитарен обмен. \r\nКакто заяви помощникът на руския президент, на преговорите се очаква „обстоен обмен на мнения по актуални теми от международния дневен ред с акцент върху полоцението на нещата в региона на Близкия Изток и Северна Африка“. „Ще се разговаря за ситуацията в Сирия, в района на Персийския залив, в Йемен, както и за разрешаването на израелско-палестинския конфликт“, добави той. \r\nПредставителят на Кремъл съобщи, че програмата на посещението включва също участието на Путин в първата среща на Руско-Саудитския икономически съвет, разговор с престолонаследника на Саудитска Арабия Мохамед бин Салман Ал Сауд и вечеря от негово име в чест на руския президент. \r\nПредишното пътуване на президента до Саудитска Арабия се състоя през февруари 2007 г., а през октомври 2017 г. за първи път в историята саудитския крал Салман бин Абдел Азиз Ал Сауд посети Русия. Ушаков отбеляза, че Путин и крал Салман общуват по телефона, в допълнение президентът на Руската Федерация редовно се среща с престолонаследника на кралството. \r\nНа следващия ден, 15 октомври, Путин ще направи държавно посещение в Обединените арабски емирства. \r\n \r\n Сътрудничество в икономиката и военно-техническото сътрудничество \r\nВ интервю за RT Arabic, Al Arabiya и Sky News Arabia в неделя руският лидер заяви, че е доволен от нивото на икономическите отношения със Саудитска Арабия, но заяви, че има много перспективи за изграждане на сътрудничество. Той заяви, че през последните години качеството на двустранните отношения се e променило „коренно“ и в Москва смятат Саудитска Арабия за приятелска държава. Според президента на Руската Федерация „предстои още много работа за развитие на икономическите връзки, но темпът е добър“. \r\nПутин обърна внимание на развитието на военно-техническото сътрудничество между Москва и Рияд. В средата на септември, малко след безпрецедентно нападение на енергийни съоръжения в Саудитска Арабия, руският лидер заяви в Анкара, че Русия е готова да помогне на Саудитска Арабия за защитата на страната, ако ръководството й реши да закупи руско оръжие. Като пример за такова взаимодействие той посочи „мъдрите решения“ за закупуването на руски системи С-300 и С-400, които са взели Иран и Турция. \r\n \r\n Голям пакет от споразумения \r\nСпоред помощника на президента на Руската Федерация се очаква след посещението да бъдат подписани около 30 документа, включително както междуведомствени, така и търговски споразумения. \r\nСпоред Руския фонд за директни инвестиции (РФДИ) само тази структура планира да подпише повече от 10 споразумения на стойност над 2 милиарда долара със саудитски компании по време на посещението на Путин в Рияд. Тези документи са посветени на сътрудничеството във високите технологии (включително развитието на изкуствен интелект), космоса, логистиката, транспорта, изграждането на инфраструктура, производството на нефт и нефтохимията, както и селското стопанство. \r\nРФДИ също планира да подпише споразумение с министерствата на културата на Русия и Саудитска Арабия. Заедно със саудитското Министерство на културата са планирани редица събития под общото име „Културата на Русия в Рияд“, които ще бъдат открити на 14 октомври. Програмата ще включва международната изложба за съвременно изкуство „Изкуствен интелект и диалог на културите“ и изложба от 19 картини на Василий Кандински, представени от Държавния руски музей. \r\n \r\nПревод и редакция:", "date": "2019.10.14", "title": "ТАСС: Путин ще посети Саудитска Арабия, където ще обсъди цените на нефта и ситуацията в Сирия"}
{"url": "http://www.focus-news.net/news/2019/10/14/2708215/sport-belgiya-i-rusiya-se-klasiraha-za-evro-2020-sled-ubeditelni-pobedi.html", "text": "Русия победи Кипър като гост с 5:0, а Белгия спечели в Астана срещу Казахстан с 2:0 и така двата отбора подпечатаха окончателно класирането си за Европейското първенство през 2020 година. В другия мач от група „Ай“ Шотландия победи като домакин Сан Марино с 6:0. Начело в потока е Белгия с 24 точки и впечатляващата голова разлика от 30:1, а втора е Русия с 21 точки. Двата отбора ще определят победителя в групата на 16 ноември в Москва.", "date": "2019.10.14", "title": "Спорт: Белгия и Русия се класираха за Евро 2020 след убедителни победи"}
{"url": "http://www.focus-news.net/news/2019/10/14/2708212/mazh-i-zhena-sa-postradali-pri-katastrofa-na-avtomagistrala-trakiya-pri-km-120-v-posoka-sofiya.html", "text": "Мъж и жена са пострадали при катастрофа на автомагистрала „Тракия“ при км 120 в посока София. Това съобщиха от  ОДМВР – Пловдив . Сигналът за инцидента е подаден след 16.30 часа на 12 октомври. Съобщено е, че в района на 120 км на АМ „Тракия“ в посока София лек автомобил „Рено“ се преобърнал в крайпътна канавка. В болница са настанени 66-годишна пътничка и 35-годишният шофьор, който е с опасност за живота. Причините за възникване на инцидента се изясняват в рамките на досъдебно производство.", "date": "2019.10.14", "title": "Мъж и жена са пострадали при катастрофа на автомагистрала „Тракия“ при км 120 в посока София"}
{"url": "http://www.focus-news.net/news/2019/10/14/2708213/bez-problemi-i-izchakvaniya-se-osashtestvyava-preminavaneto-na-motorni-prevozni-sredstva-prez-gkpp-gyueshevo.html", "text": "Без проблеми и изчаквания се осъществява преминаването на моторни превозни средства през ГКПП „Гюешево”, пътните настилки са сухи. Това съобщи за  Радио „Фокус” – Кюстендил  дежурният на пункта. Трафикът към този час на деня е слаб. Няма образували се колони от чакащи автомобили. \r\nВенцеслав ИЛЧЕВ", "date": "2019.10.14", "title": "Без проблеми и изчаквания се осъществява преминаването на моторни превозни средства през ГКПП – „Гюешево”"}
{"url": "http://www.focus-news.net/news/2019/10/14/2708216/42-godishen-motorist-e-postradal-pri-katastrofa-na-podbalkanskiya-pat-kray-plovdivskoto-selo-dabene.html", "text": "42-годишен моторист е пострадал при катастрофа на Подбалканския път край пловдивското село Дъбене. Това съобщиха от  ОДМВР – Пловдив . Сигналът за инцидента е подаден в неделя минути преди 13.00 часа в РУ – Карлово. Съобщено е, че край село Дъбене на Подбалканския път мотоциклет „Сузуки“ с 42-годишен водач се е сблъскал странично с изпреварвания лек автомобил от същата марка, управляван от 32-годишен мъж. В резултат на удара моторът излязъл вляво извън пътното платно и паднал в канавка. 42-годишният моторист е настанен в болница в критично състояние. Шофьорът на колата е тестван с дрегер за алкохол, резултатът е отрицателен. Причините за възникване на инцидента се изясняват в рамките на досъдебно производство.", "date": "2019.10.14", "title": "42-годишен моторист е пострадал при катастрофа на Подбалканския път край пловдивското село Дъбене"}
{"url": "http://www.focus-news.net/news/2019/10/14/2708217/ansambal-pirin-otbelyazva-65-godini-ot-sazdavaneto-si.html", "text": "С юбилеен концерт ще бъдат отбелязани 65 години от основаването на Ансамбъл „Пирин“. Той е под надслов  „Песен в гърло се не спира“ и ще бъде представен в Зала 1 на НДК от 19.00 часа. Това съобщиха от пресцентъра на  Община Благоевград .  В програмата са включени едни от най-емблематичните музикално-танцови платна от различни фолклорни области на България. Творците са подготвили и съвсем нова продукция. \r\nАнсамбъл “Пирин” е един от най-известните български фолклорни ансамбли, посланици на българското народно изкуство по света. Създаден е през 1954 г. През последните години участията на Ансамбъл Пирин стават все по-многобройни. \r\nПрез месец април  2019 г. творците спечелиха първо място и на Световния фолклорен фестивал „Майорка“, а през месец юни взеха участие в 24-тото издание на Международния фестивал за изкуства в град Будапеща, Унгария, откъдето се завърнаха с плакет.", "date": "2019.10.14", "title": "Ансамбъл „Пирин“ отбелязва 65 години от създаването си"}
{"url": "http://www.focus-news.net/news/2019/10/14/2708214/nyakolko-tsarkvi-v-oblast-blagoevgrad-nosyat-imeto-na-sv-petka-sred-tyah-nay-izvestnite-sa-v-mestnostta-rupite-i-v-selo-troskovo.html", "text": "Няколко църкви в област Благоевград носят името на „Св. Петка“, предаде репортер на  Радио „Фокус“ – Пирин . По-известните от тях са: Църквата „Св. Петка“, която се  намира в община Петрич и по-конкретно в местността Рупите; „Света Петка“ или „Света Параскева“ в град Мелник; храм „Св. Петка“ в село Полена; храм „Св. Петка“ край Тросково и църквата „Св. Петка“ в Скребатно. На светицата е кръстена още средновековна църква, която се намира на около 2 км югоизточно от село Богородица, в дясно до самия път идващ от село Рибник. \r\nДнес около източната част на старинната църква е изграден нов параклис. \r\nЛивия НИНОВА", "date": "2019.10.14", "title": "Няколко църкви в oбласт Благоевград носят името на „Св. Петка“, сред тях най-известните са в местността Рупите и в село Тросково"}
{"url": "http://www.focus-news.net/news/2019/10/14/2708219/kathimerini-mevlyut-chavushoglu-kam-es-preduprezhdeniyata-na-ankara-za-bezhantsite-ne-sa-blaf.html", "text": "Предупрежденията на Турция, че ще позволи на милиони сирийски бежанци да се насочат към страните от Общността, ако Европейският съюз продължи да обмисля санкции за военната операция в Сирия и проучванията за въглеводороди край Кипър, „не са заплаха и не са блъф“. Това увери първият дипломат на Анкара Мевлют Чавушоглу, съобщава електронното издание на гръцкия вестник  Kathimerini .  \r\n„От години даваме подслон на сирийските бежанци в Турция и гарантираме безопасността на Европа във всеки смисъл на думата - и въпреки това получаваме тази реакция от Европа\", подчерта Чавушоглу в отговор на заплахите на Брюксел, че ще наложи санкции и оръжейно ембарго заради операцията „Извор на мира“ в Северна Сирия. \r\n„Това са 3,6 милиона сирийци и повече от 4 милиона бежанци. Досега турската държава е похарчила над 40 милиарда долара, а ЕС не ни предостави нужната ни подкрепа. И сега не искат да помагат на хората, които искат да се върнат. Сирийците така или иначе искат да отидат в Европа. Тогава, моля, погрижете се за сирийците - наше право е да го кажем. Това не е заплаха и не е блъф. Това е само отговорът на отношението на Европейския съюз“, цитира изданието думите на първия дипломат на Анкара. \r\nТурският външен министър коментира възможните санкции заради операциите на Анкара в Сирия, като заяви, че „независимо от това какво прави някой, независимо дали става въпрос за оръжейно ембарго или нещо друго, това просто ни прави по-силни“. \r\n„Нашата борба е срещу терористична организация и по никаква причина няма да отстъпим в тази битка. Това е жизненоважен въпрос за нас, въпрос на национална сигурност и оцеляване“, категоричен бе Чавушоглу. \r\n \r\n  Тереза Герова", "date": "2019.10.14", "title": "Kathimerini: Мевлют Чавушоглу към ЕС: Предупрежденията на Анкара за бежанците не са блъф"}
{"url": "http://www.focus-news.net/news/2019/10/14/2708211/yeni-safak-turtsiya-e-neutralizirala-550-kyurdi-ot-nachaloto-na-operatsiyata-v-siriya.html", "text": "Общо 550 бойци на „Работническата партия на Кюрдистан“ и нейната сирийска издънка „Партия на демократическото единство“ (ПДЕ) и военното й крило – „Отрядите за народна самоотбрана“ (ОНС) са „неутрализирани“ от началото на турската операция в Северна Сирия, пише електронното издание на турския консервативен ежедневник  Yeni Safak . \r\nКакто съобщава Министерството на отбраната на Турция в „Туитър“,Анкара иска да изчисти Северна Сирия на изток от река Ефрат от ПКК и ПДЕ/ОНС. \r\n \r\nПревод и редакция:", "date": "2019.10.14", "title": "Yeni Safak: Турция е „неутрализирала“ 550 кюрди от началото на операцията в Сирия"}
{"url": "http://www.focus-news.net/news/2019/10/14/2708222/v-industrialen-i-logistichen-park-burgas-se-provezhda-germano-balgarski-ikonomicheski-forum.html", "text": "В Индустриален и логистичен парк – Бургас се провежда германо-български икономически форум, предаде репортер на  Радио „Фокус“-Бургас . „Днешният ден е важен за развитието на региона. През изминалите вече повече от 20 години икономическите отношения между двете държави се развиват в положителна насока. След подписването на споразумението между двете държави през 1992 година стокообмена между тях постоянно нараства Изминалата година 2018-та година беше ключова за нашите отношения, защото за първи път Българи изнесе повече продукция и услуги към Федерална република Германия, отколкото Германия внесе в България, което е положителен тренд“, каза зам.-министърът на енергетиката Жечо Станков и добави, че това не би било възможно, ако не се развиваха добре и регионите, което се случва благодарение на местната власт. „Местната власт, която през последното десетилетие, в района на Югоизточна България претърпя катарзис в социален, икономически, инфраструктурен аспект, който допринесе за съсредоточаване на нови инвестиции. Мястото, на което се намираме днес, преди по-малко от 5 години изглеждаше като тресавище. Искам да се обърна към местната власт, индустрията, която присъства на форума и към камарата и да кажа, че Министерството на енергетиката помага и ще продължи да помага, ние следим всяка една инвестиция, която се случва на територията на страната“, посочи заместник-министърът на енергетиката и  заяви че приветстват и следят идеите на Община Бургас за развиване на нови индустриални зони. „Ангажираме се и ще заложим нови средства, за да могат тези индустриални зони да бъдат обезпечени с необходимото количество енергия, природен газ, електричество, за да могат инвеститорите да запазят своята конкурентоспособност, свободно да назначават допълнителна работна сила и естествено да имат сигурността, че това дългосрочно ще продължи да се развива в правилната посока“, каза още Станков и уточни, че дават шанс с развитието на новите модели в енергетиката за обезпечаване на всяко едно производство с 100% зелена енергия, така че всеки един немски инвеститор, който дойде на територията на страната, да може да гарантира на своите контрагенти, че произвежда екологично чисто високотехнологичко и ефективно. \r\nДеница ДИМИТРОВА", "date": "2019.10.14", "title": "В Индустриален и логистичен парк – Бургас се провежда германо-български икономически форум"}
{"url": "http://www.focus-news.net/news/2019/10/14/2708221/vrani-napadnaha-hora-v-severniya-park-v-sofiya.html", "text": "Врани нападнаха хора в Северния парк в София, сигнализираха читатели на  Агенция „Фокус“ . Гражданите са били замервани с кестени от птиците, но са се разминали без наранявания.  \r\n „Фокус“  съветва своите читатели и слушатели да бъдат внимателни с този вид птици и обръща внимание, че през 2012 г. бяха регистрирани множество случаи на хора, нападнати от врани. Мястото бе Инфекциозната болница в София. Такива случаи бяха регистрирани и в центъра на столицата в района на Съдебната палата. През 2018 г. също бе отчетен такъв инцидент в квартал „Света Троица“.", "date": "2019.10.14", "title": "Врани нападнаха хора в Северния парк в София"}
{"url": "http://www.focus-news.net/news/2019/10/14/2708210/nad-1000-choveka-sabraha-polyanite-kray-troskovo-za-hramoviya-praznik-na-tsarkvata-sv-petka.html", "text": "Над 1000 човека събраха поляните край Тросково за храмовия празник на църквата „Св. Петка“. Това съобщиха за  Радио „Фокус“ – Пирин  от Община Симитли. Храмът има уникална архитектура. Той бе възстановен на основите на православен храм отпреди векове. В съботния ден на мястото се събраха стотици миряни. Отец Спас отслужи света литургия и освети казаните с курбан, благослови и хората. Строежът на храма започна преди 11 години на място на старо светилище, белязано от руини. Църквата, каквато я виждаме днес, е вдигната изцяло с доброволен труд и пари от дарения. Уникална архитектура има храмът там, който е възстановен на основите на православен храм отпреди векове. Братята Стоян и Тодор Траянови, които са инициатори за възстановяването на вековния храм, заедно с кмета Апостолов, който е основен благодетел, бяха развълнувани и щастливи, че са успели да докарат до хубав завършек богоугодното дело.", "date": "2019.10.14", "title": "Над 1000 човека събраха поляните край Тросково за храмовия празник на църквата „Св. Петка“"}
{"url": "http://www.focus-news.net/news/2019/10/14/2708218/prof-plamen-pavlov-balgarite-imat-golyam-prinos-v-izgrazhdaneto-na-kulta-kam-sveta-petka.html", "text": "Култът към Света Петка или Света Параскева, както тя е по-известна, надхвърля границите на България и достига чак до Тихия океан. Това до голяма степен се дължи на славата на нашата страна и на народа ни, заяви в ефира на  Радио „Фокус“- Велико Търново  историкът проф. Пламен Павлов. Той допълва, че за нейния живот не се знае много. Известно е, че е от добро семейства, а брат и е бил митрополит. Тя води живот на отшелница, следва примера на Св. Мария Египетска и е била много популярна като лечителка и човек, който може да възприеме болките на другите и да им даде утешение. „Но тя е била известна най-вече в района на Източна Тракия и когато умира, с течение на времето, споменът за нея избледнява. Благодарение на едно чудо, което се случва, когато са открити нейните мощи, този култ се възобновява. Те са били в Каликратия – селище в Източна Тракия. Дори има житие за Св. Параскева, както е името й, според гръцките маниери, но по принцип култът има локални мащаби и той не е широко разпространен във Византийската империя. Всъщност голямата популярност на Св. Парашкева, нейното име Св. Петка и въобще преклонението пред нея, което и до днес е толкова силно в целия православен свят, се дължи на донасянето на мощите  в българската столица Търново от Иван Асен II и на култа, който е изграден от книжовниците на Търновската Патриаршия и в най-голяма степен от Св. Патриарх Евтимий“, обобщава проф. Павлов. Мощите са пренеси в Търново през 1231 година. Историкът подчертава, че това действие е както религиозно, църковно и културно, така и политическо. „То показва зависимостта на Латинската империя от могъщия български цар. На практика мощите са изискани от Иван Асен II от Латинската империя и са му предоставени. По пътя си към Търново те преминават през днешна Южна България, така че култът е много силен в Бургаско, Старозагорско и един много обширен регион. На много места има и знаци на някаква памет за пренасянето на тези мощи. Разбира се култът е най-силен в самата столица Тръново и той се надгражда от всяко следващо българско поколение“, обясни още проф. Павлов. \r\nМощите на Св. Петка днес се пазят в митрополитската църква на големия румънски град Яж, който е и столица на историческа Молдова. \r\nЛуиза ТРАНЧЕВА", "date": "2019.10.14", "title": "Проф. Пламен Павлов: Българите имат голям принос в изграждането на култа към Света Петка"}
{"url": "http://www.focus-news.net/news/2019/10/14/2708225/pregled-na-mezhdunarodnite-novini-do-1300-chasa-agentsiya-fokus.html", "text": "Жителите на Барселона излизат по улиците на града в спонтанен протест срещу решението на Върховния съд да издаде присъди за лишаване от свобода за срок между 9 и 13 г. на каталунските политици и лидери, участвали в организирането на референдума и последвалото обявяване на декларацията за независимост на североизточния регион, съобщава местното издание  La Vanguardia . \r\nПо данни на редакцията има концентрации на хора на някои от ключовите места в каталунската столица, включително пред сградата на кметството и висшия съдебен орган в региона. Отбелязва се, че се наблюдава и засилено полицейско присъствие. \r\nВърховният съд на Испания осъди деветима каталунски лидери на лишаване от свобода за срок от девет до 13 години за противодържавна дейност и злоупотреба с публични средства. Прокуратурата настоя за по-строги наказания за обвиняемите. Тя призова на бившия вицепредседател на Женералитата на Каталуния Ориол Жункерас да бъде наложено наказание за 25 г. затвор.  \r\n„Върховният съд осъди Ориел Жункерас на 13 г. затвор... на основание противодържавна дейност и злоупотреба с публични средства\", се казва в решението на институцията. Трима други министри на Барселона бяха осъдени на по 12 г. лишаване от свобода. \r\nБившият каталунски лидер Карлес Пучдемон обяви за кошмарни присъдите на Върховния съд на Испания срещу част от водачите на сепаратисткото движение в испанската автономна област. \r\n„Общо 100 години затвор. Какъв кошмар“, написа Пучдемон в „Туитър“. „ Трябва да реагираме. Заради бъдещето на нашите синове и дъщери. Заради демокрацията. Заради Европа. Заради Каталуния“. \r\n*** \r\n \r\n  Предупрежденията на Турция, че ще позволи на милиони сирийски бежанци да се насочат към страните от Общността, ако Европейският съюз продължи да обмисля санкции за военната операция в Сирия и проучванията за въглеводороди край Кипър, „не са заплаха и не са блъф“. Това увери първият дипломат на Анкара Мевлют Чавушоглу, съобщава електронното издание на гръцкия вестник  Kathimerini .  \r\n„От години даваме подслон на сирийските бежанци в Турция и гарантираме безопасността на Европа във всеки смисъл на думата - и въпреки това получаваме тази реакция от Европа\", подчерта Чавушоглу в отговор на заплахите на Брюксел, че ще наложи санкции и оръжейно ембарго заради операцията „Извор на мира“ в Северна Сирия. \r\n„Това са 3,6 милиона сирийци и повече от 4 милиона бежанци. Досега турската държава е похарчила над 40 милиарда долара, а ЕС не ни предостави нужната ни подкрепа. И сега не искат да помагат на хората, които искат да се върнат. Сирийците така или иначе искат да отидат в Европа. Тогава, моля, погрижете се за сирийците - наше право е да го кажем. Това не е заплаха и не е блъф. Това е само отговорът на отношението на Европейския съюз“, цитира изданието думите на първия дипломат на Анкара. \r\nТурският външен министър коментира възможните санкции заради операциите на Анкара в Сирия, като заяви, че „независимо от това какво прави някой, независимо дали става въпрос за оръжейно ембарго или нещо друго, това просто ни прави по-силни“. \r\n„Нашата борба е срещу терористична организация и по никаква причина няма да отстъпим в тази битка. Това е жизненоважен въпрос за нас, въпрос на национална сигурност и оцеляване“, категоричен бе Чавушоглу. \r\n*** \r\n \r\n Сирийските правителствени сили взеха под контрол едновременно няколко населени места в северната сирийска провинция Ракка, съобщи държавната агенция SANA, предава  ТАСС . \r\nСпоред информацията на сирийската обществена медия, армията на президента Башар Асад е взела град Табка край Ефратския ВЕЦ, както и разположеното там военно летище. \r\nАгенцията съобщава още, че правителствените сили влизат в град Айн Иса в провинция Рака, където местното население се е събрало на входа на града, за да посрещне сирийските военни. \r\nПо-рано SANA съобщи за разполагането на подразделения на сирийската армия в населеното място Тел Тамер в северозападната част на провинция Хасака, на 30 км от границата с Турция. \r\n*** \r\n \r\n  Франция засега не е обявила официално позицията си, но според документите, видени от американската агенция Bloomberg, Париж е против каквато и да е дата за започване на официални преговори между ЕС и Албания и Македония преди Брюксел да завърши реформата на своята „методология“, предава скопският телевизионен  „Канал 5“ . \r\nС меморандум, който френските дипломати са изпратили до другите правителства в ЕС, Париж иска бъдещите преговори за разширяване на Съюза да бъдат „постепенни, по-конкретни в придобивките, които носят на съответните страни и да бъдат обратими според ефективното, осезаемо и устойчиво прилагане на реформите“. \r\nПоследният проект на решението от 11 октомври, с който разполага Bloomberg, дава зелена светлина за това официалните преговори за присъединяване да започнат през първата половина на следващата година, но според дипломат, цитиран от американската агенция, „никой не е доволен“ от текста. \r\nПосланиците на страните-членки на ЕС в понеделник ще се опитат да посредничат за компромис преди утрешната среща на министрите. \r\n*** \r\n \r\n  По официални данни на Централната избирателна комисия на Полша управляващата партия „Право и справедливост“ печели парламентарните избори в страната, предава  AFP . \r\nПри 82,79% обработени бюлетини, водената от Ярослав Качински политическа сила събира подкрепата на 45,16% от избирателите, докато центристката опозиция в лицето на „Гражданска коалиция“ печели 26,10%, показват официалните данни.  \r\nЛидерът на „Право и справедливост“ Ярослав Качински обяви партията си за победител още след затваряне на избирателните секции в неделя. „Спечелихме\", бяха думите, с които той се обърна към членовете на партията след края на изборния ден. \r\nРезултатите показват, че премиерът Матеуш Моравецки  би могъл да управлява сам без коалиционен партньор. Прогнозите са, че „Право и справедливост“ ще получи 239 места в новия парламент, а за абсолютно мнозинство в Сейма са нужни 231 места. \r\n*** \r\n \r\n  Управляващата партия на унгарския премиер Виктор Орбан – ФИДЕС, претърпя загуба на изборите за кмет на столицата Будапеща, съобщава германският национален ежедневник  Die Zeit . \r\nКандидатът на ФИДЕС Ищван Тарлош бе победен от претендента на опозицията Гергели Карашони. От предварителните резултати стана ясно, че последният е получил подкрепата на около 50% от избирателите в столицата, докато Тарлош е събрал около 45% от гласовете. \r\nГоворител на Карашони заяви, че Тарлош е поздравил по телефона 44-годишния си опонент за победата. „Правителството уважава решението на гражданите на Будапеща\", заяви говорител на правителството пред местните медии.  \r\nОт редакцията припомнят, че Тарлош е на кметския пост в Будапеща от 2010 г. насам. Освен Будапеща, ФИДЕС загуби и в други големи градове в страната. За министър-председателя на Унгария това беше първото поражение в изборите след встъпването му през 2010 г. Опозицията го обвинява в авторитарно и корумпирано управление. \r\n*** \r\n \r\n  Френската полиция задържа петима души във връзка със смъртоносното нападение в Парижката префектура, предава  AFP . \r\nИ петимата са задържани заради контактите си с радикализирания полицай, който отне живота на четирима свои колеги в Париж в атака по-рано месец. \r\nПолицията организира акции на три различни места в северните предградия на Париж, съобщиха съдебни източници и близки до разследването, потвърждавайки по-ранния доклад на телевизионния оператор RTL. \r\nМикаел Харпон, 45-годишен компютърен експерт, рани с нож четирима свои колеги в полицейския щаб на 3 октомври, след което бе прострелян и убит от правоохранителните органи. Разследването показа, че преди около 10 г. той е приел исляма и постепенно се е радикализирал.   \r\n***", "date": "2019.10.14", "title": "Преглед на международните новини до 13:00 часа (Агенция „Фокус“)"}
{"url": "http://www.focus-news.net/news/2019/10/14/2708229/spetsializirana-politseyska-aktsiya-se-provezhda-v-burgas.html", "text": "Специализирана полицейска акция се провежда в Бургас, научи  „Фокус“ . Операцията е на ГДБОП, Спецпрокуратурата и Криминална полиция при ОД на МВР в Бургас. По непотвърдена информация причина за акцията са изнудвания, рекетьорство, физическо насилие и принуда.  \r\nОчаквайте подробности!", "date": "2019.10.14", "title": "Специализирана полицейска акция се провежда в Бургас"}
{"url": "http://www.focus-news.net/news/2019/10/14/2708230/chlenove-na-sayuza-na-slepite-vav-veliko-tarnovo-byaha-na-ekskurziya-v-kazanlak.html", "text": "Членове на Териториална организация на Съюза на слепите – Велико Търново, придружени от служител на Дирекция „Социални дейности и здравеопазване“ при Община Велико Търново, участваха в еднодневна екскурзия до Долината на розите и град Казанлък. Това съобщиха от пресцентъра на  Община Велико Търново . \r\nПри своето еднодневно посещение 20-те членове на организацията, имаха възможност да посетят културни и исторически забележителности, сред които Тракийската гробница, Музей на розата, Исторически музей „Искра“ и др. Средствата за транспортни разходи осигури Община Велико Търново, във връзка с изпълнение на местните политики за подпомагане на хора с увреждания. \r\nТази година Териториална организация  на Съюза на слепите – Велико Търново ще отбележи своята 40-годишнина с концерт, който ще се състои на 16 октомври 2019 г. от 10.00 часа в Голяма зала на Община Велико Търново. Събитието ще бъде отбелязано с много гости и приятели на организацията, като входът е свободен за всички желаещи да уважат събитието.", "date": "2019.10.14", "title": "Членове на Съюза на слепите във Велико Търново бяха на екскурзия в Казанлък"}
{"url": "http://www.focus-news.net/news/2019/10/14/2708227/zadarzhaha-dvama-mladezhi-za-poboy-i-grabezh-na-dve-zheni-v-plevensko-selo.html", "text": "Задържаха двама младежи за побой и грабеж на две жени в плевенско село. Това съобщиха от  ОД МВР - Плевен  . На 10 октомври в полицията е получен сигнал за нанесен побой на две жени от село Бохот. Незабавно на местопрестъплението са изпратени полицейски служители. Установено е, че пострадалите – две жени на 78 и 71 г., са нападнати от маскиран, който разбил входната врата на къщата им. След заплахи, грабителят е отнел 40 лева и избягал. Потърпевшите са прегледани в ЦСМП-Плевен, където е установено, че са с охлузни рани, без опасност за живота и са освободени за домашно лечение. Уведомен дежурен прокурор. От извършените оперативни действия са установени извършителите на деянието - 20-годишен мъж от селото и 19-годишен младеж от Плевен. На лицата са повдигнати обвинения и с постановление на наблюдаващ прокурор са приведени в ОЗ \"Арести\" към затвора Плевен за срок до 72 часа. Продължава работата по документиране на престъпното деяние.", "date": "2019.10.14", "title": "Задържаха двама младежи за побой и грабеж на две жени в плевенско село"}
{"url": "http://www.focus-news.net/news/2019/10/14/2708223/okrazhniyat-sad-v-dobrich-postanovi-uslovno-nakazanie-na-rumanets-za-ukrivane-na-danatsi.html", "text": ". Условно наказание от 9 месеца лишаване от свобода с 3-годишен изпитателен срок постанови Окръжният съд в Добрич (ДОС) за румънски гражданин за неплатени данъци в особено големи размери, съобщиха от пресцентъра на  съда . Състав на Окръжния съд в Добрич призна подсъдимия за виновен в това, че от 24 февруари 2011 г. до 28 февруари 2012 г., в Генерал Тошево, при условията на продължавано престъпление, в качеството си на управител на регистрирана у нас фирма, избегнал установяването и плащането на данъчни задължения по ЗМДТ, като не подал декларации за притежавани от фирмата 97 превозни средства в двумесечен срок от придобиването им. Декларациите трябвало да бъдат подадени в отдел “Местни данъци и такси” в Община Генерал Тошево. Неплатените задължения са за данъчен период 2011 г. и 2012 г. и възлизат на 15794.76 лева. Мъжът бил управител на дружество, със седалище и адрес на управление в село Кардам, общ. Генерал Тошево, с основен предмет на дейност търговия с автомобили. Според анализ на материали по досъдебното производство румънски граждани купували превозни средства от различни държави, но заради високата първоначална такса за регистрация на МПС в Румъния, пристъпвали към по-евтин вариант. Регистрирали колите си с временни номера за максималния законов срок в страната си, като междувременно намирали лица или фирми като управляваното от подсъдимия дружество, които им помагали да се сдобият с българска регистрация на техните превозни средства. Така с пълен комплект документи и с нотариално заверено пълномощно румънските граждани получавали автомобил, с който можели да пътуват навсякъде и да се разпореждат с него. За целта били прилагани фиктивни договори за покупка на превозните средства, в които за място на сключване на сделката се посочвал един и същи град в Румъния, а за купувач процесното дружество. Почти всички договори били на една и съща цена от 150 евро, без значение на марката, модела, възрастта и състоянието на автомобила. Придобитите по този начин превозни средства от дружеството-купувач обаче не били декларирани пред община Генерал Тошево и за тях не били платени дължимите данъци. Делото премина по реда на съкратеното съдебно следствие, след като подсъдимият призна изцяло вината си и фактите, изложени в обвинителния акт. В съдебната зала той изрази съжаление за стореното, като подчерта, че е бил твърде млад, когато е извършил деянието. При определяне на наказанието на подсъдимия съдебният състав взе предвид наличието на многобройни смекчаващи вината обстоятелства - неприключилото в разумен срок разследване, чистото му съдебно минало, липсата на други противообществени прояви. Постановената присъда не е обжалвана и вече е в законна сила.", "date": "2019.10.14", "title": "Окръжният съд в Добрич постанови условно наказание на румънец за укриване на данъци"}
{"url": "http://www.focus-news.net/news/2019/10/14/2708226/tanjug-sarbiya-v-sarbiya-otkriha-nay-golemiya-vetropark-na-zapadnite-balkani.html", "text": "Най-големият ветропарк в Западните Балкани бе тържествено открит в Мраморак край Ковин, Северна Сърбия, предава  Tanjug , държавната информационна агенция на западната ни съседка. \r\nВятърният парк, оборудван с 57 генератора, ще доставя електроенергия на 113 000 домакинства и може да намали емисиите на въглероден диоксид с над 370 000 тона годишно. На церемонията по откриването на съоръжението присъстваха сръбският президент Александър Вучич, вицепредседателят Зорана Михайлович, министърът на минното дело и енергетиката Александър Антич, изпълняващият длъжността директор на националната електроенергийна компания EPS Милорад Гърчич, както и представители на ОАЕ – компании и министри.  \r\nИзграждането на ветропарка приключи през април тази година.  Проектът е дело на компаниите „Масдар“ и Vetroelektrane Balkana. \r\n \r\n  Тереза Герова", "date": "2019.10.14", "title": "Tanjug (Сърбия): В Сърбия откриха най-големия ветропарк на Западните Балкани"}
{"url": "http://www.focus-news.net/news/2019/10/14/2708233/vitseprezidentat-iliyana-yotova-dvoynite-standarti-ostavat-kato-edin-ot-osnovnite-problemi-v-es.html", "text": "Двустранните контакти между България и Франция и предизвикателствата пред Европейския съюз обсъдиха на среща на „Дондуков“ 2 вицепрезидентът Илияна Йотова и новият френски посланик Флоранс Робин, съобщиха от  пресекретариата на държавния глава . „При изпращането ми във Вашата страна президентът Макрон изтъкна отличните ни двустранни отношения“, посочи посланик Робин. Акцент в разговора бе развитието на сътрудничеството между България и Франция в областта на образованието и науката. Общо беше мнението, че качеството на образованието е определящо за цялостното развитие на личността, на обществото и на държавата. Обсъден бе проблемът с обхващането в образователната система на деца от уязвими групи, както и нарушеният баланс между образованието и професионалните умения и изискванията на пазара на труда. Категорична бе общата позиция, че образованието трябва да работи заедно с бизнеса. Френският посланик изрази готовност за редица съвместни проекти с българската държава. Вицепрезидентът Йотова и посланик Робин бяха единодушни, че са необходими повече инвестиции в науката и трябва да се развие интересът на младите към нея. На срещата бе обсъдена и бъдещата Европейска комисия. Илияна Йотова подчерта, че тя трябва да бъде съставена от силни, смели и отговорни хора, които да предлагат работещи решения на кризите в Европа. „За съжаление, предишната ЕК не можа да свърши почти нищо по мигрантския въпрос, а той днес тежи с нова сила“, посочи вицепрезидентът. Илияна Йотова изтъкна двойните стандарти като един от основните проблеми в ЕС и отбеляза като пример неприемането на България в Шенген по политически, а не технически съображения. „Проявата на тези двойни стандарти потъпква вярата на нашите граждани в обединена Европа, в общи европейски ценности“, каза вицепрезидентът, като подчерта, че България е доказал се лоялен партньор и гарант за сигурността на Балканския регион, а и на целия Европейски съюз като негова външна граница.", "date": "2019.10.14", "title": "Вицепрезидентът Илияна Йотова: Двойните стандарти остават като един от основните проблеми в ЕС"}
{"url": "http://www.focus-news.net/news/2019/10/14/2708228/15-detsa-posetiha-parviya-urok-na-nedelnoto-uchilishte-v-simitliyskoto-selo-cherniche-v-oblast-blagoevgrad.html", "text": "15 деца посетиха първия урок на Неделното училище в симитлийското село Черниче, предаде репортер на  Радио „Фокус“ – Пирин . Той се състоя на 13 октомври. Урокът бе воден от Цветанка Костуркова и в присъствието на отец Велизар. Занятията ще се провеждат в новопостроената сграда в двора на храма в село Черниче, всяка неделя от седмицата от 12:30 часа. \r\nЛивия НИНОВА", "date": "2019.10.14", "title": "15 деца посетиха първия урок на Неделното училище в симитлийското село Черниче в област Благоевград"}
{"url": "http://www.focus-news.net/news/2019/10/14/2708232/chetvartoklasnitsi-i-roditeli-provedoha-pohod-do-prirodniya-fenomen-kamennata-svatba-kray-kardzhali-po-povod-svetovniya-den-na-hodeneto.html", "text": "Четвъртокласници и родители проведоха поход до природния феномен Каменната сватба край Кърджали по повод Световния ден на ходенето. Походът е организиран от Общински съвет по наркотични вещества в Кърджали. Това съобщи председателя на съвета Сезгин Бекир, предаде кореспондент на  Радио „Фокус“ . Кръстословици на тема „Превенция на употребата на алкохол и цигари, както и превенция на агресията” са попълвали децата и са участвали в игри за развиване на наблюдателност и концентрация „Мемори лото“. Изнесена е и специална беседа за превенция на рисковото поведение при различните възрастови групи със съдействието на членове на Съвета на децата. \r\nДарина ДЕЕНИЧИНА", "date": "2019.10.14", "title": "Четвъртокласници и родители проведоха поход до природния феномен Каменната сватба край Кърджали по повод Световния ден на ходенето"}
{"url": "http://www.focus-news.net/news/2019/10/14/2708231/osmoto-izdanie-na-festival-na-kestena-se-provede-v-selo-kolarovo-v-obshtina-petrich.html", "text": "Стотици гости от цяла България и чужбина се събраха за да отбележат осмото издание на кестеновия празник на 12 октомври. Това съобщиха за  Радио „Фокус“ – Пирин  от Дирекция природен парк „Беласица“. В центъра на събитието бяха пъстроцветните шатри отрупани с оригинални местни ястия приготвени от кестени. Всеки посетител на  празника имаше възможност да опита руло от кестени, тиква с кестени, пиле с кестени, кестенови кремчета, печени и варени кестени. Богатата фолклорна програма и колоритните щандове, приготвени от гостоприемните домакини, направиха празника на Подгорието едно от най-вкусните и пъстри събития. \r\nДиректорът на Дирекция на Природен парк „Беласица“ инж. Добриел Радев приветства от сцената всички присъстващи. Официални гости на „Фестивал на кестена 2019 г.“ бяха народният представител Георги Динев, заместник-областният управител Антоанета Янчева, член на управителният съвет на Югозападното държавно предприятие инж. Ваня Каменова, заместник-директорът на Югозападното държавно предприятие инж. Антоанета Дивилска, директорът на дирекция „Финанси и стопански дейности“ към община Петрич Борислав Коларов, директорът на РДГ-Благоевград инж. Сашко Попов, директорът на ТП ДГС-Петрич инж. Христо Делин и кметът на село Коларово Атанас Гошев. \r\nФестивалът се организира от Дирекция на Природен парк „Беласица“ към Изпълнителна агенция по горите с финансовата подкрепа на  Югозападното държавно предприятие и Община Петрич, в партньорство с Българска фондация „Биоразнообразие“ и Пирински туристически форум, със съдействието на Исторически музей град Петрич, както и с активното участие на кметовете, читалищните секретари и хората от района на Природен парк „Беласица“.", "date": "2019.10.14", "title": "Осмото издание на Фестивал на кестена се проведе в село Коларово в община Петрич"}
{"url": "http://www.focus-news.net/news/2019/10/14/2708236/valcho-cholakov-oblasten-upravitel-na-burgas-za-2018-ta-godina-imame-nad-850-000-turisti-ot-germaniya-edna-ogromna-chast-ot-turisticheskiya-produkt-koyto-balgariya-predostavya-kato-pazar.html", "text": "Не отдавна такъв форум бе проведен в Областна администрация – Бургас. Отчитайки тази честота на форумите, ръстът на търговските отношения между България и Германия в последните три години, статистиката е само нагоре и то в проценти. Това каза областният управител на Бургас Вълчо Чолаков по време на германо-българския икономически форум, който се провежда в Бургас, предаде репортер на  Радио „Фокус“-Бургас . „Отчитайки огромния принос на германската икономика за нашата такава, смятам че тези форми на съвместна дейност, споделяйки практики, знания, умения са една много важна част за развитие на нашия регион. Като представител на Бургаска област, аз лично предпочитам тези инвестиции и намерения да се случват приоритетно тук“, каза още Чолаков и добави, че не на последно място внимание обръща и на туризма, който за 2018-та година има над 850 000 туристи от Германия – една огромна част от туристическия продукт, който България предоставя като пазар. „При всяка една среща с немски инвеститори аз се интересувам какво не ни достига и какво още трябва да направим. Мненията са, че България, Бургас и регионът не се отличават към настоящия момент много от останалите места за правене на бизнес в Европа, което показва един изключителен успех и на местната власт, както и на доброто взаимодействие между немския и българския бизнес“, заяви областният управител на Бургас. \r\nДеница ДИМИТРОВА", "date": "2019.10.14", "title": "Вълчо Чолаков, областен управител на Бургас: За 2018-та година имаме над 850 000 туристи от Германия – една огромна част от туристическия продукт, който България предоставя като пазар"}
{"url": "http://www.focus-news.net/news/2019/10/14/2708235/57-godishen-mazh-ot-shumen-e-zadarzhan-sled-kato-otpravil-zakani-i-zaplahi-che-shte-postavi-vzrivno-ustroystvo-v-radio.html", "text": "57-годишен мъж от Шумен е задържан в полицейското управление след като отправил закани и заплахи, че ще постави взривно устройство в радио. Това съобщиха от пресцентъра на  ОДМВР - Шумен . За намеренията си мъжът съобщил на спешния телефон в 02:55 часа на 13 октомври. Предприети са незабавни действия и е установена самоличността му. При претърсване в дома му не били намерени оръжия, боеприпаси, взривни вещества и пиротехнически изделия. Пред униформените мъжът обяснил, че причина за отправените закани станала определен вид музика, която пускали по радиото. Задържан бил за срок до 24 часа в полицейското управление в Шумен. За извършено престъпление по чл. 326 ал. 1 от НК е образувано досъдебно производство.", "date": "2019.10.14", "title": "57-годишен мъж от Шумен е задържан след като отправил закани и заплахи, че ще постави взривно устройство в радио"}
{"url": "http://www.focus-news.net/news/2019/10/14/2708224/hilda-kazasyan-i-plevenskata-filharmoniya-predstavyat-vechnite-pesni-na-vili-kazasyan.html", "text": "„С музиката на Вили“ представят на 28 октомври Хилда Казасян, Васил Петров и Плевенската филхармония. Това съобщиха от  пресцентъра на Община Сливен . Концертът ще се проведе в зала „Сливен“ и ще премине под диригентството на Борислав Йоцов. В него ще участват и джазовото трио Христо Йоцов, Живко Петров и Димитър Карамфилов. Началният час е 19 часа. Билети могат да бъдат закупени на касата на зала „Сливен“ или резервация на телефон: 0895 300 370.", "date": "2019.10.14", "title": "Хилда Казасян и Плевенската филхармония представят вечните песни на Вили Казасян"}
{"url": "http://www.focus-news.net/news/2019/10/14/2708240/mestni-izbori-2019-kandidat-kmetat-d-r-atanas-kambitov-pozdravi-potrebitelite-na-dom-za-stari-hora-sveta-petka-v-kvartal-strumsko.html", "text": "Кандидатът-кметът за трети мандат д-р Атанас Камбитов бе официален гост в Дома за възрастни хора „Св. Петка“ в квартал „Струмско“, който днес отбелязва патронния си празник.  Това съобщиха от пресцентъра на  предизборния му щаб . Д-р Камбитов поздрави потребителите и им пожела здраве и спокойни дни. \r\n„Нека света Петка закриля Вас, Вашите семейства и приятели! Искам да благодаря и на хората, които ежедневно се грижат за Вас. Благодаря им за усилията, себеотдаването и обичта, защото това е изключително важно“, каза д-р Атанас Камбитов. Той поднесе и подаръци на потребителите на Дома. \r\nВсички бяха поздравени със специално музикално-танцова програма от възпитаници на „Пиринкса китка“ с ръководител Лилян Данчев и от самодеен състав „Златна възраст“ към Дневен център за стари хора. \r\nКапацитетът на институцията е 87 души, като са осигурени 24 часови здравни грижи и рехабилитация, организация на свободното време и лични контакти, трудотерапевтична дейност. От създаването му до този момент се полагат непрекъснати усилия за поддържане и подобряване на материалната база и условията за живот на потребителите. \r\nВ  програмата на д-р Камбитов е заложено изграждане на спортна площадка в двора на дома,а достъпът до нея ще бъде през отделен вход.", "date": "2019.10.14", "title": "Местни избори 2019: Кандидат-кметът д-р Атанас Камбитов поздрави потребителите на  Дом за стари хора „Света Петка“ в квартал „Струмско“"}
{"url": "http://www.focus-news.net/news/2019/10/14/2708220/tass-siriyskata-armiya-vleze-v-grad-tabka-i-vze-pod-kontrol-voennoto-letishte.html", "text": "Сирийските правителствени сили взеха под контрол едновременно няколко населени места в северната сирийска провинция Ракка, съобщи държавната агенция SANA, предава  ТАСС . \r\nСпоред информацията на сирийската обществена медия, армията на президента Башар Асад е взела град Табка край Ефратския ВЕЦ, както и разположеното там военно летище. \r\nАгенцията съобщава още, че правителствените сили влизат в град Айн Иса в провинция Рака, където местното население се е събрало на входа на града, за да посрещне сирийските военни. \r\nПо-рано SANA съобщи за разполагането на подразделения на сирийската армия в населеното място Тел Тамер в северозападната част на провинция Хасака, на 30 км от границата с Турция. \r\n \r\nПревод и редакция:", "date": "2019.10.14", "title": "ТАСС: Сирийската армия влезе в град Табка и взе под контрол военното летище"}
{"url": "http://www.focus-news.net/news/2019/10/14/2708234/spetsializiranata-prokuratura-i-gdbop-razsledvat-prestapna-grupa-za-iznudvaniya-chrez-zaplahi-deystvashta-na-teritoriyata-na-oblast-burgas.html", "text": "Специализираната прокуратура и ГДБОП разследват организирана престъпна група за изнудвания чрез заплахи, действаща на територията на област Бургас. Това съобщиха от пресцентъра на  Апелативна специализирана прокуратура . Извършват се действия по разследването на организирана престъпна група. Тя е действала чрез заплахи и физическо насилие. Информация за хода на досъдебното производство ще бъде предоставена след приключване на процесуално-следствените действия.", "date": "2019.10.14", "title": "Специализираната прокуратура и ГДБОП разследват престъпна група за изнудвания чрез заплахи, действаща на територията на област Бургас"}
{"url": "http://www.focus-news.net/news/2019/10/14/2708237/v-dobrich-shte-se-provede-brifing-po-povod-izlozhba-ot-arhitekturniya-konkurs-nov-oblik-na-tsentralen-pazar-dobrich-i-prilezhashtata-mu-teritoriya.html", "text": "В града ще се проведе брифинг по повод изложба от архитектурния конкурс „Нов облик на Централен пазар - Добрич и прилежащата му територия“. Това съобщиха от пресцентъра на  Общината . Изложбата е подредена на площад „Свобода“ и съдържа проекти на участниците в архитектурния конкурс. Арх. Боян Коларов ще бъде на мястото днес в 15.00 часа и ще даде повече информация по темата.", "date": "2019.10.14", "title": "В Добрич ще се проведе брифинг по повод изложба от архитектурния конкурс „Нов облик на Централен пазар - Добрич и прилежащата му територия“"}
{"url": "http://www.focus-news.net/news/2019/10/14/2708241/razkriha-nelegalna-zaryadna-stantsiya-za-goriva-v-rayona-na-gurkovo.html", "text": "Нелегална зарядна станция за горива разкриха служители на сектор “Противодействие на криминалната престъпност” в ОДМВР при специализрана полицейска операция за пресичане на незаконна търговия с акцизни стоки (горива). Това съобщиха от  ОДМВР-Стара Загора . В района на Гурково те спрели товарен автомобил \"Фиат\", управляван от 54-годишен местен жител. При извършената проверка униформените установили, че товарният отсек на автомобила е оборудван с 6 метални варела с вместимост от по 200 л. и с монтирана 12 волтова електрическа помпа за източване на гориво, три от варелите съдържали общо 480 литра дизелово гориво, за което водачът не разполагал с документ за произход и платен акциз. В хода на продължилите процесуални действия, в двора на къщата, обитавана от мъжа, полицаите открили множество метални варели, пластмасови бутилки и туби, съдържащи общо 1070 литра дизелово гориво без документи за произход. Иззетото общо количество гориво е 1550 литра. За случая е уведомена ГД \"Митническо разследване и разузнаване\".", "date": "2019.10.14", "title": "Разкриха нелегална зарядна станция за горива в района на Гурково"}
{"url": "http://www.focus-news.net/news/2019/10/14/2708243/emsc-zemetresenie-ot-37-po-skalata-na-rihter-e-useteno-v-atina.html", "text": "Серия земетресения, най-силното от които с магнитуд от 3,7 по скалата на Рихтер, са регистрирани в Гърция, показва справка на  официалната интернет страница на Европейския сеизмологичен средиземноморски център (EMSC) . \r\nПоследният и най-силен трус е отчетен в 12:24 часа местно време (съвпада с българското време). Епицентърът му е бил на 94 км западно от Атина и на 31 км югозападно от Ливадия, с дълбочина от пет километра под земната кора. \r\n \r\n  Тереза Герова", "date": "2019.10.14", "title": "EMSC: Земетресение от 3,7 по скалата на Рихтер е усетено в Атина"}
{"url": "http://www.focus-news.net/news/2019/10/14/2708238/avtomobil-blasna-dete-vav-varna.html", "text": "Автомобил блъсна дете във Варна. Това съобщиха от  ОДМВР-Варна . На 13 октомври, около 11:45 часа, на ул. \"Дунав\", е възникнал пътен инцидент. Водачът на лек автомобил \"Шевролет\", мъж на 51 г. от Варна, по време на движение, при завой наляво, не пропуска и блъска пешеходец - дете, което пресича платното за движение. Вследствие на инцидента момченцето получава контузни наранявания, прегледано е и освободено, без опасност за живота.", "date": "2019.10.14", "title": "Автомобил блъсна дете във Варна"}
{"url": "http://www.focus-news.net/news/2019/10/14/2708246/obshtina-veliko-tarnovo-izvarshi-repatrirane-na-oshte-dva-avtomobila-izlezli-ot-upotreba.html", "text": "В изпълнение на своите устойчиви политики за осигуряване на чиста и приветлива градска среда Община Велико Търново извърши за пореден път репатрирането на още два, излезли от употреба автомобила. Това съобщиха от пресцентъра на  Общината . Изоставените от собствениците си возила са се намирали в района на улица „Козлодуй“ и са репатрирани на паркинг извън чертите на града. \r\nОт началото на 2019 година служители на Община Велико Търново при извършени от тях, по заповед на кмета проверки са установили наличието на 104 излезли от употреба автомобила. 55 от собствениците, на които е направено и връчено предписание са ги изпълнили доброволно и сами са преместили автомобилите си. До момента принудително премахнатите излезли от употреба автомобили са 7. \r\nПрез следващите дни предстои репатрирането на още 3 такива автомобила, на които изтичат сроковете на връчените предизвестия.", "date": "2019.10.14", "title": "Община Велико Търново извърши репатриране на още два автомобила, излезли от употреба"}
{"url": "http://www.focus-news.net/news/2019/10/14/2708247/shestnadeset-hrama-vav-velikotarnovska-oblast-nosyat-imeto-na-sv-paraskeva.html", "text": "Шестнадесет храма във Великотърновска област носят името на „Св. Параскева“. Днес, на 14 октомври, когато Българската православна църква почита паметта на Св. Петка Търновска, те имат храмов празник, предаде репортер на  Радио „Фокус“- Велико Търново . По този повод в тях бе отслужена литургия за здраве, а на места бе раздаден и специален курбан. Църквите се намират в селата Беляковец, Въглевци, Долна Студена, Никюп, Обединение, Козаревец, Сушица, Теменуга, Дичин, Караисен, Мусина, Патреш, Деляновци, Джулюница, Страхилово и Червена. \r\nРени АТАНАСОВА", "date": "2019.10.14", "title": "Шестнадесет храма във Великотърновска област носят името на „Св. Параскева“"}
{"url": "http://www.focus-news.net/news/2019/10/14/2708249/vav-vidin-beshe-otkrita-nova-prechistvatelna-stantsiya.html", "text": "Ние дължим на българския север същото, което направихме на юг, защото на юг имаме изградени 3 магистрали, на север имаме едно парче от магистрала. Каза при откриването на пречиствателната станция във Видин Томислав Дончев , заместник министър-председател, предаде репортер на  Радио „Фокус“ – Видин . Той посочи, че когато тази кръвоносна система, т.е. новите пътища са факт , това означава, че човек не само ще се придвижва по-бързо, по-безопасно,  но ще има и директно отражение върху качеството на живот, върху икономическото развитие   на всяко населено място. „ Специално за Видин основна задача следващите три години ще бъде пътната свързаност със София. И ако всичко върви както е планирано през 2023 г. Видин трябва да има бърза връзка със столичния град. Това е коридор № 4 – десетилетия планиран, мечтан, отлаган, но парите вече са заделени като голяма част от подготвителната работа е свършена, оттук нататък без да има забавяне е важно строителите да си свършат работата“, каза Томислав Дончев. При откриването на пречиствателната станция във Видин той посочи, че във ВиК сектора  проектите са най-сложните , само може би строителството на софийското метро е по-сложно като съоръжение и големите инвестиции в железниците. Според  него това е натрупан опит, който ще даде  ефект в бъдещето.“ Аз съм сигурен, че каквато и да е инвестиция в центъра на града ще бъде видяна и одобрена от повече хора. Това не означава, че това съоръжение е по-малко важно. Може би малка част от гражданите на общината ще го видят. Но, то е по-важно дори от съоръженията на главната улица, то е инвестиция в чистотата на околната среда, чистотата на река Дунав и най-сетне инвестиция в здравето и живота на всички граждани. Това е продължение на един проект, осъществяван в предишните години , който се надявам да е решил всички проблеми и предизвикателства на града в сферата водоснабдяване и отвеждане на отпадъчни води. Общата стойност на двата проекта наближава 70 млн.лв. Тези инвестиции са важни, защото без тях всички останали са трудни и даже невъзможни“, каза Томислав Дончев. Според него тези инвестиции ще продължат. Томислав Дончев заяви, че предишните години основната тема са били води, канализация , опазване чистотата на реките, като това ще продължи, но следващите години основен акцент ще е опазване на чистотата на въздуха.“ Това не е естетическа мярка, това е свързано с качеството на живот на всеки от нас“, категоричен бе заместник министър – председателя. \r\nПроектът „Доизграждане на пречиствателна станция за отпадъчни води – гр. Видин – Втора фаза“ е реализиран по Оперативна програма „Околна среда 2014-2020 г.“. Общата му стойност е 19 505 984 лв., от които собственото финансиране е в размер на 580 415 лв. Безвъзмездните средства се предоставят от Кохезионния фонд на Европейския съюз и държавния бюджет на  Република България. \r\n \r\nАнна ЛОЗАНОВА", "date": "2019.10.14", "title": "Във Видин беше открита нова пречиствателна станция"}
{"url": "http://www.focus-news.net/news/2019/10/14/2708251/okrazhnata-prokuratura-vav-varna-predade-na-sad-mazh-napravil-opit-za-ubiystvo-i-krazhba-za-da-zalichi-sledite-si.html", "text": "Окръжната прокуратура във Варна предаде на съд мъж, направил опит за убийство и кражба, за да заличи следите си. Това съобщиха от пресцентъра на  Апелативна прокуратура - Варна . 30-годишният Теодор И. е предаден на съд от Окръжната прокуратура във Варна за опит да умъртви 85-годишния В.К. и за кражба на вещи от дома му, за да прикрие следите си. \r\nПодсъдимият, който е с чисто съдебно минало, и жертвата му се запознали по обява във вестник. Възрастният мъж притежавал собствено жилище и решил да го прехвърли на младо семейство срещу задължението то да се грижи за него. Преди да вземе това решение, 85-годишният човек пуснал в апартамента си жена, която обитавала една от стаите.  \r\nСемейството на подсъдимия Теодор живеело в къща, но не плащало редовно наема си и собственикът поискал да се изнесат. Докато търсел обява за друго жилището под наем през месец май тази година, Теодор попаднал на обявата на стареца. Свързал се с възрастния мъж и заедно със свой познат го посетили в дома му. На следващия ден В.К. поискал да се запознае със съпругата и двегодишното дете на Теодор. По време на срещата старецът заявил, че е решил да им прехвърли апартамента си срещу издръжка и гледане. \r\nНа 12 май по обяд младото семейство пристигнало в апартамента на дядото. В един момент 85-годишният направил неприлично предложение на Теодор - да остави вечерта жена си с него, за да осъществи интимен контакт с нея. Щом седнали на масата да обядват, В.К. започнал да пуска ръка на съпругата на подсъдимия. Теодор видял това и направил забележка на стареца, но той продължил с действията си. Така решил да го убие. Предприетите действия от младия мъж били разгадани от съпругата му. Тя взела детето и отишла с него в близкия магазин.  \r\nС усукана хавлиена кърпа Теодор се опитвал да удуши стареца, после го ударил с дебел учебник по вътрешни болести. Възрастният мъж паднал на земята и с ръце подсъдимият продължил да го души, удрял го с ръце по главата и тялото. Щом съпругата и детето му се върнали в апартамента, Теодор решил, че е умъртвил дядото. Издаден звук от лежащия на земята възрастен бил дочут от съпругата му и Теодор се върнал обратно, за да довърши  замисъла си.  \r\nРешил, че е довършил 85-годишния мъж, събрал всички предмети, по които смятал, че е оставил следи, както и портфейла на дядото, в който имало 1050 лева, и заедно с детето и жена си напуснали апартамента. \r\nВъзрастният човек било открит на следващия ден от наемателката. Тя уведомила синовете на В.К. Пострадалият бил откаран в болницата, където два часа по-късно починал. Тройната съдебномедицинска експертиза, назначена по делото, показала, че смъртта на възрастния мъж е настъпила от остър възпалителен процес, довел до обостряне на хроничните му заболявания.   \r\nПодсъдимият е с мярка за неотклонение „Задържане под стража“ и вече е приведен във варненския затвор. Предстои делото срещу него да бъде насрочено за разглеждане във Варненския окръжен съд.", "date": "2019.10.14", "title": "Окръжната прокуратура във Варна предаде на съд мъж, направил опит за убийство и кражба, за да заличи следите си"}
{"url": "http://www.focus-news.net/news/2019/10/14/2708242/okrazhen-sad-blagoevgrad-nalozhi-uslovna-prisada-za-futbolist-ot-sandanski-obvinen-v-otvlichane.html", "text": "Окръжен съд - Благоевград наложи условна присъда за футболист от Сандански, обвинен в отвличане. Това съобщиха от пресцентъра на  Съда . Мъжът получи една година условно с три години изпитателен срок. 28-годишният футболист с инициали З.И.Д е осъден и да заплати на потърпевшия с инициали Г.Т.Ч. от село Ново Делчево 5 хил. лв. неимуществени вреди. З.И.Д. е осъден за това, че на 23 юни 2017 година около 20.30 часа в с. Склаве, общ. Сандански, е отвлякъл Г. Т. Ч., като го е натикал в лекия си автомобил. \r\nТой е откарал насила потърпевшия пред дома си, за да му покаже записи от видеокамери, които уличават Г.Т.Ч в кражба на велосипед от роднина на осъдения футболист. \r\nПрисъдата може да бъде обжалвана и протестирана в 15-дневен срок пред Софийски апелативен съд.", "date": "2019.10.14", "title": "Окръжен съд - Благоевград наложи условна присъда за футболист от Сандански, обвинен в отвличане"}
{"url": "http://www.focus-news.net/news/2019/10/14/2708250/uchenitsi-ot-burgaskata-it-gimnaziya-specheliha-hakaton-2019.html", "text": "Възпитаници на Професионалната гимназия по компютърно програмиране и иновации спечелиха голямата награда на „Хакатон“ – 2019. Това съобщиха от  пресцентъра на Община Бургас . Те участваха с проект на мултифункционален робот, който прилага интелигентна система за напояване. Едновременно с това роботът измерва влажността и температурата на почвата и определя точното количество вода, което трябва да се използва. Темата на „Хакатон“ – 2019 бе „Създаване на приложения за синя икономика“. По време на състезанието бяха коментирани актуалните тенденции за развитие в IT сектора от водещи български и международни лектори. Акцент в презентациите бе проектът на Община Бургас на тема „Градове в действие към син растеж“ (BluAct), финансиран по програма Urbact IIIДоц. Александър Димитров – ръководител на катедра „Екология и опазване на околната среда“, представи лекция на тема „Кръгова икономика“. Състезанието се проведе в Университет „Проф. д-р Асен Златаров“ Бургас и се организира с изключителната подкрепа на Община Бургас, фирмите „Технологика“, ScaleFocus, Codific, „Мусала Софт“, „Клъстер ИКТ Бургас“, ERP Bulgaria, EPAM, Sutherland, BluAct, MSCOMP. В тазгодишното издание на „Хакатон“ участваха 20 отбора с общо 67 състезатели. Целта на инициативата е да дава поле за изява на млади хора с интереси в разработването на софтуерни приложения.", "date": "2019.10.14", "title": "Ученици от бургаската IT гимназия спечелиха „Хакатон“ – 2019"}
{"url": "http://www.focus-news.net/news/2019/10/14/2708239/ria-novosti-erdogan-poiska-ot-nato-da-napravi-izbor-mezhdu-turtsiya-i-teroristite.html", "text": "Президентът на Турция Реджеп Таийп Ердоган заяви, че НАТО не оказва нужната подкпрепа на неговата страна и поиска от Алианса да направи избор между Анкара и терористите, предава  РИА Новости . \r\n„Ние сме член на НАТО, къде е член 5-ти (от Устава, който предполага отговор на всички страни-членки на Алианса при нападение срещу една от тях), а ние се намираме под заплаха от терористична организация. И, в съответствие с 5-ти член, НАТО трябва да е с нас. С нас ли сте, или с терористите? Не дават конкретен отговор“, подчерта той в разговор с журналистите. \r\nДържавният глава също така допусна, че случващото се може да бъде свързано с това, че Турция е единствената мюсюлманска страна в НАТО. \r\nОсвен това Ердоган добави, че германският канцлер Ангела Меркел и британският премиер Борис Джонсън, с които е провел телефонни преговори, „се намират под сериозен натиск от дезинформацията“. \r\n \r\nПревод и редакция:", "date": "2019.10.14", "title": "РИА Новости: Ердоган поиска от НАТО да направи избор между Турция и терористите"}
{"url": "http://www.focus-news.net/news/2019/10/14/2708245/boyko-sinapov-novinata-koyato-obyaviha-premierat-borisov-i-ministar-taneva-e-mnogo-dobra-za-vsichki-zemedelski-proizvoditeli-i-zhivotnovadi.html", "text": "Всяко едно навременно или по-ранно плащане за нас животновъдите е добро дошло, защото стъпвайки в зимния период, най-големите разходи за един животновъд са през тези сезони – есента и зимата. Това каза председателят на \"Обединени български животновъди\" Бойко Синапов в интервю за  Агенция „Фокус“  за 15-ото юбилейно „Национално животновъдно изложение Сливен 2019“. „Тези средства са ни необходими и ние много пъти сме заявявали на Министерството на земеделието, когато закъснеят с някакви плащания. Всяко плащане, дошло преди Нова година, се отразява много добре на всички животновъди“, посочи той. По думите му новината, която са обявили министър-председателят Бойко Борисов и министърът на земеделието и храните Десислава Танева на изложението в Сливен е много добра за всички български земеделски производители и животновъди, защото всички плащания по различните мерки са били обявени по график. Според Синапов успешната формула за постигане на желаните резултати е силен и постоянен диалог с Министерството на земеделието. „В тази връзка искам да благодаря на министър-председателя ни, че винаги е показвал лоялност и точност към нас. За пореден път го показа по време на изложението в Сливен – дойде при нас и разговаряхме близо 2 часа. Обсъдихме всички проблеми, които има нашия сектор. Г-н Борисов винаги е показвал добро отношение към българските животновъди“, допълни той.  \r\nЗорница КОСТАДИНОВА \r\n \r\n Пълния текст на интервюто четете по-късно в „Мнение”", "date": "2019.10.14", "title": "Бойко Синапов: Новината, която обявиха премиерът Борисов и министър Танева е много добра за всички земеделски производители и животновъди"}
{"url": "http://www.focus-news.net/news/2019/10/14/2708248/tass-ot-shvetsiya-zayaviha-che-v-es-nyama-edinstvo-za-nalaganeto-na-orazheyno-embargo-na-turtsiya.html", "text": "Не всички страни-членки на ЕС подкрепят налагането на оръжейно ембарго на Турция, както предложи Швеция. Това заяви в понеделник пред „Шведското радио“ министърът на външните работи на кралството Анн Линде преди срещата с колегите си в Люксембург, предава  ТАСС . \r\n„Когато стана известно, че Швеция ще поиска това, няколко страни заявиха: „Какво можем да направим, трябва ли да подкрепим оръжейното ембарго, нужни ли са ни собствени правила. Но въпросът е за необходимостта от реакция, а не само обсъждането й“, поясни тя. \r\nКакто отбелязва Шведското радио, причината за липса на единодушие относно ембаргото е, че някои страни са се изплашили от заплахите на турския президент Реджеп Таийп ердоган да отвори границите на Турция с ЕС за милиони бежанци. \r\nВъншният министър на Швеция счита, че тя и нейните колеги все още могат да се договорят да направят първата малка стъпка към по-строги мерки срещу Турция. \r\n„Може да се постигне съгласие ЕС да създаде работна група, която бързо да обмисли възможните ограничения“, заяви Линде. \r\n \r\nПревод и редакция:", "date": "2019.10.14", "title": "ТАСС: От Швеция заявиха, че в ЕС няма единство за налагането на оръжейно ембарго на Турция"}
{"url": "http://www.focus-news.net/news/2019/10/14/2708257/politsai-ot-kostenets-zadarzhaha-mazh-vlachil-s-avtomobila-si-kuche.html", "text": "Полицаи от Костенец задържаха мъж, влачил с автомобила си куче. Това съобщиха от  ОДМВР-София . Около 8:25 часа, на 12 октомври на тел. 112 е получен сигнал за куче, завързано за движещ се лек автомобил в Момин проход. Служители на полицията в Костенец са реагирали светкавично и посоченият автомобил Фолксваген Пасат\"бил спрян от автопатрул броени минути по-късно на улица в града. Установено било, че за автомобила е завързано кучето на водача и собственик на колата. При извършения оглед в присъствието на ветеринарен лекар по лапите на животното са установени наранявания, без опасност за живота му. 47-годишният мъж е задържан за срок до 24 часа.", "date": "2019.10.14", "title": "Полицаи от Костенец задържаха мъж, влачил с автомобила си куче"}
{"url": "http://www.focus-news.net/news/2019/10/14/2708258/belovo-otbelyazva-50-godini-ot-obyavyavaneto-si-za-grad.html", "text": "Белово отбелязва 50 години от обявяването си за град, съобщи за  Радио „Фокус“ – Пазарджик  директорът на Историческия музей в Белово Севдалина Попова. Тя обясни, че днес годишнината ще бъде отбелязана с тържество на площад „Освобождение“ и откриване на фото-документална изложба „Белово – история в образи“. Честването се организира от общината, съвместно с културните организации в града като на него са поканени да присъстват жители и гости на Белово. \r\nВаня НИКОЛОВА", "date": "2019.10.14", "title": "Белово отбелязва 50 години от обявяването си за град"}
{"url": "http://www.focus-news.net/news/2019/10/14/2708252/dvama-mladezhi-sa-prebili-20-godishen-shumenets-postradaliyat-e-v-bolnitsa.html", "text": "Двама 22-годишни били задържани в полицейското управление в Шумен след като причинили телесна повреда на 20-годишен шуменец. Това съобщиха от  ОД на МВР- Шумен . Около 04:00 часа на 13 октомври пред заведение на бул. “Симеон Велики“ в Шумен възникнал скандал по време на който П.И. и К.В. нанесли удари с юмрук и крака в областта на главата на местен 20-годишен. След преглед в МБАЛ- Шумен била установена фрактура на носни кости. Пострадалият е настанен за лечение в болничното заведение без опасност за живота. За извършено престъпление по чл. 129 ал. 1 от НК е образувано досъдебно производство.", "date": "2019.10.14", "title": "Двама младежи са пребили 20-годишен шуменец, пострадалият е в болница"}
{"url": "http://www.focus-news.net/news/2019/10/14/2708254/zadarzhaha-kriminalno-proyaven-i-osazhdan-botevgradchanin-za-prichinena-telesna-povreda-na-mazh.html", "text": "Задържаха криминално проявен и осъждан ботевградчанин за причинена телесна повреда на негов съгражданин. Това съобщиха от  ОДМВР-София . Около 6:20 часа, на 12 октомври от Филиала за спешна медицинска помощ в Ботевград сигнализирали в районното управление за приет мъж с прободна рана в областта на корема. Изпратените веднага на място полицейски служители установили, че пострадалият е 46- годишен мъж, който заявил, че след възникнал скандал в местно казино е бил ранен от мъж, когото знае само по малко име. В хода на предприето разследване, криминалистите установили и разпитали свидетели на инцидента и установили самоличността на извършителя. 25- годишният криминално проявен и осъждан ботевградчанин бил обявен за общодържавно издирване и след активни полицейски действия задържан час преди полунощ същия ден. Пострадалият бил транспортиран в болнично заведение без опасност за живота, а по случая образувано досъдебно производство. След доклад на събраните доказателства в прокуратурата, вчера извършителят е обвинен за причиняване на средна телесна повреда и задържан за срок до 72 часа.", "date": "2019.10.14", "title": "Задържаха криминално проявен и осъждан ботевградчанин за причинена телесна повреда на мъж"}
{"url": "http://www.focus-news.net/news/2019/10/14/2708259/do-kraya-na-denya-shte-bade-povdignato-obvinenie-na-izvarshitelya-na-ubiystvoto-v-kostenets.html", "text": "До края на деня ще бъде повдигнато обвинение на извършителя на убийството в Костенец. Това съобщиха от пресцентъра на  МВР . Подробности по разследването представиха директорът на ОДМВР - София и административният ръководител на Софийска окръжна прокуратура \r\nВеднага след получаването на сигнала за мъж в безпомощно състояние пред адрес в град Костенец на място бяха изпратени служители на районното управление и Спешна помощ. Установена бе смъртта на 34-годишен мъж. Незабавно сформирахме екипи от криминалисти на ОДМВР - София, РУ - Костенец и ГДНП и предприехме бързи оперативно-издирвателни действия за установяване и задържане на евентуалните извършители на тежкото престъпление. „В рамките на 6 часа задържахме младеж на 18 г. и 24-годишна жена, за които бяха установени данни за съпричастност“, съобщи старши комисар Николай Спасов. „Вече имаме самопризнания от единия от задържаните. Основният мотив, по който работят разследващите, е лични отношения между жертвата и задържаната жена“, допълни директорът на ОДМВР - София. \r\nОт извършените до момента процесуално-следствени действия - два огледа на местопроизшествие, съдебно-медицинска експертиза и разпити на свидетели, имаме насоченост към автора на криминалното деяние, добави окръжният прокурор на София Наталия Николова. „В рамките на днешния ден той ще бъде привлечен като обвиняем и задържан за 72 часа. Намерено е оръжието, с което се предполага, че е извършено убийството. Ще бъде назначена експертиза и в тази посока. Към момента е изяснено, че след събиране и употреба на алкохол е възникнал скандал, вследствие на който се е стигнало до криминалното деяние. Процесуално-следствените действия продължават“, уточни Николова.", "date": "2019.10.14", "title": "До края на деня ще бъде повдигнато обвинение на извършителя на убийството в Костенец"}
{"url": "http://www.focus-news.net/news/2019/10/14/2708260/devet-mashini-i-gotova-produktsiya-sa-izgoreli-pri-pozhar-v-tseh-za-plastmasovi-izdeliya-v-selo-kapitan-dimitrievo-v-oblast-pazardzhik.html", "text": "Огнеборци от РСПБЗН-Пещера са гасили пожар в цех за пластмасови изделия в пещерското село Капитан Димитриево, съобщиха от  ОД на МВР в Пазаржик . Сигнал за възникналия пожар е подаден около 22.20 часа в събота. Незабавно към мястото са насочени екипи на РСПБЗН-Пещера и автопатрул на районното управление. Пристигайки огнеборците са установили, че гори цех за пластмасови изделия, собственост на частна фирма. След като е загасен пожарът на местопроизшествието е извършен оглед от дежурна група при РУ-Пещера. Огънят е изпепелил девет машини и готова продукция. Размерът на нанесените щети, както и причината за възникване на инцидента се изясняват. По случая се води полицейско производство.", "date": "2019.10.14", "title": "Девет машини и готова продукция са изгорели при пожар в цех за пластмасови изделия в село Капитан Димитриево в област Пазарджик"}
{"url": "http://www.focus-news.net/news/2019/10/14/2708255/dmitriy-peskov-rusiya-ne-bi-iskala-dori-da-misli-za-vazmozhno-voenno-stalknoveniya-s-turtsiya-v-siriya.html", "text": "Москва не би искала дори да мисли за възможно военно стълкновение с Турция в Сирия, заяви прессекретарят на руския президент Дмитрий Песков, цитиран от  РИА Новости . \r\n„Дори не бихме искали да мислим за такъв вариант... Затова съществуват много канали за връзка между нашите военни, за които вече съм говорил“, заяви говорителят на Кремъл пред журналистите в отговор на съответстващ въпрос. \r\nВ хода на брифинга Песков получи въпрос дали, от гледна точка на Русия, не е време Турция да напусне Сирия, изхождайки от това, че задачата й за борба с тероризма вече е изпълнена. Прессекретарят на Владимир Путин каза, че не може да отговори на този въпрос, „а това могат да направят само военните“. \r\n \r\nПревод и редакция:", "date": "2019.10.14", "title": "Дмитрий Песков: Русия не би искала дори да мисли за възможно военно стълкновения с Турция в Сирия"}
{"url": "http://www.focus-news.net/news/2019/10/14/2708262/chetirima-imanyari-sa-ustanoveni-ot-politsiyata-v-zemlishteto-na-selo-ruzhitsa.html", "text": "Бързо производство за търсене на археологически обекти без разрешително е започнато в Районно управление на МВР – Каолиново след получен сигнал. Това съобщиха от  ОДМВР – Шумен . Около 15.00 часа на 12 октомври било съобщено, че в землището на село Ружица са забелязани мъже с метал детектори. На място веднага бил насочен полицейски екип. Установени били четирима мъже от Нови пазар - на  58, 59, 60 и 62 г. Били изкопали овална дупка с диаметър около 40 см с дълбочина около 25 см. На място от четиримата били иззети били пет устройства с вид на метал детектор и четири лопати. В условия на неотложност били извършени претърсвания в домовете им. В жилищата на Д.Д. на 58 г. и Р.Р. на 62 г. били намерени и иззети 12 обекта с вид на старинни предмети, метален кръгъл предмет с изобразена на него конска глава, 12 монети с вид на старинни и други два предмета с неправилна форма. Експертиза ще установи дали това са културно-исторически ценности. Работата по образуваното производство продължава.", "date": "2019.10.14", "title": "Четирима иманяри са установени от полицията в землището на село Ружица"}
{"url": "http://www.focus-news.net/news/2019/10/14/2708253/rechta-na-kralitsa-elizabet-ii-v-parlamenta-brekzit-na-31-oktomvri-e-prioritet-za-pravitelstvoto.html", "text": "Великобритания все още се стреми към излизане от структурите на Общността в края на месеца. Това заяви кралица Елизабет II в реч пред парламента в Лондон, предава  AFP . \r\n„Приоритетът на моето правителство винаги е бил да осигуря излизането на Обединеното кралство от Европейския съюз на 31 октомври\", увери британската кралица. Тя обяви: „Моето правителство възнамерява да работи за ново партньорство с ЕС, основано на свободната търговия и приятелското сътрудничество. Моите министри ще работят за прилагане на нови режими за риболова, селското стопанство и търговия, използвайки възможностите, които произтичат от излизането от ЕС\". \r\nМеждувременно в Брюксел продължават разговорите за подписване на споразумение за Брекзит, припомня агенцията. \r\n \r\n  Тереза Герова", "date": "2019.10.14", "title": "Речта на кралица Елизабет II в парламента: Брекзит на 31 октомври е приоритет за правителството"}
{"url": "http://www.focus-news.net/news/2019/10/14/2708244/parvi-sluchay-na-afrikanska-chuma-e-registriran-v-rayona-na-asenovgrad.html", "text": "Първи случай на африканска чума е регистриран в района на Асеновград. Това каза за  Радио „Фокус“ – Пловдив  инж. Слави Богутев, директор на Държавно горско стопанство - Асеновград. Случаят касае отстреляно от ловци диво прасе в землището на село Узуново. Месото от животното веднага е било дадено за изследване в лаборатория в София, а резултатът от повторната проба също се е оказал положителен. „Пробата е потвърдена в петък. Действа се съгласно заповедта на министъра на земеделието, храните и горите –  заразеното диво прасе е загробено в специално определените за това места, а в района на отстрела е определена карантинна зона в радиус от 5 километра. Изцяло се забранява всякаква човешка дейност, както и достъпът на хора и домашни животни в тази зона. Карантинният срок е един месец“, каза Богутев и изрази надежда, че това ще бъде единственият констатиран случай на африканска чума в района. \r\nТони МИХАЙЛОВ", "date": "2019.10.14", "title": "Първи случай на африканска чума е регистриран в района на Асеновград"}
{"url": "http://www.focus-news.net/news/2019/10/14/2708261/afp-ispanskiyat-premier-prizova-za-nova-glava-v-otnosheniyata-s-kataluniya.html", "text": "Министър-председателят на Испания Педро Санчес призова за „обръщане на страницата“ в отношенията с Каталуния, след като 12 от лидерите на североизточния регион бяха осъдени за ролята им в събитията от есента на 2017 г., предава  AFP . \r\n„След решението на ВС трябва да обърнем страницата към мирно съществуване с Каталуния на база диалог… Можем да започнем нова глава на модерна, плурална и толерантна Каталуния, която заема заслужено място в Испания“, изрази увереност премиерът. \r\nВърховният съд на Испания осъди деветима каталунски лидери на лишаване от свобода за срок от девет до 13 години за противодържавна дейност и злоупотреба с публични средства. Прокуратурата настоя за по-строги наказания за обвиняемите. Тя призова на бившия вицепредседател на Женералитата на Каталуния Ориол Жункерас да бъде наложено наказание за 25 г. затвор.  \r\n„Върховният съд осъди Ориел Жункерас на 13 г. затвор... на основание противодържавна дейност и злоупотреба с публични средства\", се казва в решението на институцията. Трима други министри на Барселона бяха осъдени на по 12 г. лишаване от свобода. \r\nБившият каталунски лидер Карлес Пучдемон обяви за кошмарни присъдите на Върховния съд на Испания срещу част от водачите на сепаратисткото движение в испанската автономна област. \r\n„Общо 100 години затвор. Какъв кошмар“, написа Пучдемон в „Туитър“. „ Трябва да реагираме. Заради бъдещето на нашите синове и дъщери. Заради демокрацията. Заради Европа. Заради Каталуния“. \r\n \r\n \r\n  Тереза Герова", "date": "2019.10.14", "title": "AFP: Испанският премиер призова за „нова глава“ в отношенията с Каталуния"}
{"url": "http://www.focus-news.net/news/2019/10/14/2708266/navarshvat-se-140-godini-ot-rozhdenieto-na-balgarskiya-ofitser-i-revolyutsioner-vladimir-kanazirev.html", "text": "Навършват се 140 години от рождението на българския офицер и революционер Владимир Каназирев. За  Радио „Фокус“ – Пирин  историкът и уредник в Регионален исторически музей – Благоевград д-р Елена Чългънова съобщи, че по този повод в края на миналия месец в Разлог е била представена авторската ѝ книга „Владимир Каназирев от Разлог до Сент Луис (1879-1962)“. Тя припомни, че Владимир Николов Каназирев е роден в Мехомия, днес Разлог. Той е бил юрист, учител, офицер (подполковник) и революционер, разложки войвода на Върховния македоно-одрински комитет. Д-р Чългънова допълни, че книгата  „Владимир Каназирев от Разлог до Сент Луис (1879-1962)“ е плод на 18-годишен изследователски труд. Основната ѝ цел е била да разкаже за живота на Каназирев, който тя определя като изключително интересен и изобилстващ от истории, които си заслужава да бъдат прочетени. Д-р Чългънова заяви, че книгата е биографична и е с доста плътно покритие на исторически факти от националната история. Също така има много фактология, свързана с родното място на Владимир Каназирев, а именно Разлог. Тя добави, че той е бил една изключителна личност, която с оръжие, но и с перо в ръката защитава българската национална кауза.  „Да си призная откровено, когато започнах да пиша книгата не предполагах, че толкова време ще ми отнеме събирането на материали. Първоначално започнах с написването на един малък доклад от 12 страници за участието на Владимир Каназирев в Илинденско – Преображенското въстание, но постепенно, когато се задълбочих в детайлите и архивите, открих много информация. Тя се оказа достатъчно голяма, за да мога да формулирам книга, в основната на която е моята дисертация“, подчерта д-р Чългънова. Тя обясни, че в книгата, освен факти и история, има и много хубав илюстративен материал, част от който представлява лични снимки на фамилията Каназиреви, които са ѝ били предоставени от наследниците на Владимир Каназирев, за да ги използва в книгата си, но и за да ги представи пред широката общественост. „Това, което съм събрала в книгата е малка част от снимките и документите, които открих и които могат да се покажат, но има време. Може би в бъдеще ще допълним изданието“, коментира д-р Чългънова. Тя посочи, че книгата е издадена в малък тираж и за момента може да се намери единствено в Историческия музей на град Разлог. \r\n \r\nЛивия НИНОВА", "date": "2019.10.14", "title": "Навършват се 140 години от рождението на българския офицер и революционер Владимир Каназирев"}
{"url": "http://www.focus-news.net/news/2019/10/14/2708265/dve-laboratorii-za-proizvodstvo-na-sintetichni-narkotitsi-v-domashni-usloviya-sa-razkriti-v-stara-zagora-zadarzhani-sa-dvama-dushi.html", "text": "Две лаборатории за производство на синтетични наркотици в домашни условия са разкрити в Стара Загора, задържани са двама мъже – на 24 и 33 години. Това съобщиха от пресцентъра на  МВР . На 9 октомври служители на Второ РУ – Стара Загора провели специализирана полицейска операция за противодействие на производството и разпространението на наркотични вещества, в хода на която е задържан 24-годишен местен жител. При извършено претърсване в жилището му в Стара Загора, полицаите намерили различни химически вещества и съдове с полепнали по тях остатъчни количества от тях, за които има данни, че са използвани за производство на синтетични наркотици в домашни условия. Иззети са също найлонови торбички, съдържащи около 13 г белезникави кристалообразни вещества, реагирали при полевия наркотест на метамфетамин, 4 хартиени опаковки със същата дрога, полиетиленова торбичка с около 4 гр канабис. Два дни по-късно, в хода на аналогична спецакция, осъществена от служители на Първо РУ – Стара Загора, е извършено претърсване и изземване в апартамент, обитаван от 33-годишен мъж. Открити са голям брой стъклени и пластмасови бутилки, съдържащи прекурсори за производство на наркотици, и различни съдове с полепнали по тях остатъчни количества от химични вещества. Иззети са също 140 таблетки от различни медикаменти, 5 топчета канабис, кутийка, съдържаща опаковано в полиетиленови пликчета белезникаво,  кристалообразно  вещество,  което при  тестване с полеви наркотест реагира на метамфетамин. Иззетите вещества са предадени за експертиза. \r\nС постановление на Окръжна прокуратура – Стара Загора на двамата мъже са наложени мерки за неотклонение „задържане под стража“ за срок от 72 часа, а работата по образуваните досъдебни производства продължава под ръководството на прокуратурата.", "date": "2019.10.14", "title": "Две лаборатории за производство на синтетични наркотици в домашни условия са разкрити в Стара Загора, задържани са двама души"}
{"url": "http://www.focus-news.net/news/2019/10/14/2708267/tsvetan-sashev-istorik-hora-kato-angel-cherkezov-sa-osoben-fenomen-na-edna-otminala-epoha-profesionalni-administratori-v-nay-dobriya-smisal-na-dumata.html", "text": "„Хора като Ангел Черкезов са особен феномен на една отминала епоха - професионални администратори в най-добрия смисъл на думата“. Това заяви Цветан Сашев, уредник в отдел „Нова и най-нова история“ в Регионалния исторически музей в Добрич, автор на ново изследване за един позабравен или почти непознат на съвременниците ни кмет, предаде кореспондентът на  Радио „Фокус” – Варна . Ангел Черкезов е кмет на град Добрич през 1941 г. Един забравен администратор, допринесъл за развитието на града в една превратна епоха, тази между Крайовския договор и 9 септември 1944 г. След възвръщането на Южна Добруджа към България предизвикателствата са изключително големи не само поради регионалните специфики, но и поради международната конюнктура. Статията на Цветан Сашев описва управленските механизми, характерни за 40-те години на 20 век. „Ангел Черкезов е една от най-интересните фигури на епохата. Той е един от поредицата кметове, които в тази епоха идват от централната част на България, пък и от Северозапада и биват назначени в добруджанския град. Първите кметове на Добрич след Крайовския договор от края на 40-та година до 44-та, първите три кмета са приходящи. Това са хора, които не са от региона, не са от града. Примерно първият кмет Старцев е от Русе, вторият за който говорим, е от горнооряховското село Лозен, третият кмет - Първан Бъчваров, е от Монтанско. Това са хора, които са командировани в Добрич. Едва четвъртият кмет е местен - Веско Василев. Ангел Черкезов е една интересна фигура от епохата, тъй като той е човек с интересно образование. Имам предвид, че той е юрист, но в епохата се е приемало, че този тип хора са професионални администратори. Те имат най-добра подготовка и съответно и шлифовка. Той пристигайки в града, идва като командирован от Никопол, където е бил околийски управител. Всъщност той от околийски управител на град Никопол става кмет на град Добрич през месец април 1941 година. Кмет е на града 9 месеца. Едно от интересните неща, които се случват по време на неговото управление, е началото на делото за национализиране на местната електрическа компания. Делото завършва след като Ангел Черкезов вече не е кмет на града, но делото е важно с това, че в крайна сметка централата бива придобита, тя която е собственост на румънско дружество, бива придобита от българската държава и това води до понижаване цените на електроенергията за българите. Ангел Черкезов един от кметовете, които полагат основите на управлението в града. Не бива да забравяме, че реално погледнато, с макар и малки прекъсвания, след 1913 година Добрич е част от Румъния. Всъщност след Крайовския договор и навлизането на българските войски в България, се налага едно ново управление. Добрич и съответно Южна Добруджа, ставайки част от България, се налага да имат управление, което е българско и по обективни причини, тъй като в района няма достатъчно подготвени хора, а освен това тези, които са били подготвени, всъщност са били част от системата на Румъния, говоря от управленската система на Румъния, в Добруджа се налага да бъдат командировани хора от вътрешността на България, докато бъдат създадени и съответно оформени, обучени и Ангел Черкезов е точно от този тип хора“, разказа Цветан Сашев. Той подчерта, че десетилетия наред не се е знаело абсолютно нищо за него. В Книгата на кметството е имало запазени негови решения като кмет. След периода му на управление на Добрич нищо не се знае за него. Историкът посочи, че Ангел Черкезов прави редица важни за града неща. Сред тях са обновяване на водопреносната мрежа и то с модерните за времето си манесманови тръби, издействане на субсидия за местния театър, който от него момент се превръща в професионален, държавата дава около 500 000 лв., има не малко новопостроени или ремонтирани училища, поставено е началото на организираното функциониране на читалището в града и то под патронажа на държавата. В Управителния съвет на културното ведомство влиза тогавашният секретар на общината. Друг важен момент от този период е възстановяването на Добрички панаир и подпомагането от страна на държавата, която осигурява 50% намаление за придвижване с българските железници за тези, които желаят да участват в панаира. „Хора от типа на Ангел Черкезов са наистина професионални администратори в най-добрия смисъл на думата. Да, те са назначавани, длъжностите не са изборни, но за сметка на това, те са били изключително подготвени хора, които функционират по възможно най-динамичния и адекватен начин. И не напразно, макар и командировани и премествани на най-различни места, този тип хора вършат изключително голям обем от дейност“, каза Цветан Сашев.  \r\nЖулиета НИКОЛОВА", "date": "2019.10.14", "title": "Цветан Сашев, историк: Хора като Ангел Черкезов са особен феномен на една отминала епоха - професионални администратори в най-добрия смисъл на думата"}
{"url": "http://www.focus-news.net/news/2019/10/14/2708264/10-dushi-sa-zadarzhani-pri-spetsializiranata-aktsiya-v-burgas.html", "text": "10 души са задържани при специализираната акция в Бургас. Това съобщиха от  прокуратурата . До момента са извършени 40 претърсвания на недвижими имоти, автомобили, както и лични обиски. Предстои да се определи колко от тях ще бъдат привлечени към наказателна отговорност и ще им бъдат определени мерки за неотклонение. Продължават разпитите на свидетели, сред които и пострадали от престъпната дейност на групата. Специализираната прокуратура, ГДБОП и ОДМВР-Бургас извършват действия по разследването на организираната престъпна група за изнудвания, чрез заплахи и физическо насилие, действала на територията на Бургас и Бургаска област.", "date": "2019.10.14", "title": "10 души са задържани при специализираната акция в Бургас"}
{"url": "http://www.focus-news.net/news/2019/10/14/2708268/nyakolko-sportni-turnira-se-provedoha-v-stara-zagora-v-ramkite-na-programata-za-praznika-na-grada.html", "text": "През почивните дни в Стара Загора се проведоха няколко турнира, които затвърждават спортния дух на града. Това съобщиха от пресцентъра на  Общината . Проявите бяха част от календара със събития, посветени на 5 октомври - Ден на Стара Загора. Съботната сутрин започна с надпревара по кросфит за деца от 10 до 16 години в парк „Зеления клин“, а час по-късно бе дадено началото на 4-тата Балканиада по футбол за ветерани. Участие в нея взеха отбори от България, Гърция, Турция и Сърбия. В спора за първото място отборът на „Берое“ – ветерани, победи представителите на Бурса, а с бронзовите медали се окичиха ветераните от Ниш.  \r\nНа стадион „Трейс арена“, се проведе първото издание на турнир за Купата на кмета „Самарско знаме“. 20 отбора от цялата страна премериха сили в надправарата по минифутбол. Победител е отборът на „Уефалона“ от Хасково, на второ място се класира отборът на „МФК Сани МЛ“ от София, а трети - „Ел Галактикос“ от Стара Загора. Бяха раздадени призове за най-добър вратар, най-полезен играч и голмайстор на турнира. \r\nФутболни умения показаха и отбори в турнир за хора с увреден слух, който се проведе на игрищата за мини футбол, източно от Плувния басейн в града. В него призьори съответно са отборите на Дупница, София, Варна, Бургас, Пловдив и Стара Загора. \r\nНад 200 състезатели от 13 клуба, момчета и момичета, на възраст от 13 до 15 години, показаха умения и талант с шпага в Турнир по фехтовка „Купа Стара Загора“, който се проведе в един от старозагорските търговски центрове.  \r\nНеделният ден събра любителите на традиционните народни борби на стадион „Трйс арена“. В събитията се включиха временно изпълняващият длъжността кмет на Стара Загора инж. Янчо Калоянов, заместник-кметовете Красимира Чахова и Йордан Николов, народни представители, общински съветници, секретарят на старозагорската администрация Делян Иванов, както и представители на отдел „Спорт и туризъм“. Сред официалните гости бяха президентът на Българската федерация по борба Христо Маринов и световният шампион и бронзов олимпийски медалист Явор Янакиев.", "date": "2019.10.14", "title": "Няколко спортни турнира се проведоха в Стара Загора в рамките на програмата за празника на града"}
{"url": "http://www.focus-news.net/news/2019/10/14/2708263/boyko-sinapov-obedineni-balgarski-zhivotnovadi-na-izlozhenieto-v-sliven-pokazahme-che-v-balgariya-ima-dosta-stabilni-porodi-v-ovtsevadstvoto-i-v-govedovadstvoto.html", "text": "На изложението се опитахме да покажем, че в България има доста стабилни породи в овцевъдството и в говедовъдството и трябва да правим всичко възможно да бъде запазено. Изпълнителната агенция по селекцията си свърши перфектно работата. Ние, развъдните асоциации, защото аз оглавявам една от големите в говедовъдството – на черно-шареното, кафявото и българското кафяво говедо, показахме много добри животни, които бяха наградени. Това каза председателят на \"Обединени български животновъди\" Бойко Синапов в интервю за  Агенция „Фокус“  за 15-ото юбилейно „Национално животновъдно изложение Сливен 2019“. „Развъдната дейност в България назад във времето беше доста позабравена. Последните години, с това, което държавата прави – заделяйки средства за развъдна дейност, вървим в правилната посока. На всички трябва да е ясно, че когато ги няма фермерите, няма да има нито развъдна дейност, нито животновъдство. Затова аз винаги съм акцентирал на това да обърнем сериозно внимание на животновъдите, защото намалят. Не заради средства или програми, трудностите идват от друго перо“, обясни той. По думите му българският животновъд трябва да знае, че задължението му е да си гледа животните във фермата. Според Синапов това е посоката, за да бъдат запазени тези хора. Той поясни, че имаме и животни и перспектива, затова трябва да направим така, че повече млади хора да се захващат с животновъдство. „В момента в България единственият истински работещ сектор е българското земеделие и сектор животновъдство. Ние с продуктите и животните излизаме в Европа и показваме какво имаме. Тези изложения са за това“, посочи Синапов. По думите му, трябва да защитаваме продуктите, които произвеждаме в България, защото вкусовите качества на нашите меса, сирена и т.н. безспорно са много добри. \r\nЗорница КОСТАДИНОВА \r\n \r\n Пълния текст на интервюто четете по-късно в „Мнение”", "date": "2019.10.14", "title": "Бойко Синапов, \"Обединени български животновъди\": На изложението в Сливен показахме, че в България има доста стабилни породи в овцевъдството и в говедовъдството"}
{"url": "http://www.focus-news.net/news/2019/10/14/2708269/sloboden-pechat-makedoniya-gratskata-tsarkva-pred-razkol-zaradi-pozitsiyata-kam-ukrainskite-razkolnitsii.html", "text": "Съборът на Гръцката православна църква (ГПЦ) на 12 октомври призна правото на константинополския патриарх Вартоломей да може сам да решава на коя църква да предоставя автокефален статут. Освен това, на събора бе решено още да се предостави на архиепископа на Атина и цяла Гърция Йероним да продължи да се занимава с въпроса около признанието на новата църковна структура в Украйна, предава скопското електронно издание  „Слободен печат“ . \r\nИзточници от ГПЦ разказаха пред местните медии, че решението на извънредния архиерейски събор не означава признаване на „новата църква в Украйна и че признанието ще бъде окончателно, само ако архиепископ Йероним спомене по време на литургия името на главата на самопровъзгласената нова украинска църква Епифаний“. \r\nПонастоящем е известно, че 10 митрополита на ГПЦ са поискали дебатите относно евентуалното признание на Православната църква в Украйна (ПЦУ) да бъдат отложени. Според запознати с въпроса, както предават гръцките медии, поддръжниците на признаването на автокефалията на ПЦУ имат амбиции да завземат архиепископския престол на ГПЦ. \r\nСпоред източниците, евентуално признание на автокефалията на новата украинска църква може да предизвика сериозен разкол в ГПЦ. \r\nВсе пак все още се чака дали гръцкият архиепископ Йероним ще спомене по време на съвместната си литургия с патриарх Вартоломей в Света Гора името на главата на новата разколническа църква в Украйна Епифаний. Ако го спомене, това ще означава признание според църковните закони, посочват църковни източници. \r\nВ края на миналата година по инициатива на украинските власти и Константинополската патриаршия е създадена така наречената „Православна църква в Украйна“, схизматична структура, създадена от две неканонични църкви. С придобиването на автокефален томос от патриарх Вартоломей, новата църковна структура става изцяло зависима от Константинополската патриаршия. \r\nНо до днес нито една поместна църква не е признала украинската църква. За православната църква единствената канонична църква в Украйна е Украинската православна църква – Московска патриаршия. \r\n Агенция „Фокус“ припомня, че  ГПЦ е под юрисдикцията на Константинополската патриаршия и  именно заради това главата на Гръцката църква е архиепископ, а не патриарх. Поради тази причина отдавна се очакваше Атина да признае решението на Фенер за преминаване на украинските разколнически структури под юрисдикцията на Константинополската патриаршия. \r\n \r\nПревод и редакция:", "date": "2019.10.14", "title": "„Слободен печат“ (Македония): Гръцката църква пред разкол заради позицията към украинските разколници?"}
{"url": "http://www.focus-news.net/news/2019/10/14/2708271/d-r-nikolay-skenderski-napadanieto-na-vranite-po-skoro-e-zakachka-s-drug-biologichen-vid-na-tyahna-teritoriya-na-mestoobitanie.html", "text": "Нападанието на враните по-скоро е закачка с друг биологичен вид на тяхна територия на местообитание. Това каза в интервю за  Агенция „Фокус“  д-р Николай Скендерски, ветеринарен лекар в Столичния зоопарк по повод сигнал на наши читатели за нападение от врани в Северния парк. Той обясни, че когато враните правят ята, обикновено сутрин по-рано, може да има закачки, но не и да нападат хора и да ги кълват. „Не сме определили защо точно в тези сезони  мигрират и се извиват се сутрин и т.н. Това до определена степен е загадка. Някои казват, че това е свързано с размножителния период. Нали се сещате, че в момента не е размножителният период на враните. Това обикновено става напролет. В момента не е толкова до това, а колкото като гео-магнитни излъчвания, съпроводени с промяна на времето. Обикновено те се явяват, когато може да се влоши времето и може обратното,  както е в случая. Това са догадки, няма категорични становища. Другото обяснение е, че могат да нападнат хора, но това по-скоро е закачка с друг биологичен вид на тяхна територия на местообитание“, обясни ветеринарят.  \r\nДеница КИТАНОВА  \r\n \r\n Пълния текст на интервюто четете по-късно в „Мнение“", "date": "2019.10.14", "title": "Д-р Николай Скендерски: Нападанието на враните по-скоро е закачка с друг биологичен вид на тяхна територия на местообитание"}
{"url": "http://www.focus-news.net/news/2019/10/14/2708270/vavezhda-se-vremenna-organizatsiya-na-dvizhenieto-v-sofiya-zaradi-stroitelno-montazhni-raboti-po-tretiya-lach-na-metroto.html", "text": "Въвежда се временна организация на движението в София заради строително-монтажни работи по третия лъч на метрото. Това съобщиха от пресцентъра на  Столична община . От 15 октомври 2019 г. до 30 октомври 2019 г. ще бъде забранено влизането на превозни средства по лявата пътна лента от южното пътно платно на бул. „Евлоги и Христо Георгиеви” в участъка между ул. „Мизия” и ул. „Шипка”. Движението ще се извършва еднопосочно в две пътни ленти от южното пътно платно на бул. „Евлоги и Христо Георгиеви” в същия участък в посока ул. „Оборище”. Причината за направената промяна е извършването на строително-монтажни работи по обект на третия лъч на метрото в София (ІІІ диаметър – Позиция 4 - от ул. „Житница” до бул. „Янко Сакъзов” - тунелен участък – Етап 3 за Вентилационна уредба 7 при Военна академия – ВОД).", "date": "2019.10.14", "title": "Въвежда се временна организация на движението в София заради строително-монтажни работи по третия лъч на метрото"}
{"url": "http://www.focus-news.net/news/2019/10/14/2708272/politsiyata-razsledva-smartta-na-anglichanin-v-sofiya.html", "text": "Към 10.00 часа тази сутрин в центъра на София е намерен англичанин в неадекватно състояние. Това казаха за  Агенция \"Фокус\"  от  пресцентъра на МВР . Чужденецът, който е буйствал,  е откаран в болница. По-късно е починал. Причините за смъртта се изясняват.  \r\nЗорница КОСТАДИНОВА", "date": "2019.10.14", "title": "Полицията разследва смъртта на англичанин в София"}
{"url": "http://www.focus-news.net/news/2019/10/14/2708276/d-r-nikolay-skenderski-garvanite-i-vranite-ne-mogat-da-ni-napravyat-pochti-nishto-osven-da-predizvikat-stresovi-situatsii.html", "text": "Гарваните и враните не могат да ни направят почти нищо освен да предизвикат стресови ситуации. Това каза в интервю за   Агенция „Фокус“  д-р Николай Скендерски, ветеринарен лекар в Столичния зоопарк по повод сигнал на наши читатели за нападение от врани в Северния парк. По думите му е възможно леко накълваване. Той сравни гарваните с птици като рибоядите. „Аз съм преглеждал рибояди, докарани от ТЕЦ „Марица Изток“. Те са много коварни. Когато са в чувал, ако се отвори невнимателно, може да ви се насочат към очите. Тогава вече нещата стават много сериозни. Гарваните едва ли се насочват, най-много да има леко ощипване. „Тук няма стаден инстинкт един като ви нападне, примерно 50 гарвана да ви нападнат. Канибализмът при тях не е до такава степен“, каза още д-р Скендерски.  \r\nДеница КИТАНОВА  \r\n \r\n Пълния текст на интервюто четете по-късно в „Мнение“", "date": "2019.10.14", "title": "Д-р Николай Скендерски: Гарваните и враните не могат да ни направят почти нищо освен да предизвикат стресови ситуации"}
{"url": "http://www.focus-news.net/news/2019/10/14/2708273/gd-granichna-politsiya-trafikat-na-gkpp-kapitan-andreevo-e-silno-intenziven-na-izhod-za-tovarni-avtomobili.html", "text": "Трафикът на ГКПП \"Капитан Андреево\" на границата с Република Турция е силно интензивен на изход за товарни автомобили, по данни към 13.30 часа. Това съобщиха от  ГД \"Гранична полиция\" . На ГКПП \"Дунав мост-Видин\" на границата с Румъния трафикът е интензивен на изход за товарни автомобили.  \r\nНа ГКПП \"Златарево\" на границата с Република Северна Македония движението е затруднено поради извършване на ремонтно-строителни дейности. Трафикът на останалите пунктове е нормален.  \r\nПреминаването през всички контролно-пропускателни пунктове на границите с Република Сърбия и Република Северна Македония се осъществява нормално.", "date": "2019.10.14", "title": "ГД \"Гранична полиция\": Трафикът на ГКПП \"Капитан Андреево\" е силно интензивен на изход за товарни автомобили"}
{"url": "http://www.focus-news.net/news/2019/10/14/2708274/mestni-izbori-2019-4-podvizhni-izbiratelni-sektsii-shte-se-formirat-na-teritoriyata-na-obshtina-kardzhali.html", "text": "4 подвижни избирателни секции са били утвърдени и ще бъдат открити на територията на общината, съобщиха от Общинската избирателна комисия-Кърджали, предаде кореспондент на   Радио „Фокус“  . Формирането на структурата и съдържанието на единната номерация на 4-те подвижни избирателни секциии (ПСИК) при произвеждане на изборите за общински съветници са били предмет на решението на ОИК за обхват на територията на община Кърджали и номера както следва: ПСИК 091600159 град  Кърджали - на бул. „България“ №41; ПСИК с. Костино - 091600160 за с. Костино и с. Опълченско ще бъде в с. Костино в кметството; ПСИК- №091600161 с. Мост, с. Звезделина и с. Жинзифово ще бъде открита в с. Мост в кметството, ПСИК №091600162 – с. Рани лист за с. Рани лист, с. Болярци, с. Долна крепост, с.Иванци, с. Скърбино, с. Солище, с.Невестино и с.Стремци ще бъде открита в кметството в с. Рани лист. \r\nДарина ДЕЕНИЧИНА", "date": "2019.10.14", "title": "Местни избори 2019: 4 подвижни избирателни секции ще се формират на територията на община Кърджали"}
{"url": "http://www.focus-news.net/news/2019/10/14/2708275/sport-shinikova-ne-vleze-v-osnovnata-shema-na-turnira-v-moskva.html", "text": "Изабелла Шиникова не успя да влезе в основната схема на турнира в Москва. В трети и последен кръг от квалификациите на втората ракета на България при дамите отстъпи пред световната №155 Яна Чепелова след 5:7, 4:6. \r\nШиникова започна по впечатляващ начин участието си в пресявките на турнира в руската столица. Българката се нуждаеше от по-малко от час, за да елиминира втората поставена Виталия Диатченко, а във втората фаза надделя над Олга Данилович. Днес обаче 169-ата в класирането българка не успя да победи словакинята.", "date": "2019.10.14", "title": "Спорт: Шиникова не влезе в основната схема на турнира в Москва"}
{"url": "http://www.focus-news.net/news/2019/10/14/2708256/poradi-avariya-bez-voda-sa-zhiveeshtite-na-ulitsa-v-pazardzhik-i-v-selo-patalenitsa.html", "text": "Поради авария на уличен водопровод е нарушено водоподаването в Пазарджик на улица „Мария Луиза“, съобщиха от  ВиК – услуги . Поради авария на уличен водопровод е нарушено водоподаването и в село Паталеница. Екипи на дружеството работят за отстраняване на проблемите. Очакваният час за възстановяване на нормалното водоподаване е 16.00 часа.", "date": "2019.10.14", "title": "Поради авария без вода са живеещите на улица в Пазарджик и в село Паталеница"}
{"url": "http://www.focus-news.net/news/2019/10/14/2708284/sky-news-mazh-ograbi-banka-v-teksas-za-da-kupi-prasten-na-izbranitsata-si.html", "text": "Ден преди сватбата си, мъж от американския щат Тексас решава да обере банка, за да купи пръстените за големия ден, съобщава британският телевизионен канал  Sky News . \r\n36-годишният мъж заплашил касиера в банката, като му е казал, че има пистолет, и му е поискал пари в брой. След като ги е взел, младоженецът е напуснал сградата. Малко по-късно обаче полицията разпространява видео от престъплението. Годеницата ги вижда в социалната мрежа „Фейсбук“ и разпознава бъдещия си съпруг. Впоследствие мъжът е арестуван от полицията. \r\n \r\n  Тереза Герова", "date": "2019.10.14", "title": "Sky News: Мъж ограби банка в Тексас, за да купи пръстен на избраницата си"}
{"url": "http://www.focus-news.net/news/2019/10/14/2708277/zapochna-podmyanata-na-novite-osvetitelni-tela-po-ulitsite-v-dimitrovgrad.html", "text": "След близо двегодишно забавяне по избор на изпълнител и обжалване на процедурите в Димитровград вече започна подмяната на новите осветителни тела по улиците в града с цел подобряване на качеството и повишаване на ефетивността на уличното осветление. Това съобщиха от пресцентъра на  Общината . Съществуващите осветителни тела ще бъдат подменени с нови със светодиоден източник на стълбовете с височина 9 м и мощност 55, 40 и 30 W. Подмяната ще обхване освен основните булеварди и второстепените улици. Подменят се и съществуващите паркови осветители в централната пешеходна част на града и парковите площи с нови осветителни тела с модерен дизайн със светодиоден източник – 30 W., както и старите шкафове за улично осветление с нови, защитната и комутационната апаратура за Уличното осветление ще се монтира в ново разпределително Табло Улично Осветление (ТУО). Въвежда се система на централизирано управление за включване и изключване и работа на осветителната уредба в целонощен и полунощен режим. В рамките до 3 месеца ще бъде подменено изцяло уличното осветление в града. Стойността на проекта е 1 млн. лв., а инвестицията ще спестява на общината годишно над 130 000 лв.", "date": "2019.10.14", "title": "Започна подмяната на новите осветителни тела по улиците в Димитровград"}
{"url": "http://www.focus-news.net/news/2019/10/14/2708280/mdt-konstantin-kisimov-predstavya-za-prav-pat-vav-veliko-tarnovo-detskiya-myuzikal-patilantsi.html", "text": "Музикално-драматичен театър (МДТ) „Константин Кисимов“ представя за пръв път във Велико Търново детския мюзикъл „Патиланци“. Главните герои на представлението, които ще зарадват публиката в старопрестолния град, са строгата, но справедлива баба Цоцолана и нейният внук Патиланчо. Това обобщи пред журналисти директорът на културната институция, който е и диригент на представлението, Васил Вълчев, предаде репортер на  Радио „Фокус“ – Велико Търново . Автор на постановката е проф. Александър Йосифов. Либретото на Банчо Банов е създадено по мотиви разказите на Ран Босилек, с които са израснали поколения български деца. За режисьор на спектакъла е поканен Стефан Донев, който е преподавател по актьорско майсторство в Националната музикална академия „Проф. Панчо Владигеров“ в София. Това е втората му постановка в храма на Мелпомена в старата столица. Преди време той режисира и мюзикъла „Четиримата близнаци“. „Спряхме се на това заглавие първо, защото то наистина е много добро. Аз го предложих, защото според мен то е най-доброто на Панчо Владигеров и много се харесва на децата. И аз, и художника – Лидия Каркеланова, и хореографа Катя Богданова сме търсили една съвременна и условна естетика в решението на декора, на костюмите, на реквизита, на мизансцена, на танците … Направили сме нещо в стил на „рисуван филм“, не буквално, но нещо подобно. Нашата цел е с този спектакъл децата искрено да се забавляват“,допълни Стефан Донев. Хормайстор на постановката е Яница Брънзелова. В „Патиланци“ участват солисти и оркестър на МДТ „Константин Кисимов“. В образа на Патиланчо се превъплъщава Полина Петкова, а като баба Цоцолана на сцената ще излезе Валерия Пейчева. Представлението е създадено само за три седмици, което не означава, че качеството му ще е по-ниско. Детският мюзикъл „Патиланци“ за първи път е в афиша на великотърновския театър. \r\nПремиерата ще бъде на 16 октомври (сряда) с две представление – от 10.00 и от 16.00 часа. \r\n \r\nЛуиза ТРАНЧЕВА", "date": "2019.10.14", "title": "МДТ „Константин Кисимов“ представя за пръв път във Велико Търново детския мюзикъл „Патиланци“"}
{"url": "http://www.focus-news.net/news/2019/10/14/2708282/zagadkata-anri-pik-e-dneshnoto-zaglavie-ot-afisha-na-kino-literaturniya-festival-cinelibri-v-burgas.html", "text": "\"Загадката Анри Пик\" на режисьора Реми Безансон е днешното заглавие от афиша на кино-литературния фестивал CineLibri в Бургас. Това съобщиха от пресцентъра на  Община Бургас . В ролите: Фабрис Лукини, Камий Котен, Хана Шигула, Бастиан Буйон, Астрид Уетнал и др. \r\nЗа филма: Една редакторка открива роман, който според нея е шедьовър, в специална библиотека. Там се съхраняват само ръкописи, отхвърлени от издателите. Въпросният шедьовър е подписан от Анри Пик, майстор на пици от Бретан, починал две години по-рано. Оказва се, че вдовицата му не знае нищо - нито за романа, нито за интересите на Анри в областта на литературата. Филмите от фестивала CineLibri се излъчват всяка вечер от 18.30 часа в експоцентър \"Флора\". Билетите са с редовна цена 6 лева, 5 лева за учащи и пенсионери, като могат да бъдат закупени на касата на Часовника, както и след 17.00 часа на място в експоцентър \"Флора\".", "date": "2019.10.14", "title": "\"Загадката Анри Пик\" е днешното заглавие от афиша на кино-литературния фестивал CineLibri в Бургас"}
{"url": "http://www.focus-news.net/news/2019/10/14/2708279/reuters-erdogan-signalizira-za-turska-operatsiya-v-siriyskiya-grad-manbidzh.html", "text": "Президентът на Турция Реджеп Тайип Ердоган отправи сигнал, че Анкара има за цел да прогони кюрдите от от северния сирийски град Манбидж, предава  Reuters , като пояснява, че в сутрешните часове на деня бе съобщено за споразумение между кюрдите и силите на Дамаск. \r\nГоворейки преди отпътуването си за Азербайджан, Ердоган заяви, че Турция ще изпълни плановете си за Манбидж и ще засели там арабите, след като миналата година постигна споразумение с Вашингтон за изтегляне от града на членовете на „Народни отряди за самоотбрана (YPG).  \r\n„Споразумението ни със САЩ беше терористичните организации да бъдат прогонени от Манбидж за 90 дни. Въпреки това мина една година и градът не е освободен\", заяви Ердоган пред репортери на летището в Истанбул. \r\n„Ние няма да влизаме в Манбидж... Истинските стопани на този район са арабите и племената, те ще отидат там. Нашият подход по този въпрос е те да се установят в града и да гарантират своята сигурност “, добави турският президент. \r\n \r\n  Тереза Герова", "date": "2019.10.14", "title": "Reuters: Ердоган сигнализира за турска операция в сирийския град Манбидж"}
{"url": "http://www.focus-news.net/news/2019/10/14/2708288/hilyadoletnata-istoriya-na-kyustendil-provokira-pisatelya-plamen-petkov-ot-ruse-da-predstavi-knigite-si-v-grada.html", "text": "Хилядолетната история на Кюстендил провокира писателя Пламен Петков от Русе да представи книгите си в града. В интервю за  Радио „Фокус” – Кюстендил  авторът на книгите „Престъпни мисли“ и „Голямата работа“, които ще бъдат представени от 18.00 часа в читалище „Братство”, Пламен Петков заяви, че Кюстендил е град с хилядолетна история. „Подбирам местата, на които представям книгите си. В Кюстендил са събрани моменти от най-различни епохи – Римската епоха, преминаваме през Националноосвободителните борби, тук е къщата-музей „Димитър Пешев”, тук е Художествена галерия „Владимир Димитров – Майстора”. Кюстендил е град с толкова голяма история, това е нещото, което на мен лично ми харесва като любител на историята”, каза Пламен Петков. По думите му първата книга- „Престъпни мисли”, е с криминален жанр, съдържа четири разказа и един роман. „Учил съм се от най-големите имена в криминалния жанр, нормално е първите криминални разкази да не са в място на действие България и с герои българи. Това важи за два от разказите, а в останалите два разказа героите са българи”, каза Пламен Петков. Според него най-важното в писането на криминални разкази е развитието, през цялото време да я има интригата, без излишно раздуване на произведението. В книгата „Голямата работа“ авторът разглежда живота в съвременна България в различни форми – проза, сатира и поезия. „В разказите наблягам на драматизма, на корупцията в най-различни нива, хора, взели се за голямата работа. Когато говоря за сатирата, хората избягват да ми задават въпроси. Тя е политическа и затова съм имал проблеми на други места при представянето”, каза Пламен Петков. Третият жанр във втората книга е поезията, където също има сатира. \r\n \r\nВенцеслав ИЛЧЕВ", "date": "2019.10.14", "title": "Хилядолетната история на Кюстендил провокира писателя Пламен Петков от Русе да представи книгите си в града"}
{"url": "http://www.focus-news.net/news/2019/10/14/2708286/tass-vaorazhen-mazh-e-proniknal-v-uchebniya-tsentar-na-frenskoto-mvr.html", "text": "Френското полицейско звено за борба с тероризма провежда операция по задържането на мъж, който е проникнал в център за обучение на Министерство на вътрешните работи с оръжие. Това съобщава вестник Le Parisien, предава руската информационна агенция  TACC . \r\nСпоред изданието дежурните охранители на центъра са извършили проверка и са забелязали в един от посетителите предмет, наподобяващ оръжие. Мъжът обаче е успял да влезе в съоръжението и да се смеси с тълпата.  \r\nНа местопроизшествието са пристигнали десетки служители на реда и голям брой полицейски автомобили. Друго подробности по случая на се съобщават. \r\n \r\n  Тереза Герова", "date": "2019.10.14", "title": "ТАСС: Въоръжен мъж е проникнал в учебния център на френското МВР"}
{"url": "http://www.focus-news.net/news/2019/10/14/2708287/okrazhnata-prokuratura-v-burgas-predade-na-sad-mazh-obvinen-v-izbyagvane-i-plashtane-na-danachni-zadalzheniya-v-golemi-razmeri.html", "text": "Окръжната прокуратура в Бургас предаде на съд мъж, обвинен в избягване и плащане на данъчни задължения в големи размери. Това съобщиха от  прокуратурата . \r\nОкръжна прокуратура – Бургас предаде на съд Стоян К. Той е обвинен за това, че през периода 14.07.2012 г. – 30.04.2014 г. в гр. Бургас, пред ТД на НАП – Бургас, при условията на продължавано престъпление, в качеството си на едноличен търговец с търговско дружество, избегнал и плащането на данъчни задължения в големи размери – 4 567 лева, представящи дължим данък върху добавената стойност по ЗДДС, като потвърдил неистина в (три отделни) месечни справки – декларации, които се изискват по закон, подадени от Стоян К. – престъпление по чл.255, ал.1, т.2 и т.7, вр.чл.26, ал.1 от НК. \r\nТой е обвинен и за това, че през периода 03.10.2014 г. – 03.11.2014 г.в гр.Карнобат, при условията на продължавано престъпление, в качеството си на едноличен търговец с търговско дружество, избегнал плащането на данъчни задължения – 346 023 лв., чрез извършване на сделки със свързани лица по смисъла на ДОПК, като работодател на Д.Й. – работник, заемащ длъжността „продавачи в магазини и демонстратори“, като й продал следните недвижими имоти: \r\n1. Апартамент с площ 76,71 квадратни метра в гр. Карнобат, продаден на 03.10.2014 г.; \r\n2. Търговски обект със застроена площ от 436 кв. метра в гр. Карнобат, продаден на 03.11.2014 г.; \r\n3. Магазин със застроена площ от 113,71 кв. метра в гр. Карнобат, продаден на 03.11.2014 г.; \r\n4. Магазин със застроена площ от 49,78 кв. метра в гр. Карнобат, продаден на 03.11.2014 г. \r\n- престъпление по чл.255а, ал.2, вр. ал.1, вр.чл.26, ал.1 от НК. \r\nСтоян К. е обвинен и за това, че през периода 24.04.2014 г. – 03.11.2014 г. в гр. Айтос, гр. Карнобат, гр. Бургас и гр. Несебър, при условията на продължавано престъпление, потвърдил неистина в (14 броя) писмени декларации, които по силата на закон (ДОПК) се дават пред орган на властта – нотариус, за удостоверяване на истинността на някой обстоятелства – че има непогасени, подлежащи на принудително изпълнение, задължения за данъци мита и задължителни осигурителни вноски – престъпление по чл.313, ал.1, вр. чл.26, ал.1 от НК. \r\nТой е обвинен и за това, че на 23.03.2014 г.в гр. Бургас, като търговец – едноличен търговец с търговско дружество, след като изпаднал в неплатежоспособност и в 30-дневен срок от спиране на плащанията по безспорните изискуеми парични задължения, установени с Ревизионен акт, влязъл в сила на 26.02.2014 г., не е поискал в периода 26.02.2014 г. – 27.03.2014г. от Окръжен съд – Бургас да открие производство по несъстоятелност – престъпление по чл.227б, ал.1 от НК. \r\nОкръжен съд – Бургас е насрочил заседанието си за 15.10.2019 г.", "date": "2019.10.14", "title": "Окръжната прокуратура в Бургас предаде на съд мъж, обвинен в избягване и плащане на данъчни задължения в големи размери"}
{"url": "http://www.focus-news.net/news/2019/10/14/2708285/", "text": "Агенция „Пътна инфраструктура“ откри тръжна процедура за избор на изпълнител за извършване на спасително археологическо проучване на новооткрит археологически обект при 18-ти км по трасето на път І-8 Калотина - СОП. Това съобщиха от пресцентъра на  Агенция \"Пътна инфраструктура\" . Срокът за подаване на офертите е до 21 ноември, а стойността на обществената поръчка е 86 000 лв. без ДДС. Новооткритият обект е от късната античност като по време на извършеното археологическо наблюдение са открити горели кости, фрагменти от глинени съдове и стъкло, както и фрагмент от накит. Археологическият обект е по трасето на участъка Драгоман – Сливница, чието строителство започна през май. В отсечката между км 15+500 и км 32+447 ще бъде изградено второ платно, а старото ще бъде реконструирано и пътят ще стане с магистрален габарит. Участъкът е част от автомагистрала „Европа“, която ще свързва София с ГКПП „Калотина“. Инвестицията е за 117,3 млн. лв. и е от републиканския бюджет. Срокът за завършване на строителните работи е 2021 г.", "date": "2019.10.14", "title": "86 хил. лв. са предвидени за археологическо проучване на новооткрит обект по трасето на път І-8 Калотина - СОП"}
{"url": "http://www.focus-news.net/news/2019/10/14/2708281/tass-putin-pristigna-v-dvoretsa-na-kralya-na-sauditska-arabiya.html", "text": "Президентът на Русия Владимир Путин, който е на държавна визита в Рияд, пристигна в двореца на краля на Саудитска Арабия Салман бен Абдел Азиз ал Сауд, където двамата лидери ще проведат преговори, предава  ТАСС . \r\nРуската лимузина Aurus на Путин бе съпроводена от почетен ескорт от дузина конници със знамена на Русия и Саудитска Арабия, Когато руският държавен глава излезе от автомобила, в негова чест прозвучаха фанфари и той бе посрещнат с приветствия на руския „Добре дошли!“ \r\nНаред с церемонията за официалната среща, която ще се състои в Зелената зала на двореца, в протокола е предвидено представянето пред лидерите на представители на бизнес средите и обществеността като отделна точка от програмата. Тази част от церемонията ще се проведе в Синята зала. След това лидерите ще отидат на държавен прием от името на саудитския монарх в чест на президента на Руската Федерация. След приема, който ще се проведе в затворен за пресата режим, ще започнат руско-саудитски преговори. \r\nКралският дворец „Ал Ямама“, където пристигна руският президент, е официалната резиденция на краля в Рияд, като монархът обикновено прекарва там есента и зимата. Дворецът е разположен в западната част на града и в него се провеждат заседания на Съвета на министрите, както и официални приеми и преговори с чуждестранни делегации. Дворцовият комплекс включва в себе си кралската администрация и Консултативният съвет (Съветът на Шурите). \r\n \r\nПревод и редакция:", "date": "2019.10.14", "title": "ТАСС: Путин пристигна в двореца на краля на Саудитска Арабия"}
{"url": "http://www.focus-news.net/news/2019/10/14/2708293/sport-svitolina-shte-zashtitava-titlata-si-na-finalite-na-wta.html", "text": "Елина Свитолина се класира за финалите на Женската тенис асоциация в Шънджън и ще защитава титлата, която спечели миналия сезон. \r\nСветовната номер четири включи много турнири в програмата си след US Open, за да може да си осигури място в надпреварата, която ще се проведе от 27 октомври до 3 ноември. Тя става седмата тенисистка с гарантирана позиция на финалите след Ашли Барти, Каролина Плишкова, Симона Халеп, Бианка Андрееску, Наоми Осака и Петра Квитова. \r\nСвитолина записа пореден впечатляващ сезон, в който дебютира на „мейджър“ полуфинал на Уимбълдън, а след това повтори постижението в Ню Йорк. Стигна до финалната четворка в Доха, Дубай и Индиън Уелс, игра поредни четвъртфинали в Ухан и Пекин.", "date": "2019.10.14", "title": "Спорт: Свитолина ще защитава титлата си на финалите на WTA"}
{"url": "http://www.focus-news.net/news/2019/10/14/2708289/afp-ispanskite-vlasti-izdadoha-nova-zapoved-za-arest-na-karles-puchdemon.html", "text": "Властите на Испания издадоха нова заповед за арест на бившия председател на Женералитата на Каталуния Карлес Пучдемон, една от ключовите фигури в организирането на референдума и последвалото обявяване на независимост на североизточния автономен регион, предава  AFP . \r\nПо-рано през деня Върховният съд на Испания осъди деветима каталунски лидери на лишаване от свобода за срок от 9 до 13 години за противодържавна дейност и злоупотреба с публични средства. Прокуратурата настоя за по-строги наказания за обвиняемите. Тя призова на бившия вицепредседател на Женералитата на Каталуния Ориол Жункерас да бъде наложено наказание за 25 г. затвор.  \r\n„Върховният съд осъди Ориел Жункерас на 13 г. затвор... на основание противодържавна дейност и злоупотреба с публични средства\", се казва в решението на институцията. Трима други министри на Барселона бяха осъдени на по 12 г. лишаване от свобода. \r\nПучдемон, който живее в изгнание в Белгия, обяви за кошмарни присъдите на Върховния съд на Испания срещу част от водачите на сепаратисткото движение в испанската автономна област. „Общо 100 години затвор. Какъв кошмар“, написа Пучдемон в „Туитър“. „ Трябва да реагираме. Заради бъдещето на нашите синове и дъщери. Заради демокрацията. Заради Европа. Заради Каталуния“. \r\n \r\n  Тереза Герова", "date": "2019.10.14", "title": "AFP: Испанските власти издадоха нова заповед за арест на Карлес Пучдемон"}
{"url": "http://www.focus-news.net/news/2019/10/14/2708283/radio-svobodna-evropa-makedoniya-makedonskoto-politichesko-rakovodstvo-se-sreshta-s-istoritsite-predi-zasedanieto-na-balgaro-makedonskata-komisiya-vav-vtornik.html", "text": "Македонският премиер Зоран Заев се среща в понеделник с македонския исторически екип за съвместната българо-македонска Комисия по исторически и образователни въпроси. В течение на деня министър-председателят, неговите съветници по външна политика и представители от кабинета на външния министър Никола Димитров ще проведат разговори с историците. Това се случва преди заседанието на съвместната комисия във вторник. Темата на срещата отново ще бъде Гоце Делчев, за когото не бе намерено решение в хода на предишните заседания, предава македонската редакция на  Радио „Свободна Европа“ . \r\nКакто се разбра, София даде подкрепа за присъединяването на Македония към ЕС, но при изпълнението на определени условия. \r\nКакто отбелязва медията, основните искания на българия са съвместната комисия по историческите и образователните въпроси да работи по-бързо, което би означавало да се постигнат конкретни договорки за личности като Гоце Делчев, Даме Груев, братята Миладинови и за събития като Илинденско-Преображенското въстание и Кресненско-Разложкото въстание. София иска и корекция на учебниците по история и география в най-кратки срокове, отказ на Скопие от твърденията за съществуване на македонско малцинство в България, премахване на надписите върху паметниците, паметни плочи и сгради, които съдържат „нескрита омраза към България“, като например, за българската фашистка окупация. \r\n \r\nПревод и редакция:", "date": "2019.10.14", "title": "Радио „Свободна Европа“ (Македония): Македонското политическо ръководство се среща с историците преди заседанието на българо-македонската комисия във вторник"}
{"url": "http://www.focus-news.net/news/2019/10/14/2708291/predstaviteli-na-sdvr-shte-dadat-brifing-vav-vrazka-s-predprietite-merki-za-reda-v-stolitsata-po-povod-futbolniya-mach-dnes.html", "text": "В 18 часа, в района на Сектор А на Националния стадион „Васил Левски“ представители на СДВР ще имат готовност за коментар във връзка с предприетите мерки за опазване на реда в столицата преди, по време и след футболната среща тази вечер. Това съобщиха от пресцентъра на  МВР .", "date": "2019.10.14", "title": "Представители на СДВР ще дадат брифинг във връзка с предприетите мерки за реда в столицата по повод футболния мач днес"}
{"url": "http://www.focus-news.net/news/2019/10/14/2708278/mestni-izbori-2019-kandidatat-za-kmet-na-sofiya-yordanka-fandakova-izgrazhdame-8-novi-parka-v-kvartalite.html", "text": "„По-добро качество на живот означава близък достъп до градски паркове. Затова планирахме изграждане на 8 нови парка и запазване на зелените клинове от Витоша. Вече се изработва устройствения план за парк „Кукуряк“ в „Овча купел“. Имаме подкрепата на жителите, които се включиха в обсъжданията, а ангажиментът, който поех е да създадем добра пешеходна и велосипедна свързаност на парка с жилищния комплекс „Овча Купел“ I, 4,5,6 микро район“, обясни кандидата за кмет на София Йорданка Фандъкова. Това съобщиха от пресцентъра на  ПП ГЕРБ . Тя поясни, че в момента се разработва вариант за паркинг, който ще се намира до бъдещия северен вход на парк и до метростанцията, която се изгражда. „Манастирски ливади“ е от кварталите, които имат огромна нужда от парк и зелени площи. Затова планираме линеен парк по поречието на реките Боянска Бара и Бара Изливо и имаме изготвен идеен проект“, каза Фандъкова. Третият нов парк ще е на територията бившите военни имоти в район „Младост“. Те бяха прехвърлени на общината от Министерски съвет. „Вече имаме с идеен проект и се извършва градоустройствената процедура“, поясни кандидата за кмет. Четвъртият нов парк, който тя предлага е на територията на „Студентски“, кв. „Витоша“. „Догодина със сигурност ще можем да започнем изграждането на нов парк на ул. „Черковна“ в район „Оборище“. Правим го заедно с Министерство на отбраната и Военната академия. По този начин разширяваме парка на Военна академия, който преди години отворихме за граждани“, обясни Фандъкова. Другият парк, чието изграждане може да започне през следваща година, е линейният парк по бул. „Македония“. В планирането му се включи екипа на „Вилмот архитекти“, едно от водещите архитектурни бюра във Франция. Много важно за жителите на „Младост“, „Студентски“, „Дървеница“, „Мусагеница“ е да продължим работа по парк „Въртопо“. В напреднала фаза са проучванията, които ще дадат допълнителна връзка на бул. „Цариградско  шосе“ с Околовръстния път, източно от „Горубляне“. По този начин осигуряваме достъп до бъдещия хидропарк „Искър“. Собствеността по поречието е общинска и държавна и неговото изграждане е обезпечено“, каза кандидатът за кмет на София Йорданка Фандъкова. „Една от важните задачи, която задължително трябва да приключим, е да защитим цялата територия на Борисовата градина с приемането на устройствен план. Това е единственият начин да забраним всякакво ново строителство в парка и да върнем публичните функции на къпалнята „Мария Луиза“ и Летния театър“, каза Фандъкова. „Предвиждаме и изграждането на две пешеходни и велосипедни връзки между трите части на Южния парк. По този проект вече работи главният архитект на София арх. Здравков“, обясни Фандъкова.", "date": "2019.10.14", "title": "Местни избори 2019: Кандидатът за кмет на София Йорданка Фандъкова: Изграждаме 8 нови парка в кварталите"}
{"url": "http://www.focus-news.net/news/2019/10/14/2708296/viktor-ibrishimov-aktyor-v-chuzhbina-myuzikalat-e-nay-gledanoto-stsenichno-muzikalno-proizvedenie-a-tuk-vse-oshte-e-nedorazvit.html", "text": "В чужбина мюзикълът е най-гледаното сценично музикално произведение, а тук все още е недоразвито. Това каза в интервю за  Радио „Фокус“-Велико Търново  актьорът от Държавна опера Русе Виктор Ибришимов. Той е завършил Музикалната академия в Лондон и споделя, че на практика в България никъде не се изучава музикален театър. „Дори да се загатва някъде, то е в периферията. Като държава ние сме доста назад, когато става въпрос за музикален театър и затова реших, че е добре да отида и да се изуча от извора. Отидох, кандидатствах без никакви надежди, че ще ме приемат и ето, че ме приеха“, обясни Ибришимов. Той припомни, че музикалният театър започва пътя си преди повече от 100 години в Лондон, след това се прехвърля в Америка, където се доразвива като жанр. „В момента именно Лондон и Америка са фаворитите за музикален театър. На нас ни трябва повече време, защото жанра е нов, а ние сме назад. Трябват ни и повече професионалисти от чужбина. Там реално мюзикълът е най-гледаното сценично музикално произведение и се влагат най-много пари в него. Тук има някакви заложби вече и набира скорост. Най-важното е и да се играе, и да се пее невероятно добре. Хореографията също е много различна, тя сама по себе си е отделен жанр. В България за съжаление все още няма такива професионалисти, но се надявам да наваксаме и музикалният театър да придобие все по-голяма популярност в страната ни“, допълни Виктор Ибришимов. \r\n \r\nРени АТАНАСОВА", "date": "2019.10.14", "title": "Виктор Ибришимов, актьор: В чужбина мюзикълът е най-гледаното сценично музикално произведение, а тук все още е недоразвит"}
{"url": "http://www.focus-news.net/news/2019/10/14/2708292/premierat-boyko-borisov-svikva-savet-po-sigurnostta.html", "text": "Министър-председателят Бойко Борисов свиква на 15 октомври, заседание на Съвета по сигурността във връзка с рязкото изостряне на ситуацията в Сирия, съобщиха от  правителствена информационна служба . В рамките на консултативния и координиращ орган към Министерския съвет ще бъде обсъдена обстановката в Северна Сирия и свързаните с нея процеси от регионалната и международна сигурност.", "date": "2019.10.14", "title": "Премиерът Бойко Борисов свиква Съвет по сигурността"}
{"url": "http://www.focus-news.net/news/2019/10/14/2708294/adelina-stefanova-hram-vavedeni-bogorodichno-blagoevgrad-mnogo-tsarkvi-paraklisi-i-manastiri-nosyat-imeto-na-sv-petka.html", "text": "Много църкви, параклиси и манастири носят името на Св. Петка. Това каза за  Радио „Фокус“ – Пирин  Аделина Стефанова, църковен уредник в храм „Въведени Богородично“ – Благоевград по повод църковния празник Петковден.Тя припомни, че света Петка или Параскева, наричана още Българска или Търновска, е отшелничка от XI век, родена в Египет на Мраморно море. „След смъртта на родителите на Света Петка, тя раздала наследството си на бедните и се отдала на пост и молитва в Йорданската пустиня. Преди да започне чула глас от небето, който я съветвал да се прибере в родния си град и тя така сторила, но когато се върнала в Египет след толкова години, светицата не познала никого, не познали дори и нея. Погребали я като чужденка. След години обаче се наложило да погребат нов мъртвец в нейния гроб и когато го разровили, учудването било голямо – намерили тялото ѝ непохабено от времето. При мощите ѝ болните оздравявали, слепите проглеждали, хроми прохождали“, каза още Стефанова. Тя отбеляза, че през XIII век цар Иван Асен II преместил мощите ѝ в Търново и построил храм, наречен „Преподобна Петка“. „Преди турското нашествие мощите й били пренесени във Видин, а после и в Белград. През XVI в. султан Сюлейман Великолепни завладял турската столица и пратил мощите й в Цариград като дар на патриаршията, а през XVII в. са пренесени във Влашко – град Яш в Румъния, където се намират и до днес“, подчерта Стефанова. Тя допълни, че паметта на Света Петка се пази и почита освен в България и Румъния, още в Сърбия, Гърция и Русия. „Традицията е прекрасна. Народът отбелязва този ден като начало на зимните празници. На хорото се хващат моми и ергени, а родители оглеждат играещите за бъдещи снахи или зетьове. В някои селища се прави общ курбан – коли се бик или овен и се кани цялото село на трапезата“, коментира Стефанова. Тя уточни, че на трапеза сядат и именници, които са с имената Петко, Петка, Пенка, Параскева и всички производни съвременни имена като Петя или Пепи също празнуват на този ден. „Важно е да се спомене името на светицата, а то е Света Петка или Параскева, наричана още Българска или Търновска“, допълни Стефанова. \r\nЛивия НИНОВА", "date": "2019.10.14", "title": "Аделина Стефанова, храм „Въведени Богородично“ – Благоевград: Много църкви, параклиси и манастири носят името на Св. Петка"}
{"url": "http://www.focus-news.net/news/2019/10/14/2708295/donald-tramp-kyurdite-mozhe-da-puskat-boytsite-ot-islyamska-darzhava-za-da-vkarat-sasht-v-nov-konflikt.html", "text": "Президентът на САЩ Доналд Тръмп заяви, че представители на кюрдите в Североизточна Сирия може да пускат нарочно терористите от „Ислямска държава“, за да вкарат Америка в конфликт. Той изрази това мнение на своята страница в  „Туитър“ . \r\n„Няма да влизаме в нова война между хора, които воюват помежду си от 200 години. Европа имаше възможността да прибере затворниците си от „Ислямска държава“, но не поиска да плаща цената. „Нека платят САЩ“ – казаха те. Кюрдите може да пускат някаква част, за да ни вкарат в конфликт. Много ще е лесно те да бъдат заловени отново от Турция и европейските държави, откъдето дойдоха мнозина, но те трябва да действат бързо. Идват големи санкции срещу Турция! Наистина ли хората си мислят, че ние трябва да влезем във война с члена на НАТО Турция? Идва краят на безкрайните войни!“ – написа американският лидер. \r\n \r\nПревод и редакция:", "date": "2019.10.14", "title": "Доналд Тръмп: Кюрдите може да пускат бойците от „Ислямска държава“, за да вкарат САЩ в нов конфликт"}
{"url": "http://www.focus-news.net/news/2019/10/14/2708297/", "text": "Училищните автобуси в област Смолян са в добро техническо състояние. Това каза за   Радио „Фокус“ – Смолян  старши комисар Николай Димов – директор на Областна дирекция на МВР – Смолян. Той поясни, че проверките на всички автобуси вече са приключили и не са установени проблем. „Общините и ръководствата на училищата в цялата област Смолян подходиха много отговорно и затова не констатирахме нередности при проверките“, отбеляза ст. комисар Димов. Той допълни, че от страна на органите на реда периодично се извършват проверки на автобусите, както и проверки на водачите за алкохол, но от началото на учебната година няма проблеми в тази посока.  \r\nНели ГЕРГЬОВСКА", "date": "2019.10.14", "title": "Ст. комисар Николай Димов, ОДМВР – Смолян: Училищните автобуси в областта са в добро техническо състояние"}
{"url": "http://www.focus-news.net/news/2019/10/14/2708299/v-etnografskata-ekspozitsiya-na-muzeya-v-pazardzhik-shte-bade-otkrita-izlozhba-s-blagodarnost-kam-daritelite.html", "text": "В Етнографската експозиция на Регионален исторически музей-Пазарджик, на 17 октомври от 17.00 часа, се открива изложба под надслов „С благодарност към дарителите“, посветена на 45-та годишнина на Етнографската експозиция на РИМ-Пазарджик. Това съобщиха от  музея . Тази проява РИМ-Пазарджик посвещава на дарителите, благодарение на които ежегодно се обогатява фондът на музея. В изложбата ще бъдат представени градски дамски и мъжки облекла, аксесоари, посуда, тъкани и други културни ценности, характерни за първата половина на ХХ век, които са малка част от даренията, постъпващи в музея. Изложбата популяризира родолюбивия жест на дарителите и обръща внимание на техния принос за обогатяване на музейните фондове. Адресирана е към музейните дарители. Тя е и апел към всички родолюбиви българи – да станат част от дарителите на РИМ – Пазарджик и така да допринесат за съхраняването на културната и историческа памет на нацията. Изложбата ще остане експонирана до 31 януари 2020 г. и може да бъде посетена всеки делничен ден от 9,00 до 17,00 часа и събота от 10,00 до 17,00 часа.", "date": "2019.10.14", "title": "В Етнографската експозиция на музея в Пазарджик ще бъде открита изложба „С благодарност към дарителите“"}
{"url": "http://www.focus-news.net/news/2019/10/14/2708290/telma-makedoniya-sreshtata-na-istoritsite-za-gotse-delchev-shte-e-v-ohrid.html", "text": "Поредната среща на Смесената българо-македонска комисия по историческите и образователните въпроси ще се проведе във вторник в Охрид. Основната тема на заседанието отново ще бъде „чий е Гоце Делчев“, след като на предишните срещи на комисията не бе постигнато съгласие именно по този въпрос, предава скопският телевизионен канал  „Телма“ . \r\nВ понеделник премиерът Зоран Заев ще проведе среща с македонския екип за комисията, като се очаква да изиска от него да намери общ език с българската страна в съответствие с Договора за добросъседство.  \r\nПо-рано македонският министър-председател заяви, че България има интерес от напредването на Скопие към ЕС. Той посочи, че досега комисията е постигнала съгласие за шест исторически личности, за които по-рано е имало спорове, а освен това са затворени четири глави от преговорите. Заев вярва, че ще се намерят решения в съответствие с двустранния диалог с България. \r\nОт София ще подкрепят македонската евроинтеграция, но това няма да е безусловно. \r\n \r\nПревод и редакция:", "date": "2019.10.14", "title": "„Телма“ (Македония): Срещата на историците за Гоце Делчев ще е в Охрид"}
{"url": "http://www.focus-news.net/news/2019/10/14/2708301/mestni-izbori-2019-predsedatelyat-na-dps-mustafa-karadaya-ot-kazanlak-na-tezi-izbori-tryabva-da-dadem-yasen-silen-i-moshten-znak-kam-sofiya-bryuksel-i-sveta.html", "text": "Екипът на Централния лъч на ДПС присъства на представянето на кандидатите за общински съветници на ДПС в общините Павел баня и Казанлък и кандидата за кмет на ДПС за Община Павел Баня Иса Бесоолу в град Казанлък. Това съобщиха от пресцентъра на  политическата сила . \r\nПредседателят на ДПС Мустафа Карадайъ каза, че предстоящите избори ще определят посоката на развитие на общините и на страната. Много хора може да са кандидати от различни партии, но много по-важно е каква политика и философия изповядват, заяви той. \r\nГЕРБ включиха националистите във властта, без да има нужда от това и виждаме резултата, каза лидерът на ДПС. Леви и десни, всеки който проповядва разделение и противопоставяне и омраза към различието знае, че не води до нищо добро в нашата страна, обясни лидерът. Карадайъ каза, че благодарение на почетния председател на ДПС д-р Ахмед Доган, ние се обединихме през 1989г. и докарахме демокрацията в нашата държава.  30 години ние споделяме политиката на толерантността и заедността, добави той. Карадайъ заяви, че различни хора ползват тези думички в речника си, но явно не знаят тяхното съдържание. Заедността означава да сме различни по религия и етнос, но да сме заедно. Всеки с достойнство да си отстоява своята идентичност, но заедно да градим нашето бъдеще и бъдещето на нашите деца в нашата Родина, обяви Карадайъ. \r\nЛидерът на ДПС обяви, че няма да позволим на никой да ни противопоставя нито по етнически, нито по религиозен признак. Затова на тези избори трябва да дадем ясен, силен и мощен знак към София, Брюксел и света, заяви той. \r\nКарадайъ поздрави Община Казанлък, Павел баня и цялата област Стара Загора за постигнатите резултати на изминалите евроизбори и каза, че доказахме че с нашето обединение, сила, ценности и кадри можем да успеем и на предстоящите местни избори. \r\nЗам.-председателят на ПГ на ДПС Йордан Цонев заяви, че ДПС е мащабна организация, с много ясни виждания и цели, с много мощна структура и както обича да казва почетният председател на ДПС д-р Ахмед Доган, ДПС е машина за демокрация. \r\nНищо не може да спре нас етническите българи и православни християни да бъдем в най-патриотичната партия, каквато е ДПС, каза още той. \r\nВ нашата Родина има сили, които не искат да сме заедно, живеят в миналото и такива, които смятат, че разделението по етнически и религиозен признак е някакъв патриотизъм, изтъкна още Цонев. Той каза, че това не е така, защото ако беше така нашият най-голям революционер Васил Левски нямаше да изрече великата мисъл, че в чистата и свята република ще живеем заедно като равни българи, турци, арменци, роми, евреи и всички останали етноси, обясни той. Ето това е идеологията на патриотизма и на ДПС. ДПС е единствената партия, в която патриотичният модел на Васил Левски се прилага на практика и на дела. Това е нещото, което може да възроди България, заяви още Йордан Цонев. \r\nНа предизборната среща присъства и зам.-председателят на ПГ на ДПС Халил Летифов.", "date": "2019.10.14", "title": "Местни избори 2019: Председателят на ДПС Мустафа Карадайъ от Казанлък: На тези избори трябва да дадем ясен, силен и мощен знак към София, Брюксел и света"}
{"url": "http://www.focus-news.net/news/2019/10/14/2708302/tass-stranite-ot-es-prizovaha-turtsiya-da-prekrati-voennata-operatsiya-v-siriya.html", "text": "Страните-членки на ЕС настояват Турция да прекрати военната операция в Сирия и да изтегли войските си от тази страна. Това се посочва в изявление на Съвета на министрите на външните работи на ЕС в Люксембург, цитирано от  TACC . \r\n\"Съветът отново призовава Турция да прекрати едностранните военни операции в Североизточна Сирия и да изтегли войските си\", се казва в съобщението. \r\nДържавите-членки на ЕС също се съгласиха да координират политиката си по отношение на доставките на оръжие за Турция във връзка с военната й операция в Сирия. \r\n„Държавите-членки се ангажират да заемат твърда национална позиция по отношение на политиката си за износ на оръжие за Турция, включително стриктно прилагане на критерии за регионална стабилност. По-късно тази седмица ще се свика съответна работна група на Съвета, на която ще координира и преразглежда позициите на държавите-членки по този въпрос “, се казва в изявлението. \r\nМинистрите на външните работи на 28-те държави от ЕС призовават за министерска среща на страни членки на международната коалиция за борба срещу групировката „Ислямска държава“, ръководена от САЩ във връзка с турската военна операция в Сирия. \r\n\"Необходими са в спешен порядък по-нататъшни усилия на международната общност, включително Съвета за сигурност на ООН, за прекратяване на тази едностранно военна акция. Съветът призовава за министерска среща на международната коалиция срещу „Ислямска държава“, за да разгледа как да продължи усилията си в контекста на последните събития\", продължава изявлението. \r\nОсвен това държавите-членки на ЕС се споразумяха за режим на санкции срещу Турция чрез въвеждане на ограничителни мерки срещу Анкара във връзка с нейните сондажни дейности в изключителната икономическа зона (ИИЗ) на Кипър. \r\n„Съветът въз основа на вече извършената подготвителна работа постигна съгласие относно рамката за въвеждане на ограничителни мерки срещу физически и юридически лица, отговорни за незаконните сондажи в Източното Средиземноморие. Съветът предлага на върховния представител на ЕС по външните работи и политиката на сигурност и Европейската комисия незабавно да представи съответните предложения \", се казва в изявлението. \r\n \r\n  Юлиян Марков", "date": "2019.10.14", "title": "ТАСС: Страните от ЕС призоваха Турция да прекрати военната операция в Сирия"}
{"url": "http://www.focus-news.net/news/2019/10/14/2708300/korneliya-ninova-bsp-izklyuchitelen-tsinizam-e-da-izbiesh-bez-prichina-i-dokazatelstva-poveche-ot-5-000-zhivotni-v-slivenska-oblast-i-da-obyasnyavash-kak-razvivash-zhivotnovadstvoto.html", "text": "Като изключителен цинизъм определи лидерът на БСП Корнелия Нинова изказванията на премиера Бойко Борисов за помощта на българските фермери по време на Националното изложение по животновъдство в Сливен, предаде репортер на  Радио „Фокус“  – Сливен . \r\n„Изключителен цинизъм е да избиеш без причина и доказателства повече от 5 000 животни в Сливенска област и да обясняваш как развиваш животновъдството и колко много си направил за това „, заяви Корнелия Нинова. Нинова допълни, че има право да изрази тази позиция на фона на това, колко много е направила БСП, за да защити животновъдите и в Ямболско, и в Сливен. „Това, което направиха с животните е унищожаването на цял сектор. И да дойдеш тук, и да говориш колко много си направил е груб цинизъм. С живота на хората, чийто поминък убиха“, заяви председателят на БСП. Днес Корнелия Нинова бе в Сливен за среща с членове и симпатизанти на левицата. Преди това тя се срещна с Негово Високопреосвещенство Сливенския митрополит Иоаникий. \r\n \r\nЛюдмила ЙОРГОВА", "date": "2019.10.14", "title": "Корнелия Нинова, БСП: Изключителен цинизъм е да избиеш без причина и доказателства повече от 5 000 животни в Сливенска област и да обясняваш как развиваш животновъдството"}
{"url": "http://www.focus-news.net/news/2019/10/14/2708298/okrazhna-prokuratura-stara-zagora-nablyudava-dosadebno-proizvodstvo-za-patnotransportno-proizshestvie-s-shestima-zaginali-do-razklona-na-s-hadzhidimitrovo.html", "text": "Окръжна прокуратура - Стара Загора наблюдава досъдебно производство за пътнотранспортно произшествие с шестима загинали. Това съобщиха от пресцентъра на  Апелативна прокуратура - Пловдив . Във връзка с настъпило пътнотранспортно произшествие на 14.10.2019  г., около 01,00 ч. на първокласен  път – I – 5, до разклона за с. Хаджидимитрово, общ. Казанлък  обл. Стара Загора , в Окръжна прокуратура – Стара Загора е образувано досъдебно производство. \r\nДосъдебното производство е образувано срещу неизвестен извършител за престъпление по чл. 343, ал.3, буква”б” вр. с чл. 343, ал.1, б.“в“ с чл. 342, ал.1, предл. второ от Наказателния кодекс -  за това, че при управление на моторно превозно средство нарушил правилата за движение и по непредпазливост причинил смъртта на повече от едно лице.  \r\nУстановено е, че лек автомобил, марка „Мерцедес“, със старозагорска регистрация, управляван от Ю.А., на 18 г., се е движил по първокласен  път – I – 5, в посока гр.Шипка  - гр. Казанлък. В автомобила пътували още четирима мъже  -  В.С., на 20 г., Ю.Щ., на 30 г., И.И., на 18 г.  и Г.Х., на 19 г. По същото време в посока гр. Казанлък - гр. Шипка се движил лек автомобил, марка „Ауди“, с габровска регистрация, управляван от 42-годишния Л.У. \r\nВ близост до разклона за с. Хаджидимитрово, общ. Казанлък,  е настъпил, по първоначални данни, челен сблъсък между двата автомобила. След удара те се завъртели и спрели в източния банкет на пътя, на разстояние около два метра един от друг. В резултат на удара на място са загинали Ю.А, на 18 г., Л.У. на 42 г., В.С. на 20 г., Ю.Щ. на 30 г., И.И., на 18 г.  и Г.Х., на 19 г. \r\nПо делото са разпитани свидетели. Извършен е оглед на местопроизшествие. Предстои да бъдат иззети записи от видеокамери от стопански обект, намиращ се близо до настъпилото произшествие. Назначени са експертизи – съдебномедицински, автотехническа и химически. Разследването по делото продължава, като предстои извършването на действия за установяване на обстоятелства по делото  – разпити на свидетели, изготвяне на заключенията на назначените експертизи и др.", "date": "2019.10.14", "title": "Окръжна прокуратура - Стара Загора наблюдава досъдебно производство за пътнотранспортно произшествие с шестима загинали до разклона на с. Хаджидимитрово"}
{"url": "http://www.focus-news.net/news/2019/10/14/2708307/hramov-praznik-otbelyaza-edna-ot-nay-starite-tsarkvi-vav-vidin-sveta-petka.html", "text": "Храмов празник отбеляза една от най-старите църкви във Видин – „Света Петка“, предаде репортер на  Радио „Фокус“ – Видин . Да отбележат празника и да почетат Света Петка в храма дойдоха десетки граждани. Църквата е изградена през 1636 година. От 1800 г. до 1802 година в нея служи Софроний Врачански. Църквата е изографисана, като на свода са изписани евангелски сцени, а в центъра са изобразени Христос и Богородица. \r\nСвета Петка се смята за една от покровителките на Видин. Нейното тяло е пребивавало в града през Средновековието, когато са станали много знамения и чудеса, обърнали мнозина към спасителния живот в Христа. Видинчани и днес дълбоко почитат св. Петка и всеки петък в посветения й храм се извършва тържествено богослужение. \r\nАнна ЛОЗАНОВА", "date": "2019.10.14", "title": "Храмов празник отбеляза една от най-старите църкви във Видин – „Света Петка“"}
{"url": "http://www.focus-news.net/news/2019/10/14/2708304/okrazhna-prokuratura-stara-zagora-vodi-razsledvane-za-palezh-na-dva-avtomobila-v-s-obruchishte-oblast-galabovo.html", "text": "Окръжна прокуратура – Стара Загора води разследване за палеж на два автомобила. Това съобщиха от пресцентъра на  Апелативна прокуратура - Пловдив . \r\nНа 14 октомври 2019 г., в 00,56 ч., е получен сигнал за горящи два автомобила в с . Обручище, общ. Гълъбово, обл. Стара Загора.  \r\nУстановено е, че са били запалени два автомобила – „Ауди А8“ и „Ауди А4“, паркирани пред дома на собственика им в с. Обручище, общ. Гълъбово. Двата автомобила са били паркирани един зад друг, пред входната врата на дома на собственика. Те са били запалени в предната част, вероятно под предния капак и са изгорели напълно. \r\nИзвършен е оглед на местопроизшествие. Образувано е досъдебно производство срещу неизвестен извършител за престъпление по чл. 330, ал.3 вр. с ал.1 от Наказателния кодекс -  за това, че на 14.10.2019 г., в с. Обручище, обл. Стара Загора, е запалил имущество на значителна стойност и от това са последвали значителни вреди. За това престъпление се предвижда наказание „лишаване от свобода” от 3 до 12 години. По делото са разпитани свидетели и са назначени пожаротехническа и оценителна експертизи.", "date": "2019.10.14", "title": "Окръжна прокуратура – Стара Загора води разследване за палеж на два автомобила  в с. Обручище, област Гълъбово"}
{"url": "http://www.focus-news.net/news/2019/10/14/2708306/mestni-izbori-2019-publichen-disput-s-kandidatite-za-kmetove-organiziran-ot-sdruzhenie-razmah-shte-se-sastoi-v-pleven.html", "text": "Публичен диспут с кандидатите за кметове, организиран от сдружение ,,Размах” ще се състои в града, предаде кореспондент на   Радио   „Фокус“  . ,,Дебатът ще се проведе  в зала ,,Катя Попова\" и е отворен за гражданите”, каза Иван Иванов, от сдружение,, Размах”, организатори на събитието. ,,Покана  за участие в публичен дебат са получили десетимата кандидати за кмет на Плевен, не всички потвърдиха присъствие, за съжаление. Още един дебат ще се проведе на 18 октомври, петък от 18.00 часа в същата зала с кандидати за общински съветници”, посочи още Иван Иванов. Той допълни, че  диспутът  ще води  модератор и ще се обсъждат теми като инфраструктура, екология, младежки дейности и заетост.  \r\nВиолета КРЪСТЕВА", "date": "2019.10.14", "title": "Местни избори 2019: Публичен диспут с кандидатите за кметове, организиран от сдружение ,,Размах” ще се състои в Плевен"}
{"url": "http://www.focus-news.net/news/2019/10/14/2708305/do-14-dekemvri-se-udalzhava-sroka-za-razsledvaneto-po-deloto-na-lyutvi-mestan.html", "text": "Срокът за разследването по делото на Лютви Местан за смърт по непредпазливост на дете е удължен с два месеца, това съобщи за   Рaдио „Фокус“   Димитрина Делчева, говорител на Окръжна прокуратура-Кърджали. Това ще бъде третата промяна на срока за довършване на разследването за катастрофата, в която председателят на ДОСТ Лютви Местан е обвинен за смъртта на 6-месечно дете. Не са готови изводите по авто-техническата експертиза, постановена по делото,по думите на прокурор Делчева. На 14 април 2019 година край село Загорско стана катастрофата, когато Лютви Местан излиза на главния път към Маказа и се удря с кола на семейство, като са ранени още майката, бащата и братчето на загиналото бебе. \r\nДарина ДЕЕНИЧИНА", "date": "2019.10.14", "title": "До 14 декември се удължава срока за разследването по делото на Лютви Местан"}
{"url": "http://www.focus-news.net/news/2019/10/14/2708311/normalno-se-osashtestvyava-preminavaneto-prez-gkpp-malko-tarnovo.html", "text": "Нормално се осъществява преминаването през ГКПП „Малко Търново“ на границата с Турция, съобщи за  Радио „Фокус“ – Бургас  дежурният на пункта. Трафикът към момента е с нормална интензивност и преминаването се извършва без изчакване. \r\n \r\nМария КУРТЕВА", "date": "2019.10.14", "title": "Нормално се осъществява преминаването през ГКПП „Малко Търново“"}
{"url": "http://www.focus-news.net/news/2019/10/14/2708308/s-liturgiya-za-zdrave-i-kurban-otbelyazaha-hramoviya-praznik-na-tsarkvata-sv-petka-v-selo-polena-obshtina-simitli.html", "text": "С литургия за здраве и курбан отбелязаха храмовия празник на църквата „Св. Петка“ в село Полена, община Симитли. Това съобщиха от пресцентъра на  Община Симитли . Десетки миряни се събраха на празничната служба, отслужена в едноименния храм в селото, а светицата от незапомнени времена се почита от местните като закрилница на Полена. Отци отслужиха тържествена литургия, поръсиха със светена вода и осветиха десет казана, който готвачите на празника сготвиха за десетките миряни. \r\nПетковден е един от най-тачените празници в народната традиция. Св. Преподобна Параскева или Петка Българска се счита за покровителка на българския народ и на семейството. На 14 октомври православните християни палят свещица и се молят за здраве, защото Светицата е лечителка и пазителка от „страшни” болести. Легенди разказват за безброй чудотворни изцеления, извършени от мощите й – сакати прохождали, слепи проглеждали, страдащи от тежки болести изведнъж се оказвали здрави. Счита се, че най-голяма е силата й при проблеми с очите, психически разстройства и безплодие. \r\nПразника на площада на селото не спира и в момента, а в 17.00 часа започне концертната програма, на която любими певци и оркестри ще повдигнат настроението на празнуващите още повече и ще огласят селото с много музика и веселба.", "date": "2019.10.14", "title": "С литургия за здраве и курбан отбелязаха храмовия празник на църквата „Св. Петка“ в село Полена, община Симитли"}
{"url": "http://www.focus-news.net/news/2019/10/14/2708314/na-ploshtad-svoboda-obshtina-dobrich-predstavya-v-izlozhba-proektite-uchastvali-v-konkursa-za-nov-arhitekturen-oblik-na-tsentralniya-pazar.html", "text": "На площад „Свобода“ Община град Добрич представя в изложба 12 от 13-те участвали проекта в конкурса за нов архитектурен облик на централния пазар и прилежащите му територии, предаде кореспондентът на  Радио „Фокус” – Варна . Единият проект не е представен, тъй като журито е открило в него недопустими параметри и предложението не е оценено, посочи арх. Боян Коларов, зам.-кмет „Устройство на територията“. Конкурсът се проведе неотдавна. Жури определи най-добрите проектни предложения. Постерите в изложбата са подредени в ред, който не следва оценката на журито, така че всички зрители могат да ги оценят непреднамерено, коментира арх. Коларов. Изложбата на открито ще стане на вниманието на публиката до петък включително. По думите на зам.-кмета е възможно да бъде направена комбинация от различни детайли в проектните предложения за бъдещия работен проект, защото това на практика са само идейни предложения. „Екипът, на който ще възложим изработването на работен проект, ще трябва да се съобрази с нови изисквания, описани в ново задание за работен проект“, каза арх. Боян Коларов. Той допълни, че проведеният конкурс преди 2 месеца си има процедура, според която работният проект ще бъде възложен на екипа, определен от журито на първо място. Преди да бъде проведен конкурса, Общината е преминала през много дълъг подготвителен етап с проучвания на специалисти и допитване до общественото мнение. Арх. Коларов посочи още, че в най-идеалния вариант реални строително-монтажни работи могат да започнат през следващата година. Трудно могат да се дадат конкретни срокове и рамки предвид факта, че предстоят и местни избори в края на този месец и не се знае какъв кметски екип ще продължи в следващия мандат и кои ще бъдат неговите приоритети. \r\nЖулиета НИКОЛОВА", "date": "2019.10.14", "title": "На площад „Свобода“ Община Добрич представя в изложба проектите, участвали в конкурса за нов архитектурен облик на централния пазар"}
{"url": "http://www.focus-news.net/news/2019/10/14/2708310/mestni-izbori-2019-kandidatat-za-kmet-na-obshtina-simitli-apostol-apostolov-prisastva-na-liturgiya-za-zdrave-i-kurban-po-povod-hramoviya-praznik-na-tsarkvata-sv-petka-v-selo-polena.html", "text": "Кандидатът за кмет на Община Симитли Апостол Апостолов присъства на литургия за здраве и курбан по повод храмовия празник на църквата „Св. Петка“ в село Полена. Това съобщиха от пресцентъра на  предизборни щаб на Апостол Апостолов . Заедно с Апостолов бе и кандидатът за общински съвет Владимир Христов, както и кандидати за кметове на кметства, сред които бе Веселин Топузов, който е кандидат за кмет на Полена.", "date": "2019.10.14", "title": "Местни избори 2019: Кандидатът за кмет на Община Симитли Апостол Апостолов присъства на литургия за здраве и курбан по повод храмовия празник на църквата „Св. Петка“ в село Полена"}
{"url": "http://www.focus-news.net/news/2019/10/14/2708309/dayly-sabah-sasht-imat-svoite-otgovornosti-v-blizkiya-iztok.html", "text": "САЩ имат своите отговорности в Близкия Изток, пише Хакъ Йоджал в турското англоезично издание  Daily Sabah  в материал, представен без редакторска намеса. \r\nОбърканият президент Доналд Тръмп обърква целия свят. На никого не става ясно дали САЩ има роля в политиката в Близкия Изток. Той защитава решението си да позволи на Турция да се справи с унищожаването на терористите от „Ислямска държава“, твърдейки, че САЩ нямат работа там на първо място. Аз имам различна позиция от него по този въпрос. \r\nСъс започналото разследване за импийчмънт настъпиха тежки дни за президента на САЩ. Той е предаден; той каза, че не знае дали Руди Джулиани все още е негов адвокат, след започналото разследване. Джулиани има своята вендета с Джо Байдън, но той и старите кадри на републиканците не могат да схванат новите популистки и крайно десни тенденции в политиката на САЩ. Това ново дясно има индивидуалистичен егоизъм в корените си, което е новото проявление на егоцентризма, присъствал винаги сред американския народ. \r\nТръмп е прав, когато смята, че като цяло американската общественост би харесала идеята да „върне момчетата у дома“, като си сътрудничи с Турция в Сирия. Той обаче греши, като смята, че тогава САЩ нямат работа в Близкия изток. Той не бива да забравя факта, че САЩ са взели ключовете за главните пристанища в столиците на Близкия изток от британците в Ялта на 4 февруари 1945 г. Оттогава САЩ играят империалистичната роля,възложена им от британския премиер Уинстън Чърчил. Новата дясна политика не изисква световно господство и Тръмп се опитва да се оттегли от задълженията, свързани с тази роля. \r\nСАЩ може да хвърли империалистичната си козина, но не може да напусне Близкия изток. Тръмп знае по-добре от всеки друг, че неговите предшественици вкараха в тази каша целия регион, от Бангладеш до Кашмир, от Афганистан до Ирак, от Сирия до Йерусалим. На всичкото отгоре неговата собствена грандоманска политика, призна ограбването  на окупирани арабски земи и предоставянето им на Израел, с което още повече влоши положението. САЩ трябва да компенсира щетите, нанесени в региона. \r\nНо най-сериозният проблем е в Сирия. След операцията „Извор на мира“ Турция ще се надява да върне поне 2 милиона сирийци обратно в тяхната страна. Благодарение на неправилния избор на политика, започващ от Джеймс Бейкър през 1998 г., продължавайки с Хилари Клинтън през 2013 г. и накрая завършващ с Рекс Тилърсън и Майк Помпео като държавни секретари, САЩ навредиха на всички народи в Ирак и Сирия. \r\nКюрдите в Сирия са специално оставени на милостта на терористичната организация Кюрдска работническа партия (ПКК). Вместо да сътрудничат с Турция от самото начало, за да се справят с „Ислямска държава“, американските политици и отговорните за прилагането на политиката избраха да формират армии от терористите на ПКК, да ги обучават и екипират, а след това ги използват като ботуши на земята срещу „Ислямска държава“. Хората от Държавния департамент и Министерството на отбраната нарекоха тези терористични армии \"кюрдския народ\" и създадоха за тях „родина“ в Сирия. \r\nСирийското правителство малтретира кюрдския народ и им отказва равни права още от 60-те години на миналия век. Кюрдите трябва да бъдат третирани еднакво в своята страна, от тяхното правителство. Но всички останали хора в Сирия също се нуждаят от същото нещо: равно, демократично и хуманно отношение от страна на правителството. \r\nПКК и нейният клон в Сирия, Партията на демократичния съюз , не можеха и не предоставиха тези демократични права на кюрдите, арабите и туркмените в Сирия. В резултат на фактическото разчленяване на страната повече от един милион кюрди избягаха от областите, държани от ПКК , и намериха убежище в Турция. Останалите 2 милиона сирийски бежанци в Турция също са от области, управлявани от кюрдските бойци. \r\nСлед като военната операция на Турция върне мир в района, партньорите от Астана и Женева трябва да започнат работа и да приведат страната в подходящ вид. Турската военна операция ще бъде гаранция за териториалната цялост, която ще има новата Сирия. \r\n \r\n  Юлиян Марков", "date": "2019.10.14", "title": "Dayly Sabah: САЩ имат своите отговорности в Близкия Изток"}
{"url": "http://www.focus-news.net/news/2019/10/14/2708317/mestni-izbori-2019-korneliya-ninova-bsp-kakvoto-vi-obeshtah-go-izpalnihme-za-zverski-ubitata-krisi-ot-sotirya-shte-ima-vazmezdie.html", "text": "Тук съм, за да подкрепя кандидата ни за кмет на Сливен Кольо Милев и кандидатите ни за общински съветници и кметове на населени места. Те са компетентни и почтени хора. Вярвам в тях и в техните доказани качества на хора, които милеят за общината. Това заяви пред обществеността в Сливен председателят на БСП Корнелия Нинова, съобщиха от пресцентъра на  партията . Тя обясни, че познава Кольо Милев преди като кмет и в момента като народен представител. „Той е изключително достоен и компетентен човек”, обясни Нинова. Лидерът на социалистите заяви, че в листата за общински съветници на Сливен има както много опитни, така и млади и енергични хора, които заедно могат да променят Сливен. „Искам пред всички ви да се отчета пред вас и цялата общественост. Не познавам толкова бързо приет закон, и то по искане на опозицията, като този, който внесохме и по наше настояване се прие – отпадна съкратеното производство за убийства. Бях в Сотиря, в дома на Криси, преживях този случай и съм изключително горда за това, което направихме”, каза Корнелия Нинова. Тя благодари на Кольо Милев и на останалите, работили за този закон. Нинова изрази учудване относно скорошното посещението на премиера Борисов в Сливен. „Да отидеш в област, където изби 5 хиляди животни, без причини и доказателства, и да говориш колко много си направил за животновъдството, е груб цинизъм към българския народ”, каза Нинова. Тя заяви, че държавата трябва да вложи всички налични средства, за да възстанови сектор животновъдство.  Корнелия Нинова изрази радост, че в общините кандидатите на „БСП за България” продължават платформата „Визия за България”. „Много съм щастлива, че нашите кандидати във всяка община имат визия за тяхната община – ясна и изпълнима”, каза тя. \r\n „Навсякъде в града все още виждаме това, което се направи през периода, когато бях кмет на Сливен. Знаете как заварихме Сливен- беше целият разкопан, със спрени евросредства и проекти заради сигнали за корупция в ОЛАФ. Само за 1 година възстановихме общината”. Това заяви кандидатът за кмет на Сливен на „БСП за България” Кольо Милев. Той обясни, че е оставил на следващата власт проекти за 25 милиона лева, от които е изпълнен само един за 3,5 милиона лв. \"Ще спрем синята зона. Няма да позволим да се подиграват с бедните хора пред болниците и другите учреждения. Ще оптимизираме данъчната политика и ще върнем социалните придобивки за хората”, каза Милев.", "date": "2019.10.14", "title": "Местни избори 2019: Корнелия Нинова, БСП: Каквото ви обещах, го изпълнихме, за зверски убитата Криси от Сотиря ще има възмездие"}
{"url": "http://www.focus-news.net/news/2019/10/14/2708318/zapochva-vazstanovyavaneto-na-nastilkata-na-ul-balgarka-v-yambol.html", "text": "Започва възстановяването на настилката на ул. „Българка“ в Ямбол. Това съобщиха от  Община Ямбол .На 15 октомври започва възстановяването на пътната настилка по ул. „Българка“ в Ямбол. В участъка вече са приключени дейностите по реконструкция на главния канализационен колектор ІХ и на водопровода по трасето му. Възстановителните работи стартират с монтирането на бордюри, като дейността ще се извършва с частично затваряне на участъците от южния мост за парка до пресечката с ул. „Н. Петрини“ и на следващия – от кръстовището с „Н. Петрини“ до пресечката с ул. „Дружба“. \r\nОт идния понеделник – 21 октомври, ще започне и полагането на нова асфалтова настилка по самото улично платно. Предвижданията са възстановителните работи по ул. „Българка“ да приключат в рамките на две седмици.", "date": "2019.10.14", "title": "Започва възстановяването на настилката на ул. „Българка“ в Ямбол"}
{"url": "http://www.focus-news.net/news/2019/10/14/2708312/grad-kermen-otbelyazva-svoya-praznik-45-godini-ot-obyavyavaneto-si-za-grad.html", "text": "На Петковден Кермен отбелязва 45 години от обявяването си за град. Това съобщиха от пресцентъра на  Община Сливен . \r\nРедица прояви съпътстват честването. Денят започна с Празнична Света Литургия в храм „Света Петка“. По повод тържествата беше организиран и спортен празник, в който взеха участие децата от ОУ „Христо Смирненски“. В края на състезанията всички те бяха поздравени и наградени от заместник-кметовете на Сливен Румен Иванов и Пепа Чиликова с купи, грамоти и предметни награди. \r\nБяха поднесени и цветя пред паметника на загиналите през войните керменлийци.", "date": "2019.10.14", "title": "Град Кермен отбелязва своя празник 45 години от обявяването си за град"}
{"url": "http://www.focus-news.net/news/2019/10/14/2708303/okrazhniya-sad-ostavi-v-aresta-na-obvinyaemiya-za-ubiystvoto-na-didzhey-vav-varna.html", "text": "Близо 3 месеца след първоначалния арест, състав на Окръжен съд – Варна отказа да измени в по-лека мярката за неотклонение на Константин Б., разследван за убийството на диджей в града. Това съобщават от пресцентъра на  Окръжен съд – Варна  и припомнят, че 50-годишният Константин е в ареста от 19 юли 2019 г., след като беше обвинен като физически извършител на убийството на Тодор Тодоров, заедно с още един мъж, сочен като подбудител. 46-годишният варненски диджей Teddy, беше открит мъртъв край блока му на варненския булевард „Осми приморски полк“ в късните вечерни часове на 26 февруари 2015 г. По тялото му имаше няколко прободни рани. До лятото на тази година убийството беше неразкрито.   \r\nВарненският окръжен съд намери, че към момента не са настъпили обстоятелства, които да налагат промяна на вече взетата мярка за неотклонение. Все още е налице обосновано подозрение за съпричастност на Константин Б., към деянието, за което е привлечен като обвиняем. Предвид тежестта на престъплението и предвиденото наказание за него – „лишаване от свобода“ за срок от 15 до 20 години, доживотен затвор или доживотен затвор без замяна., както и високата степен на обществена опасност, съдебният състав счете, че остава реална опасността лицето да се укрие. От показанията на негови приближени е видно, че той се е хвалел с многобройни деяния, идентични с настоящото. Отделно от това, данните за подготовката, начина на извършване и оттеглянето на обвиняемия от местопрестъплението говорят за наличие на стройна изградена система. Поради това и съдът намeри, че е налична реална опасност той да извърши престъпление. С оглед изложените обстоятелства, съдът остави без уважение искането на Константин Б. за промяна на мярката за неотклонение от „задържане под стража“ в по-лека.  \r\nОпределението на Окръжен съд – Варна подлежи на въззивна проверка в 3-дневен срок.", "date": "2019.10.14", "title": "Окръжния съд остави в ареста на обвиняемия за убийството на диджей във Варна"}
{"url": "http://www.focus-news.net/news/2019/10/14/2708320/vitsepremierat-mariyana-nikolova-initsiira-rabotna-sreshta-za-uvelichavane-na-nakazaniyata-za-kompyutarni-prestapleniya.html", "text": "По инициатива на заместник министър-председателя по икономическата и демографската политика и председател на Съвета по киберсигурност Марияна Николова в Министерския съвет се проведе работна среща, на която вицепремиерът постави въпроса за увеличаване на размера на наказанията за компютърни престъпления. Това съобщиха от  правителствената информационна служба . \r\nВ срещата участие взеха министърът на правосъдието Данаил Кирилов, председателят на Държавната агенция „Електронно управление“ Атанас Темелков, представители на Министерство на вътрешните работи, Държавна агенция „Национална сигурност“, Национална следствена служба, съсловните организации на юристите, прокурорите и следователите. \r\nВицепремиерът Николова постави на обсъждане необходимостта от завишаване на наказанията, предвидени в действащите разпоредби на Глава девета „а“ от Наказателния кодекс. Тя изрази виждането, че бързият напредък в сферата на комуникационните и информационни технологии налага наказанията да бъдат изменени, за да са по-адекватни на променящата се среда на киберсигурност. На срещата бе решено до края на месец октомври участниците да представят своите предложения.", "date": "2019.10.14", "title": "Вицепремиерът Марияна Николова инициира работна среща за увеличаване на наказанията за компютърни престъпления"}
{"url": "http://www.focus-news.net/news/2019/10/14/2708322/mestni-izbori-2019-v-obshtina-grad-dobrich-shte-raboti-podvizhna-sektsionna-izbiratelna-komisiya.html", "text": "В Община град Добрич ще работи Подвижна секционна избирателна комисия, предаде кореспондентът на  Радио „Фокус” – Варна . В срока за подаване на заявления за гласуване с подвижна избирателна кутия, който изтече на 12 октомври, в Община град Добрич са постъпили 12 заявления, от които на условията отговарят 11. Съгласно изискванията на Изборния кодекс и Заповед  на кмета на общината е образувана секция за гласуване с подвижна избирателна кутия. Съгласно нормативната уредба у нас избирател с трайни увреждания, които не му позволяват да упражни избирателното си право в изборно помещение, но желае да гласува с подвижна избирателна кутия и до този момент не е подал заявление, може в допълнителния срок  -до 21.10.2019 г., да заяви желанието си в писмена форма чрез заявление по образец, подписано саморъчно и подадено от упълномощено лице или изпратено по пощата, по факс или в електронна форма, когато постоянният адрес е в град Добрич с регистрация не по-късно от 26.04.2019 г. Прилага се копие от документ на ТЕЛК/НЕЛК/медицинска експертиза. На сайта на Община град Добрич в рубриката „Актуално“ е поместена подробна информация по темата. \r\nЖулиета НИКОЛОВА", "date": "2019.10.14", "title": "Местни избори 2019: В Община град Добрич ще работи Подвижна секционна избирателна комисия"}
{"url": "http://www.focus-news.net/news/2019/10/14/2708319/nova-tv-makedoniya-finlandiya-predlozhi-kompromis-za-pregovorite-s-makedoniya.html", "text": "Съветът на ЕС да вземе решение за започване на преговори, като междувременно въведе нова методология на преговори, като вземе предвид напредъка на процеса и го направи обратим, нещо, за което Франция настоява и това ще стане преди първата междуправителствена  конференция, която не трябва да се проведе по-късно от първата половина на следващата година, предава македонският телевизионен канал  “Нова ТВ“ . \r\nТова е новият компромис, предложен в текста на член 13 от проекта  от финландското председателство на Съюза, който ще бъде обсъден тази вечер на извънредно заседание на ниво постоянни представители на страните-членки, преди утрешното заседание на Съвета по общи въпроси на ниво министри на външните работи в Люксембург. \r\nСпоред правителствените източници целта е да се постигне съгласие на посланическо ниво преди утрешното заседание на Съвета по общи въпроси и остава несигурно дали Франция ще приеме този компромис. Това би улеснило целия процес, но все още съществува възможността решението да бъде прехвърлено на ръководителите на дипломацията и дори на държавните ръководители. Решението за получаване на статут на кандидат е взето на ниво държавни ръководители, припомня правителството. \r\nСмята се, че позицията на Франция - първо реформа на процеса на преговори и едва след това – разширяване  не е нова, а сега се нарушава в случая с Македония и Албания. Това е начин Франция да повдигне този въпрос, тъй като това не е общоприета теза в Съюза, за да промени процеса на разширяване и конфигурацията на институциите, както и начина на вземане на решения. \r\nЗасега няма информация как е минала срещата между германския канцлер Ангела  Меркел и френския президент Еманюел Макрон в Париж и дали е настъпила промяна в отношението на Франция, като може да се очаква изненада от Франция, а и от други членове на Съюза. \r\nСпоред източници от македонското правителство има три-четири страни членки, които искат разделяне на Албания и Македония, но претенции към Скопие няма. \r\nПравителствата на Нидерландия  и Дания имат положително отношение към Северна Македония, както и другите страни-членки. \r\nСпоред правителствените източници позицията на Франция е следствие от вътрешнополитическите сътресения в Съюза, а не израз на недоволство от извършеното в страната. Те казват, че официалният Париж няма възражения срещу реформите, които се изпълняват досега. Според Франция ЕС не трябва да се използва като инструмент за решаване на вътрешни проблеми. \r\nОчаква се, според правителствените източници, Гърция да добави Преспанското споразумение, България - Споразумението за добросъседство, евентуално и други страни-членки, ако имат двустранен въпрос или каквато и да е позиция по отношение на страната към глава 35-та от бъдещия преговорен процес. \r\n \r\n  Юлиян Марков", "date": "2019.10.14", "title": "„Нова ТВ“ (Македония): Финландия предложи компромис за преговорите с Македония"}
{"url": "http://www.focus-news.net/news/2019/10/14/2708315/v-istoricheski-muzey-panagyurishte-be-otkrita-izlozhba-alkohol-i-ambalazh.html", "text": "Различни видове алкохолни бутилки, чаши, халби, шишета за газирани напитки, фотографии и още различни и нестандартни предмети с „алкохолно” послание бяха представени на откритата изложба „Алкохол и Амбалаж” в Исторически музей-Панагюрище, съобщиха от  музея . Тази изложба е дело на Исторически музей-Горна Оряховица и нашият музей. Мероприятието откри доц. д-р Атанас Шопов, който разказа за стари панагюрски традиции, свързани с консумирането на различни алкохолни напитки. Пламен Мадемов, директор на музея в Горна Оряховица запозна гостите на изложбата с идеята за нейното създаване и популярността, която е набрала. „Алкохол и Амбалаж” е създадена през далечната 2006 година и вече 13 години продължава да пътува, да бъде търсена и канена в различни музей на страната. Изложбата поставя началото на една трилогия, озаглавена „Пороците”. Като първата е „Алкохол и Амбалаж”, втората е „Тютюн и сие” и последната „Захар и кафе”. И трите изложби всъщност са посветени на човешките слабости и дори и сладости. Идеята на изложбата е да се направи закачлив поглед към далечните времена, края на XIX до средата на XX, как се е представял и как се е консумирал алкохола. Специално място в експозицията заема фирма „Васил П. Буланов”, представена от даренията на неговата внучка. Пламен Мадемов изказа своите благодарности на всички уважили изложбата и най-вече на домакините за тяхното гостоприемство.", "date": "2019.10.14", "title": "В Исторически музей-Панагюрище бе открита изложба „Алкохол и Амбалаж”"}
{"url": "http://www.focus-news.net/news/2019/10/14/2708321/ivan-ivanov-istoricheskiyat-muzey-v-kotel-pazi-vsichki-proizvedeniya-na-georgi-rakovski.html", "text": "Историческият музей в Котел пази всички произведения на Георги Раковски. Това каза в интервю за предаването  „Съкровищница на тайните“ на Радио „Фокус“  Иван Иванов, уредник в отдел „История на българските земи XV – XIX век“ към Историческия музей в Котел. Според Иванов Георги Стойков Раковски не трябва да бъде приеман само и единствено като революционер, тъй като има сериозни заслуги за просвещението на българския народ. В Котел се намира една от най-големите национални светини, останали от величавата епоха на българското Възраждане, обясни директорът на музея. В каменния пантеон, открит през 1981 година, са положени, за да намерят последен покой, неговите тленни останки. Фондът на музея пази първите екземпляри от „Горски пътник“ – революционната поема, която вдъхновява хиляди революционери, сред които Христо Ботев и Любен Каравелов. „Пази се и негов ръкопис – вариант на речник, предназначен за повишаване езиковата култура на възраждащия се български народ. Раковски не трябва и не бива да бъде приеман единствено като революционер, защото поради възможността да получи задълбочено за времето си образование се утвърждава като един от най-културните и образовани българи. Говорел е свободно няколко езика, неслучайно в първия революционен вестник – неговият прочут „Дунавски лебед“, част от статиите са писани на френски, за да бъде пропагандирана българската национална кауза и в чужбина. По-малко известен факт е, че в „Дунавски лебед“ той първи обнародва автобиографията на своя прочут съгражданин „Житие и страдания грешнего Софрония“ и по такъв начин я прави достояние на целия български народ“, допълни Иванов. В своите исторически трудове Раковски полага неимоверни усилия да издири сведения за славното минало на българския народ, да повдигне неговото самочувствие, западнало след дългите векове на чуждо иго и гръцко духовна доминация. „На практика Раковски е признат за първия български етнограф, защото в неговия прочут показалец той задава насоките за десетилетия напред как трябва да бъдат събирани по научен път сведения в духовната и битова култура на българския народ. И много от неговите събрани тогава сведения не са загубили и до днес значението за българската етнография, която вече се нарича етнология“, обясни директорът на музея в Котел. \r\nМарияна ВАЛЕНТИНОВА", "date": "2019.10.14", "title": "Иван Иванов: Историческият музей в Котел пази всички произведения на Георги Раковски"}
{"url": "http://www.focus-news.net/news/2019/10/14/2708313/oblastniyat-upravitel-na-sliven-chavdar-bozhurski-pozdravi-zhitelite-na-nova-zagora-tvarditsa-i-kermen-s-petkovden.html", "text": "Областният управител на Сливен Чавдар Божурски изпрати поздравителни адреси до жителите на Нова Загора, Твърдица и Кермен послучай Петковден. Това съобщиха от пресцентъра на  Областната администрация .  Светицата е покровителка и на трите населени места, които на 14 октомври отбелязват общоградските си празници. Областният управител отправи към хората пожелания за здраве, разбирателство и благополучие, за сплотеност и единство в името на общия им дом.В общинските центрове денят започна със света литургия в храмовете и тържествени заседания на общинските съвети. Поздравленията на областния управител бяха предадени от зам.областния управител Камен Костов, който гостува на тържественото заседание в Твърдица, и от гл. секретар в администрацията Кирил Аврамов – гост на празничното събитие в Нова Загора. На тържество в Кермен бе прочетен поздравителният адрес до местните жители.Преподобна Петка е родена през ХІ век. Води благочестив живот, а след кончината й нейните мощи, които притежават целителна сила, се превръщат в символ на борбата за съхраняване на християнската култура. Празникът в чест на света Петка – Петковден, се смята за завършек на активния стопански цикъл.", "date": "2019.10.14", "title": "Областният управител на Сливен Чавдар Божурски поздрави жителите на Нова Загора, Твърдица и Кермен с Петковден"}
{"url": "http://www.focus-news.net/news/2019/10/14/2708327/ogranichava-se-dvizhenieto-v-aktivnata-lenta-na-tunel-trayanovi-vrata-na-am-trakiya-v-posoka-sofiya-poradi-remontni-deynosti.html", "text": "Ограничава се движението в активната лента на тунел \"Траянови врата\" на АМ \"Тракия\" в посока София поради ремонтни дейности. Шофьорите да карат внимателно в тунел „Траянови врата“ на АМ „Тракия“ в посока София, както и при км 1 на АМ „Хемус“ към Варна. Това съобщиха от Агенция \"Пътна инфраструктура\". \r\nНа 15 октомври от 10,00 ч. до 15,30 ч. се ограничава движението в активната лента в тунел „Траянови врата“ на АМ „Тракия“ в посока София поради ремонт на  пожаро-известителната система и светофарна уредба.  \r\nТрафикът ще се осъществява в изпреварващата лента. \r\nДвижението в участъка от км 1 до км 2 на АМ „Хемус“ в посока Варна ще е в изпреварващата лента поради ремонт на пътната настилка. \r\nАгенция „Пътна инфраструктура“ съветва шофьорите да карат внимателно и да спазват правилата за безопасност и движение по пътищата.", "date": "2019.10.14", "title": "Ограничава се движението в активната лента на тунел \"Траянови врата\" на АМ \"Тракия\" в посока София поради ремонтни дейности"}
{"url": "http://www.focus-news.net/news/2019/10/14/2708324/mestni-izbori-2019-kandidatat-za-kmet-na-sofiya-yordanka-fandakova-remontirame-osnovno-ul-parva-balgarska-armiya-i-prodalzhavame-bul-iliyantsi.html", "text": "След цялостния ремонт на ул. „Каменоделска“, продължаваме с основен ремонт на ул. „Първа българска армия“, както и изграждане на бул. „Илиянци“ от ул. „Беримирски извор“ до Северна скоростна тангента. Това каза кандидатът за кмет на София Йорданка Фандъкова на среща с граждани в район „Сердика“, съобщиха от пресцентъра на  ПП ГЕРБ . Изградихме канализация и водопровод, за да можем да ремонтираме ул. „Първа българска армия“, каза също Фандъкова.  \r\nФандъкова и кандидатът за кмет на район „Сердика“ Тодор Кръстев се срещнаха с граждани и с представители на бизнеса, които работи в района.  Тодор Кръстев обясни, че вече е издадено разрешението за изграждане на мрежа за газифициране на квартала. Газифицирането е една от мерките за преминаване на по-екологично отопление и за подобряване качеството на въздуха. \r\nНо рано днес Фандъкова присъства на водосвет по повод храмовия празник – Света Петка в едноименната църква в кв. „Орландовци”. През последните години храмът „Св. Петка“ беше възстановен напълно, обновен е двора, в който е изграден параклис. До края на година ще бъде открита и сградата за неделното училище. \r\nФандъкова посети и манастира „Три Светии“, който ще бъде включен в програмата за възстановяване и ремонт на църкви на Столична община. „Над 30 храма и манастири са ремонтирани по програмата, която създадох“, посочи Фандъкова.  \r\nВ кв. „Орландовци“ се извършва ремонт на парк „Могилата“ и е изградена нова детска площадка.", "date": "2019.10.14", "title": "Местни избори 2019: Кандидатът за кмет на София Йорданка Фандъкова: Ремонтираме основно  ул. „Първа българска армия“ и продължаваме бул. „Илиянци“"}
{"url": "http://www.focus-news.net/news/2019/10/14/2708326/10-godini-ot-sazdavaneto-na-spetsialnost-ikonomika-na-turizma-otpraznuva-sa-d-a-tsenov-v-svishtov.html", "text": "Международна научнопрактическа конференция на тема „Туризмът в новото хилядолетие – състояние и перспективи“ се проведе в  СА „Д. А. Ценов“ – Свищов. Събитието бе посветено на 10-годишнината от създаването на специалност „Икономика на туризма“ в свищовската Алма матер, съобщават от  пресцентъра на Община Свищов . Ректорът на СА „Д. А. Ценов“ доц. д-р Иван Марчевски поздрави ръководството на катедрата за избора на актуална тема и изрази надежда конференцията да приключи с реални решения, които да отговарят на нуждите и динамиката на времето, в което живеем. Като подчерта чудесното развитие най-младата катедра, доц. д-р Марчевски подари на нейния ръководител доц. д-р Петя Иванова почетния знак на Акедемията и пожела още много успехи. На откриването, като представител на Община Свищов, присъства директорът на дирекция „Култура и културно наследство“ Росен Маринов, който поздрави студентите, преподавателския състав на катедра „Икономика и управление на туризма“  и ръководителя й доц. д-р Петя Иванова. Той  им пожела ползотворна научна работа и успешна реализация в практиката. Росен Маринов говори за пропорционалната връзката между икономиката и туризма, и въздействието на добре развития и работещ туристически маркетинг върху икономиката на всеки район. Той подчерта усилията, които община Свищов полага за развитието на туризма и популяризирането на културно-историческите забележителности, като изрази надежда съвместната и ползотворна работа със СА „Д. А. Ценов“ в тази посока да продължи и в бъдеще.", "date": "2019.10.14", "title": "10 години от създаването на специалност „Икономика на туризма“ отпразнува СА „Д. А. Ценов“ в Свищов"}
{"url": "http://www.focus-news.net/news/2019/10/14/2708325/sport-aleksis-sanches-shte-e-izvan-terenite-okolo-tri-mesetsa.html", "text": "Футбол:  Треньорът на Чили Рейналдо Руеда потвърди, че Алексис Санчес ще е извън  терените в следващите два-три месеца. Санчес получи тежка контузия при равенството на Чили срещу Колумбия през уикенда, а Руеда се опасява, че може да се наложи и операция за Санчес. 30-годишният футболист е под наем в Интер от Манчестър Юнайтед и се очаква лекарите на италианския гранд да вземат окончателно решение за необходимостта от операция.", "date": "2019.10.14", "title": "Спорт: Алексис Санчес ще е извън терените около три месеца"}
{"url": "http://www.focus-news.net/news/2019/10/14/2708328/mestni-izbori-2019-kandidatat-za-kmet-na-sofiya-ot-nfsb-stefan-ivanov-ochi-v-ochi-s-problemite-na-horata-v-sofiya.html", "text": "Далеч от удобните въпроси на „правилните” телевизии, кампанията за кмет на София и водач на листата за общински съветници, която води Стефан Иванов залага основно на директни разговори с хората. Общо над 80 точки на София ще бъдат посетени от Стефан Иванов заедно с други кандидати за общински съветници и районни кметове, издигнати от местна коалиция „НФСБ-БДС „Радикали” с подкрепата на Движение Демократично Действие и Общество за нова България. Шатрите са сини, брандирани скромно, но видно отдалече. По няколко доброволци на всяка шатра раздават брошури и вестници с програмата и биографиите на кандидатите. Това съобщиха от пресцентъра на  НФСБ . \r\n„Срещаме се и разговаряме със стотици хора всеки ден. Това е много трудоемко, но удобните формати и рехавите ръкопляскания на предварително подготвени агитки от фенове, с което е ограничават водещите кандидати, не ме привличат. Предпочитим да съм очи в очи с проблемите на хората в техните квартали. Гражданите умеят много добре да различават истината от фалша” – споделя Стефан Иванов и апелира за гласуване с номер 69 в бюлетините за кмет на София и за общински съветници. Добавя, че развитието на града на север и на изток е предопределено, но трябва да се направи внимателно планиране, за да няма и там презастрояване, задръствания и липсващи зелени площи и места в детските градини. \r\nВладимир Христов – кандидат за кмет на район „Красно село” и част от листата за общински съветници с номер 69 в бюлетината обсъжда оживено проблемите на сигурността около площад „Македония”. Отляво – травестити, отдясно – хамали, а по средата облаци прах от некачествено направените паркоместа. Това нормален живот ли е?” – оплаква се възрастен столичанин, живеещ на ул. „Владайска”. В отговор получава обещание от Владимир Христов за по-голям ангажимент за този район от страна на Общинска полиция и общинската охранителна фирма „Егида” ако бъде избран за кмет на „Красно село”.", "date": "2019.10.14", "title": "Местни избори 2019: Кандидатът за кмет на София от НФСБ Стефан Иванов: Очи в очи с проблемите на хората в София"}
{"url": "http://www.focus-news.net/news/2019/10/14/2708316/otets-sevastiyan-arhiereyski-namestnik-na-burgaskata-duhovna-okoliya-sveta-petka-e-zastapnitsa-i-pokrovitelka-na-balgarite-zashtoto-neynite-roditeli-sa-bili-balgari.html", "text": "Света Петка е застъпница и покровителка на българите, защото нейните родители са били българи. Това каза за  Радио „Фокус“ – Бургас  отец Севастиян Йорданов, архиерейски наместник на Бургаската духовна околия. По думите му българите могат да казват, че тя е света Параскева Петка българска. „За нейните чудеса е писал Свети Патриарх Евтимий. Затова как нейните мощи са били пренесени, как са били положени във Велико Търново и как са били обект на поклонение. И днес имаме възможността да се отправим до град Яш в Румъния, за да се поклоним на нейните мощи“, добави отец Севастиян. Той заяви, че в църковния календар името Параскева се среща три пъти.  \r\n„Ние трябва да отбележим, че както има св. преподобна Параскева-Петка Епиватска, така има и св. Параскева Римлянка, и св. великомъченица Параскева. Много пъти хората, които искат да се помолят на св. Параскева и когато искат да закупят икона, трябва да обръщат внимание на образа, който е изрисуван върху иконата, защото всяка една от светиците се изписва по различен начин“, допълни отецът. Той заяви, че това е важно уточнение и хората трябва да го знаят, защото понякога идват със своя икона в храма и искат тя да бъде осветена, а се оказва, че не са закупили икона на света Параскева Петка Българска, а на Света Параскева Римлянка.  \r\nПо думите му християните могат да погледнат житията на светиите, където е описано за всяка една от тях нейното житие, по какъв начин е пострадала и по какъв начин е защитавала вярата си, като така християните могат да се ориентират как светиците са изписани на иконата. \r\nМария КУРТЕВА", "date": "2019.10.14", "title": "Отец Севастиян, архиерейски наместник на Бургаската духовна околия: Света Петка е застъпница и покровителка на българите, защото нейните родители са били българи"}
{"url": "http://www.focus-news.net/news/2019/10/14/2708330/prezidentat-rumen-radev-shte-se-sreshtne-s-pochetnite-konsuli-na-balgariya.html", "text": "На 15 октомври вторник от 17.30 часа в Гербовата зала на „Дондуков“2, държавният глава Румен Радев ще отправи приветствие към почетните консули на България зад граница. Това съобщиха от  прессекретариата на държавния глава . На събитието ще присъства и вицепрезидентът Илияна Йотова. В срещата ще участват 71 почетни консули, представляващи България в 45 държави.", "date": "2019.10.14", "title": "Президентът Румен Радев ще се срещне с почетните консули на България"}
{"url": "http://www.focus-news.net/news/2019/10/14/2708331/s-normalna-intenzivnost-e-avtomobilniyat-trafik-v-oblast-burgas.html", "text": "С нормална интензивност е автомобилният трафик в област Бургас. Това съобщи за  Радио „Фокус“ – Бургас  дежурният от Областното пътно управление. Движението е не е натоварено, пътищата са  сухи и няма данни за задръствания.  \r\nПо-интензивен е автомобилният трафик в областния център. Натоварено е движението при кръговото кръстовище „Трапезица” и пред Окръжна болница, в района на кръстовището между улиците „Спортна“ и „Индустриална“, както и по бул. „Сан Стефано“ и участъци от бул. „Демокрация”, по централните улици „Булаир”, „Христо Ботев”, „Цар Петър”, „Генерал Гурко” и по бул. „Стефан Стамболов“ в района на Новата поща. Интензивен е трафикът и на бул. „Захари Стоянов“ в ж. к. „Меден рудник“. \r\nМария КУРТЕВА", "date": "2019.10.14", "title": "С нормална интензивност е автомобилният трафик в област Бургас"}
{"url": "http://www.focus-news.net/news/2019/10/14/2708329/afp-hilyadi-protestirat-v-kiev-sreshtu-izteglyane-na-ukrainskite-voyski-ot-donbas.html", "text": "Хиляди украинци протестираха в Киев , като нарекоха \"капитулация\" очакваното оттегляне  на войските, които се борят с подкрепяните от Москва сепаратисти в Донбас и призовават за победа в петгодишната война, предава  AFP \r\nНа 14 октомври се отбелязва годишнината от създаването на Украинската въстаническа армия (УПА), група националисти, които се сражават срещу съветските войски през Втората световна война заедно с нацистките сили и са обвинени в геноцид срещу поляци и евреи. \r\nНационалистическите сили обичайно провеждат „Марша на УПА“ на тази дата, като много от бившите бойци в конфликта в източна Украйна са сред демонстрантите, както и привърженици на националистическата организация „Свобода“. \r\n14 октомври също е определен за Ден на въоръжените сили на Украйна. \r\nПротестиращите скандираха \"Не на капитулацията!\", \"Украйна преди всичко\" и \"Руски език днес, руски танкове утре\". \r\n \r\n  Юлиян Марков", "date": "2019.10.14", "title": "AFP: Хиляди протестират в Киев срещу изтегляне на украинските войски от Донбас"}
{"url": "http://www.focus-news.net/news/2019/10/14/2708323/mestni-izbori-2019-kandidatat-za-kmet-na-vidin-ognyan-tsekov-prisastva-na-tseremoniya-po-otkrivane-na-prechistvatelna-stantsiya-v-gr-vidin.html", "text": "Кандидатът за кмет на община Видин от ПП ГЕРБ Огнян Ценков присъства на официалната церемония за откриване на Пречиствателната станция за отпадъчни води в гр. Видин. Проектът „Доизграждане на пречиствателна станция за отпадъчни води – гр. Видин – Втора фаза“ е реализиран по Оперативна програма „Околна среда 2014-2020 г.“. Общата му стойност е 19 505 984 лв., от които собственото финансиране е в размер на 580 415 лв. Безвъзмездните средства се предоставят от Кохезионния фонд на Европейския съюз и държавния бюджет на Република България. На събитието присъстваха заместник – министър председателят Томислав Дончев, областният управител Албена Георгиева и десетки граждани. Това съобщиха от пресцентъра на  ПП ГЕРБ . \r\n„Това не е от най – видимите инвестиции. Сигурен съм, че каквато и да е инвестиция в центъра на града ще бъде видяна и одобрена от повече хора. Но това съоръжение е по-важно дори от съоръженията на главната улица, то е инвестиция в чистотата на околната среда, чистотата на река Дунав и най-сетне инвестиция в здравето и живота на всички граждани. Това е продължение на един проект, осъществяван в предишните години, който се надявам да е решил всички проблеми и предизвикателства на града в сферата водоснабдяване и отвеждане на отпадъчни води. Общата стойност на двата проекта наближава 70 млн.лв. Тези инвестиции са важни, защото без тях всички останали са трудни и даже невъзможни“, каза Томислав Дончев. Дончев заяви, че предишните години основната тема е била води, канализация, опазване чистотата на реките, като това ще продължи, но следващите години основен акцент ще е опазване на чистотата на въздуха. Това не е естетическа мярка, това е свързано с качеството на живот на всеки от нас.  \r\nСтанцията е оразмерена за 56 хиляди еквивалент жители в хоризонт до 2041г. Обработва отпадъчната вода със среднодневен дебит от 1 440 куб.м. на денонощие. Прилага се технология, която освен механично почистване на водата, има и биологично пречистване. На три етапа от пречистването се отделя утайка, която впоследствие се смесва и се добива газ метан, който се използва за нуждите на станцията. Проектът „Доизграждане на пречиствателна станция за отпадъчни води – гр. Видин – Втора фаза“ е реализиран по Оперативна програма „Околна среда 2014-2020 г.“. Общата му стойност е 19 505 984 лв., от които собственото финансиране е в размер на 580 415 лв. Безвъзмездните средства се предоставят от Кохезионния фонд на Европейския съюз и държавния бюджет на Република България. \r\n „Мащабният проект мина през редица трудности, изстрадани през последните 7 години, както от жителите на общината, така и от общинската администрация и изпълнителната власт. За изпълнението му винаги сме работили всеотдайно и в добро взаимодействие. Поздравявам Вас и екипа на община Видин за неуморните усилия проектът да бъде осъществен”, написа в поздравителния си адрес до инж. Огнян Ценков председателят на Комисията по околна средата и водите в 44-то НС Ивелина Василева.  \r\nКандидатът за кмет на община Видин от ПП ГЕРБ Огнян Ценков бе категоричен, че „Доизграждане на пречиствателна станция за отпадъчни води (ПСОВ) – гр.Видин - Втора фаза” по Оперативна програма „Околна среда 2014-2020 г.“, приоритетна ос 1 „Води” е най-мащабният проект, който Общината реализира и по който се работи през последните 7 години.", "date": "2019.10.14", "title": "Местни избори 2019: Кандидатът за кмет на Видин Огнян Цеков присъства на церемония по откриване на пречиствателна станция в гр. Видин"}
{"url": "http://www.focus-news.net/news/2019/10/14/2708332/ukrepvane-na-svlachishte-se-izvarshva-po-patya-bobov-dol-malo-selo-v-oblast-kyustendil.html", "text": "Укрепване на свлачище се извършва по пътя Бобов дол – Мало село в област Кюстендил. Това съобщи за  Радио „Фокус” – Кюстендил  дежурният в Областно пътно управление – Кюстендил. Движението в участък от пътя се осъществява в една лента поради ремонтни дейности. В района на село Мламолово се изгражда анкерна стоманобетонова стена. Движението се регулира чрез светофарна уредба. Срокът е до 19 януари 2020 година. Въведена е временна организация на движението в участък от автомагистрала „Струма” при Дупница. В платното в посока София има две ленти за движение за леките автомобили и пътни превозни средства до 12 т в посока София и една за Кулата. Платното за Кулата от автомагистралата, което е засегнато от пожара в депото за отпадъци, остава затворено за извършване на необходимите аварийно-възстановителни дейности. Превозните средства с маса по-голяма от 12 т, включително и автобусите, пътуващи към Кулата се отбиват от автомагистралата при пътен възел „Долна Диканя“, преминават по път Е-79 и при пътен възел „Бобошево“ продължават по автомагистрала „Струма“. За пътуващите към София отбиването по път Е-79 става при пътен възел „Бобошево“, а качването на магистралата е при пътен възел „Дупница Север“. Движението по път II-62 Дупница – Клисура от километър 42 до километър  59 се осъществява в една лента на отделни участъци поради рехабилитация на пътното платно. Срокът е до 17 септември 2020 година. \r\nВенцеслав ИЛЧЕВ", "date": "2019.10.14", "title": "Укрепване на свлачище се извършва по пътя Бобов дол – Мало село в област Кюстендил"}
{"url": "http://www.focus-news.net/news/2019/10/14/2708333/mestni-izbori-2019-dve-podvizhni-izbiratelni-sektsii-shte-rabotyat-na-27-mi-oktomvri-vav-varna.html", "text": "Две подвижни избирателни секции ще работят във Варна в деня на вота на 27 октомври. Те са образувани със заповед от 12 октомври и ще функционират на територията на район „Приморски“ и в кметство Тополи, съобщи за  Радио „Фокус“ – Варна  председателят на Общинската избирателна комисия (ОИК) Велин Жеков. По думите му други две подвижни секции – в Специализираната очна болница, и в частна многопрофилна болница в квартал „Виница“, се закриват поради липса на достатъчен брой гласоподаватели.  \r\nНа консултации с представители на партии, днес в градската управа беше решено, за членове на двете секции в район „Приморски“ и в село Тополи, да бъдат избрани съставите двете закрити. Те ще са с по седем членове, с оглед запазване на разпределението на квотите на партиите и коалициите от консултациите за Секционните избирателни комисии. Представителите на една партия и коалиция обаче, не могат да имат мнозинство в една и съща избирателна комисия. Председателят, заместникът му и секретарят също не могат да са от една и съща политическа формация, обясни по време на консултациите днес изпълняващият длъжността кмет на града Пейчо Пейчев, който водеше заседанието. В изборния ден за гласоподавателите с увредено зрение или затруднения с придвижването ще бъдат на разположение шест специализирани автомобила за придвижване до съответните дежурни в районите и кметствата.  \r\nЗаявки за помощ се приемат от всеки ден, от 06.00 до 21.00 ч., както и в самия изборен ден на телефони, които са обявени на сайта на ОИК. На страницата на Общинската избирателна комисия е обявен и списък с номерата и адресите на избирателните секции, подходящи за гласуване за избиратели с увредено зрение или затруднения в придвижването. На 16-ти октомври предстои да стане ясен броят на избирателите, които са подали заявления за гласуване по настоящ адрес, обяви още Велин Жеков. Той добави, че се очаква на 17 или 18 октомври в града да бъдат доставени и изборните книжа за предстоящия вот. \r\nДиана СТОЕВА", "date": "2019.10.14", "title": "Местни избори 2019: Две подвижни избирателни секции ще работят на 27-ми октомври във Варна"}
{"url": "http://www.focus-news.net/news/2019/10/14/2708350/mestni-izbori-2019-opredelen-e-sastavat-na-podvizhnite-sektsionni-izbiratelni-komisii-v-obshtina-vidin.html", "text": "Определен е съставът на подвижните секционни избирателни комисии в община Видин, съобщиха за  Радио „Фокус“ – Видин  от Общината. По време на консултации във връзка с произвеждане на изборите за общински съветници и за кметове на 27 октомври 2019 г., които се проведоха в заседателната зала на 6 етаж в Общината, присъстваха представители на парламентарно представените партии: ПП ГЕРБ, Коалиция БСП за България, Коалиция „Обединени патриоти – НФСБ, АТАКА и ВМРО“, ПП „Движение за права и свободи“. \r\nНачало на консултациите даде заместник-кметът на Видин инж. Цветан Асенов, а секретарят на Общината Иванела Андреева представи проект с разпределение на състава на подвижните секционни избирателни комисии (ПСИК). Предложените в него са 6 броя – по две в град Дунавци и село Градец, по една – в селата Капитановци и Кутово (в Дома за стари хора), с 30 членове общо. Партиите се споразумяха за разпределението, като ПП ГЕРБ има 6 ръководни позиции и 2 членове, Коалиция БСП за България – 6 ръководни и 2 членове, Коалиция „Обединени патриоти – НФСБ, АТАКА и ВМРО“ – 4 ръководни и 3 членове, ПП „Движение за права и свободи“ – 2 ръководни и 5 членове. \r\nБроят на секционните избирателни комисии за местния вот в община Видин е 121, с общо 997 членове.", "date": "2019.10.14", "title": "Местни избори 2019: Определен е съставът на подвижните секционни избирателни комисии в община Видин"}
{"url": "http://www.focus-news.net/news/2019/10/14/2708352/remont-se-izvarshva-po-patya-mezhdu-selata-novgrad-i-vardim-v-oblast-veliko-tarnovo.html", "text": "Ремонт се извършва по пътя между селата Новград и Вардим. Движението се осъществява в едната лента в отсечката от км 34+000 до км 42+200. Трафикът се регулира със светофар и пътни знаци. Дейностите ще продължат до края на октомври, съобщиха за  Радио „Фокус“ – Велико Търново  от Областно пътно управление. Времето във Великотърновски регион е ясно и слънчево към този час, настилките – сухи. За изминалото денонощие не са регистрирани тежки инциденти. Нови въведени ограничения също няма. Затворен за товарни автомобили над 10 тона е пътят Дебелец – Средни колиби – Елена. Причината е намален габарит на пътното платно. В участъка се извършва разширяване, което трябва да приключи до края на месеца. Обходният маршрут е през Дебелец – Велико Търново – Лясковски кантон – Миндя – Елена и обратно. Ремонтни дейности се извършват и по пътя между Твърдица и Елена. В участъка от км 47+800 до км 48+000 движението се осъществява в една лента поради пропадане на пътното платно и образувало се свлачище. Срокът за укрепването му отново е краят на август. Отворен за движение е Прохода на Републиката, но там остава в сила предупреждението за опасност от падащи камъни. В едната лента заради ремонт се осъществява движението по пътя между село Поликраище и Горна Оряховица в отсечката от км 4+000 до км 6+431. Трафикът в района се регулира със знаци и регулировчици, а временната организация е в сила до 31 октомври. Ограничено е движението на автомобили над 3.5 тона по пътя Лозен – Полски Тръмбеш. Причината е, че в района на село Каранци има амортизирано мостово съоръжение, а пътното платно е с намален габарит. Обходният маршрут до края на януари 2020 година е през Лозен – Драганово – Янтра – Поликраище – Полски Тръмбеш. \r\nЛуиза ТРАНЧЕВА", "date": "2019.10.14", "title": "Ремонт се извършва по пътя между селата Новград и Вардим в област Велико Търново"}
{"url": "http://www.focus-news.net/news/2019/10/14/2708334/", "text": "Нормално проходими са пътищата в област Смолян, съобщи за    Радио „Фокус“ – Смолян   дежурният в Областно пътно управление – Смолян. Времето е ясно, а пътните настилки са сухи. През деня не са получавани сигнали за инциденти по пътищата в областта.  \r\nДвижението по път ІІ-86 Средногорци – Рудозем от км 125+727 до км 132+920 се осъществява с повишено внимание поради ремонтни дейности. Движението по път IІI-197 Борино – Грохотно – Девин в с. Грохотно при км 82+120 се осъществява с повишено внимание в лявата лента с изчакване при разминаване поради разрушена стена от каменна зидария вдясно на пътя. Участъкът е сигнализиран с пътни знаци. Движението по път ІІІ-8611 Белица – Загражден от км 18+431 до км 19+981 се осъществява с повишено внимание поради извършване на ремонтни дейности. Движението по път ІІІ-866 Девин – Михалково – Кричим в участъка пътно кръстовище за язовирна стена на „Цанков камък“ – граница област Смолян/Пловдив от км 66+857 до км 88+050 се осъществява с повишено внимание, съобразно въведената временна организация на движение при извършване на строителни дейности по уширение на пътния габарит.  \r\nДвижението по път ІІІ-8683 с. Арда – с. Горна Арда от км 27+000 до км 29+500 е ограничено за МПС с тегло над 10 т. поради пропадане и стеснение на една от пътните ленти. Движението в района се регулира с пътни знаци. Движението по път ІІ-86 гр. Смолян – с. Средногорци от км 109+370 до км 109+570 в участъка срутище при км 109+450 при разклон за с. Тикале се регулира със светофарна уредба и скоростта е ограничена до 20 км/ч. Трафикът се осъществява в една /дясната/ пътна лента. \r\nВ Смолян автомобилният трафик в края на работния ден е по-интензивен по централния бул. „България“, прилежащите към него улици и кръстовища и по входно-изходните артерии на града. \r\nНели ГЕРГЬОВСКА", "date": "2019.10.14", "title": "Сухи и нормално проходими са пътищата в област Смолян"}
{"url": "http://www.focus-news.net/news/2019/10/14/2708355/okrazhen-sad-blagoevgrad-ostavi-v-aresta-dvamata-mazhe-iznasilili-14-godishnoto-momiche-ot-razlog.html", "text": "Окръжен съд Благоевград остави в ареста двамата мъже,  изнасилили 14-годишното момиче от Разлог. Това съобщиха от  Окръжен съд Благоевград . На 14 октомври 2019 г. Районен съд – Разлог взе най-тежката мярка за неотклонение „задържане под стража“ по отношение на И.Г.К. и П.Н.К. Мъжете бяха задържани на 11 октомври 2019г. след получен сигнал в полицията, че са изнасили 14-годишно момиче от Разлог. Определението на съда подлежи на обжалване или протестиране от страните пред Окръжен съд – Благоевград.", "date": "2019.10.14", "title": "Окръжен съд Благоевград остави в ареста двамата мъже,  изнасилили 14-годишното момиче от Разлог"}
{"url": "http://www.focus-news.net/news/2019/10/14/2708353/sporten-klub-dzhudo-burgas-zavoyuva-1-zlaten-1-srebaren-i-2-bronzovi-medala.html", "text": "Спортен „Джудо“ – Бургас се представи силно на турнир в Габрово като завоюва 1 златен, 1 сребърен и 2 бронзови медала. Това съобщиха от  пресцентъра на Община Бургас .  Златното отличие  в кат.до 27 кг. завоюва Божилин Кизин, сребърен медал в кат.+38 кг. Стилян Плачков, а бронзовите медали Елена Желязкова в кат. 30кг. и Николай Лазаров в кат. 34 кг. Това е отлично представяне на бургаските деца и добро начало за новата учебна година, коментираха от клуба. В турнира са участвали общо 345 състезателя от 32 клуба от цялата страна. Специален гост на турнира е бил и министърът на младежта и спорта Красен Кралев.", "date": "2019.10.14", "title": "Спортен клуб „Джудо“- Бургас завоюва 1 златен, 1 сребърен и 2 бронзови медала"}
{"url": "http://www.focus-news.net/news/2019/10/14/2708354/predstoyashti-mezhdunarodni-sabitiya-za-15-oktomvri-agentsiya-fokus.html", "text": "*** \r\n  Среща на българо-македонската комисия по историческите въпроси \r\n \r\n*** \r\n  Съвет по общи въпроси на министрите на външните работи на ЕС, на който ще се обсъди разширяването на ЕС и Брекзит \r\n \r\n*** \r\n  Посещение на министър-председателя на Норвегия \r\n \r\n*** \r\n  Среща на Контактната група за мирния план за Донбас \r\n \r\n*** \r\n  Началото на мащабни военни учения \r\n \r\n*** \r\n  Телевизионен дебат между кандидатите за президент от Демократическата партия \r\n \r\n*** \r\n  Икономическа прогноза за тримесечието на МВФ \r\n \r\n*** \r\n  Федерален съдия ще разгледа искането за забрана на електронните цигари \r\n \r\n*** \r\n  Визита на Владимир Путин", "date": "2019.10.14", "title": "Предстоящи международни събития за 15 октомври (Агенция \"Фокус\")"}
{"url": "http://www.focus-news.net/news/2019/10/14/2708351/detska-teatralna-formatsiya-usmivka-s-nagrada-ot-natsionalen-festival.html", "text": "Децата от Детска театрална формация  „Усмивка“ с художествен ръководител Румяна Кралева към НЧ „Фар – 1946“ – Бургас завоюваха награда от младежкото жури на Деветия национален фестивал „Вълшебникът театър“ – Севлиево за спектакъла „Неродена мома“. Режисьор на спектакъла е Румяна Кралева; сценография, кукли и костюми – Лидия Атанасова; музика – Теодора Кралева. Това съобщиха от  пресцентъра на Община Бургас . Малките  актьори Дарина Добрева и Борис Джелепов получиха индивидуални награди за най-добри изпълнители в спектакъла „Откъде дойдоха бебетата“ –  автор Теодора Попова – Лазарова. Режисьор на спектакъла е Румяна Кралева; сценография, кукли и костюми – Лидия Атанасова; музика – Георги Минков. Журито похвали забележителната работа на Румяна Кралева и децата от Детска театрална формация  „Усмивка“, които допринасят да се осъществи идеята фестивалът да стане международен. Ръководството на НЧ „Фар – 1946“ – Бургас благодари на целия творчески екип за постигнатото, което се дължи на много труд, талант и отдаденост на „Вълшебникът Театър“", "date": "2019.10.14", "title": "Детска театрална формация “Усмивка” с награда от национален фестивал"}
{"url": "http://www.focus-news.net/news/2019/10/14/2708357/voennosluzheshti-ot-suhopatnite-voyski-shte-obezvredyat-nevzriven-boepripas-otkrit-v-zhilishten-kvartal-v-sofiya.html", "text": "Специализиран екип от Сухопътните войски е задействан в 16.00 ч. за обезвреждане на силно корозирал метален предмет, наподобяващ боеприпас, открит в двора на къща на улица „Григорий Цамблак“ в ж. к. „Левски“ в град София. Това съобщиха от пресцентъра на  Министерството на отбраната . На място военнослужещите установяват, че това е част от силно корозирал 76 мм снаряд. След извършеното разузнаване военнослужещите ще транспортират боеприпаса в безопасен район, където утре той ще бъде унищожен при спазване на мерките за безопасност. Специализираният екип е от състава на 78-ми батальон за осигуряване – Горна Баня, с ръководител капитан Петър Трайков.", "date": "2019.10.14", "title": "Военнослужещи от Сухопътните войски ще обезвредят невзривен боеприпас, открит в жилищен квартал в София"}
{"url": "http://www.focus-news.net/news/2019/10/14/2708360/natovaren-e-trafikat-po-glaven-pat-e-79-v-posoka-za-gkpp-dunav-most-2.html", "text": "Натоварен е  трафикът по главен път Е 79 , съобщиха за  Радио „Фокус“ – Видин  от Областно пътно управление – Видин. В посока  от  ГКПП „Дунав мост 2“ към София  пътуват предимно тежкотоварни автомобили, като на места се движат в колона от 6-7 камиона.  Най много автомобили се движат в участъка Видин – Дунавци. Остава забраната за преминаване на автомобили над 12 тона през прохода Петрохан. Движението по път III-1413 Грамада – Синаговци е ограничено за автомобили  над 12 т. поради свлачище  Обходният маршрут е по  път I-1 Дунавци – Срацимирово и по път III-141 Срацимирово-Грамада и обратно. На ГКПП „Дунав мост 2“ с  предимство преминават леките и лекотоварните автомобили. На другите два гранични пункта в областта –„Връшка чука“ и „Брегово“  трафикът е спокоен, няма образувани опашки от чакащи автомобили. Във Видин трафикът е засилен на входно изходните артерии на града, в централната градска част и по бул. „Панония“. \r\n \r\nАнна ЛОЗАНОВА", "date": "2019.10.14", "title": "Натоварен е  трафикът по главен път Е 79 в посока за ГКПП „Дунав мост 2“"}
{"url": "http://www.focus-news.net/news/2019/10/14/2708359/prez-1922-godina-s-90-chlenove-e-uchredena-parvata-organizatsiya-na-mladezhkiya-cherven-krast-v-kardzhali.html", "text": "Първата младежка организация на Българския Червен кръст е учредена с 90 членове на 1 март през 1922 година в училище „Отец Паисий“, това каза за   Радио „Фокус“   Жана Чакърова, директор на БЧК-Кърджали. Първата младежка структура на Червения кръст е започнала дейността си, когато за пет поредни години от 1921-1922 до 1925-1926 година главен учител и инициатор на благотворителни инициативи е бил Атанасов. Броят на членовете на младежката организация постепенно расте на 105 и 168 през 1925-26 година. Също така се появяват и дружества на Младежки червен кръст към всички училища в Кърджалийския район, включително Ивайловград и Крумовград. „Тогавашните учители и тогавашните ръководства са знаели и са разбирали значимостта на благотворителността и в това време се учредява фонд към дружеството със спестовна книжка, в която внасят дарения самите ученици и техните родители, за да подпомагат бедни ученици от самото училище“. Младежкият червен кръст получава и разпределя помощи, които са били изпращани след войните от чуждестранни младежки организации. „През 1922 -1924 год. от Американския Младежки червен кръст са получени 12 пакета подаръци, които се раздават на учениците. На 19 май отново от Американския младежки кръст чрез Окръжна училищна инспекция са получени 75 пакета през 1925 год., които също са раздадени на бедни ученици“, допълни Жана Чакърова и добави, че младежите са подпомагали и кампании, които са били важни в този момент за обществото. „Примерно за пострадалите в Петрич през 1925 година от земетресението учениците са събрали финансови средства, дрехи и други вещи, които се изпращат чрез Околийското управление на бедстващите хора в Петричко“. Младежката организация на БЧК-Кърджали днес е една от най-добрите в България, със собствена облик. „Във всички общински организации на БЧК имаме изградени клубове на Българския младежки червен кръст, които подкрепят работата с децата в риск и сред своите връстници. Младежите работят по проекти, свързани със здравната просвета, провеждат информационни кампании, провеждат благотворителни инициативи. Смятам, че наличието на младежка организация на БЧК е изключително важно за развитието на всички видове дейности в нашия живот“, категорична е Жана Чакърова. \r\nДарина ДЕЕНИЧИНА", "date": "2019.10.14", "title": "През 1922 година с 90 членове е учредена първата организация на Младежкия червен кръст в Кърджали"}
{"url": "http://www.focus-news.net/news/2019/10/14/2708361/trafikat-po-patishtata-v-slivenska-oblast-e-intenziven-no-nyama-zadrastvaniya.html", "text": "Трафикът по пътищата в Сливенска област е интензивен, но няма задръствания. Пътните настилки са сухи и нормално проходими, съобщиха от  Областното пътно управление \r\nЗатворени за тежкотоварни автомобили над 10 т са проходите Твърдишки и Вратник. Котленският  проход е отворен за всички превозни средства. Опасност от падащи камъни има по пътя Сливен – Ичера – Градец. \r\nДвижението по път II-66 Сливен – с. Старо село от км 2+000 до км 17+000 се осъществява с повишено внимание поради изрязване на храсти за срок до 30 ноември 2019 г. Движението по път III-555 с. Полско Пъдарево – с. Биково от км 0+000 до км 13+000 се осъществява в едната лента поради частични ремонтни дейности на асфалтовата настилка, които трябва да завършват до 31 октомври 2019 г. Двата участъка са сигнализирани с пътни знаци.", "date": "2019.10.14", "title": "Трафикът по пътищата в Сливенска област е интензивен, но няма задръствания"}
{"url": "http://www.focus-news.net/news/2019/10/14/2708358/tass-vladimir-putin-opredeli-pregovorite-v-riyad-kato-konstruktivni.html", "text": "Руският президент Владимир Путин нарече руско-саудитските преговори в Рияд конструктивни и делови  на заседание на Руско-Саудитския икономически съвет, цитиран от  TACC . \r\n\"В хода на абсолютно конструктивните и делови преговори, които проведохме днес с краля на Саудитска Арабия и с престолонаследника, се договорихме да насърчаваме по всякакъв начин инициативите на бизнес общностите на двете страни, насочени към разширяване на търговските отношения\", каза той. \r\nПрезидентът нарече Саудитска Арабия един от водещите икономически партньори на Руската федерация, а създаденият Икономически съвет е отлична възможност за директен диалог между бизнеса на двете страни. Държавният глава отбеляза положителното партньорство между Руския фонд за директни инвестиции и Публичния инвестиционен фонд на Саудитска Арабия, като подчерта, че такова сътрудничество е взаимно изгодно. \r\nПутин спомена споразуменията на двете страни в областта на енергетиката, промишлеността, транспорта, банковото дело, цифровите технологии и космическото проучване. Той също така нарече взаимодействието в областта на земеделието важна област. Според него вече са постигнати споразумения за разширяване на доставките на руски селскостопански продукти за Саудитска Арабия. \r\n \r\n  Юлиян Марков", "date": "2019.10.14", "title": "ТАСС: Владимир Путин определи преговорите в Рияд, като конструктивни"}
{"url": "http://www.focus-news.net/news/2019/10/14/2708363/nimh-prez-denya-shte-bade-predimno-slanchevo-s-maksimalni-temperaturi-mezhdu-23-i-28-v-sofiya-okolo-26.html", "text": "През следващото денонощие времето над страната ще се задържи почти без промяна – през нощта ясно, а през деня предимно слънчево, но в часовете след полунощ и преди обяд над Източна България ще има мъгла или ниска облачност. Това съобщи за  Агенция „Фокус”  дежурният синоптик Христо Христов от  Националния институт по метеорология и хидрология (НИМХ) .  В сутрешните часове мъгла ще има и на места в котловините и низините от останалата част на страната. Ще духа слаб вятър от изток-югоизток. Максималните температури, в повечето райони, ще бъдат между 23° и 28°, в София - около 26°. Минимални температури между 7° и 12°. Атмосферното налягане през деня още малко ще се понижи и ще бъде близко до средното за октомври. Над Черноморието ще има ниска облачност или мъгла. В следобедните часове видимостта временно ще се подобри, облачността ще намалее. Ще духа слаб вятър от изток-югоизток. Максималните температури на въздуха: 19°-21°. Температурата на морската вода е 20°. Вълнението на морето ще бъде 2-3 бала. Над планините ще бъде слънчево и топло. Ще духа слаб вятър от юг-югозапад. Максималната температура на височина 1200 метра ще е около 22°, на 2000 метра - около 15°. През следващите дни ще остане топло за периода, в повечето райони - и слънчево, на места в низините на изток, а към четвъртък-петък и покрай Дунав, след полунощ и преди обяд ще има ниска облачност или мъгла, от които ще преръмява. Ще бъде почти тихо. Преобладаващите максимални температури ще са между 21° и 26°, по Черноморието, където ниската облачност или мъглата ще се задържат по-дълго - до около 20°. Минималните в повечето места ще са между 7° и 12°. В планините ще бъде слънчево и по-топло от обичайното за втората половина от октомври.", "date": "2019.10.14", "title": "НИМХ: През деня ще бъде предимно слънчево с максимални температури между 23° и 28°, в София - около 26°"}
{"url": "http://www.focus-news.net/news/2019/10/14/2708364/sergey-stanishev-pes-probivat-na-lyavotsentristkata-opozitsiya-v-ungariya-e-istoricheski-i-shte-otekne-silno-v-tsyala-evropa.html", "text": "Пробивът на лявоцентристката опозиция в Унгария е исторически и ще отекне силно в цяла Европа. Той дава надежда на всички онези, които живеят в сянката на пълзящ авторитаризъм, че обединени могат да отвоюват обратно държавността и демокрацията от задушаващата хватка на самозабравили се управленци. Така президентът на ПЕС и евродепутат Сергей Станишев коментира резултатите от местните избори в Унгария, където ляво-центристкият фронт нанесе поредица ключови поражения на партията на Виктор Орбан - Фидез. Това съобщиха от  пресофиса на Станишев . В Будапеща, про-европейският лявоцентристки кандидат Гергей Корачони, който беше избран за кмет на унгарската столица, поднесе първата изборна загуба на Орбан от идването му на власт през 2010 г. Опозиционните партии в Унгария печелят общо 10 от 23 големи града в страната. \r\n„Когато опозицията формулира ясни тези и предложи реална алтернатива, стената, с която всяка почти абсолютна власт се огражда, започва да се пропуква под неудържимия стремеж на хората към по-добро управление и по-добър живот за всички, вместо за малцина избрани. А столиците са първото място, където тези стени се пукат и в крайна сметка падат“, заяви Станишев. \r\nНа парламентарните избори в Полша коалицията на обединени сили от левия политически спектър „Левица“ също подобри значително резултатите си и направи сериозна заявка за завръщане в парламента, който досега беше доминиран от популистката десница. Според предварителни резултати, лявата коалиция е трета политическа сила с 43-ма депутати. Въпреки това, управляващата консервативна партия „Право и справедливост“ печели пълно мнозинство, което означава, че заплахите за независимостта на съдебната система, медиите и върховенството на закона ще продължат.  \r\n„Социалистите в Полша увеличиха подкрепата си и ще бъдат незаобиколим фактор в новия състав на парламента. „Левица“ ще поведе битка срещу популисткото правителство на Качински, който няма да може да пренебрегва с лека ръка гласа на милиони полски граждани, които искат модерна, про-европейска и социална държава“, добави Станишев.", "date": "2019.10.14", "title": "Сергей Станишев, ПЕС: Пробивът на лявоцентристката опозиция в Унгария е исторически и ще отекне силно в цяла Европа"}
{"url": "http://www.focus-news.net/news/2019/10/14/2708367/predstoyashti-sabitiya-v-stranata-za-15-oktomvri-agentsiya-fokus.html", "text": "*** \r\n \r\nОт 17.30 часа в Гербовата зала на „Дондуков“ № 2 държавният глава Румен Радев ще отправи приветствие към почетните консули на България зад граница. На събитието ще присъства и вицепрезидентът Илияна Йотова. \r\n \r\n*** \r\n \r\nОт 9:30 часа в Министерски съвет премиерът Борисов свиква Съвет по сигурността. \r\n \r\n*** \r\n \r\nОт 9:30 часа в зала „Средец“ на хотел „Балкан“, Министерството на външните работи организира Конференция на почетните консули на Република България. \r\n \r\n*** \r\n \r\nОт 11.00 часа в сградата на Държавната агенция за метрологичен и технически надзор (ДАМТН) ще се подпише Меморандум за сътрудничество и партньорство между Държавната агенция за метрологичен и технически надзор, представлявана от инж. Петър Горновски – Председател на ДАМТН и Университета по архитектура, строителство и геодезия (УАСГ), представляван от проф. д - р инж. Иван Марков – Ректор на УАСГ. \r\n \r\n*** \r\n \r\nОт 17:30 часа в зала „Оборище“-5, ще се проведе пресконференция преди официалното откриване на изложба от частната колекция на Красимир Дачев, посветена на творчеството на великия български живописец Никола Танев. \r\n \r\n*** \r\n \r\nВ 11.00 часа в зала 2 на Районния съд ще се проведе заседание по делото срещу Байрам Р. Х., обвинен в присвояване на чужда движима вещ, която е владеел и пазил – лек автомобил „БМВ“, модел „Х5“ на стойност 11 180 лв., собственост на М. М. \r\n \r\n*** \r\n \r\nОт 09:00 часа в сградата на бул. „Васил Левски“ 61 - бивш Завод на ЗСТ, ще тръгне мащабно роуд шоу на най-модерните тежкотоварни транспортни средства на CNG в цялата страна. \r\n \r\n*** \r\n \r\nОт 10.00 часа в зала 114 (Първи учебен корпус) ултрамаратонецът гл. ас. д-р Тодор Димитров ще гостува на Югозападния университет „Неофит Рилски“.   \r\n \r\n*** \r\n \r\n \r\nОт 18.00 часа в зала \"Младост\" World taekwondo demo team ще представи своето шоу. \r\n \r\n*** \r\n \r\nОт 11.00 часа в пресцентъра в УМБАЛ „Св. Марина“ ще се проведе пресконференция с лекарите от клиниката по психиатрия, посветена на Световния ден на психичното здраве. \r\n \r\n*** \r\n \r\nОт 11.00 часа в Общината ще се проведе пресконференция на Innowave Summit за технологичното събитие, което ще се състои на 18 и 19 октомври 2019 в Двореца на културата и спорта. \r\n \r\n*** \r\n \r\nОт 15.30 часа, на площад площад „Гоце Делчев“ в града, ще бъдат представени образци военна техника, въоръжение и оборудване на Сухопътните войски. \r\n \r\n*** \r\n \r\nОт 14.30 часа пред Младежкия дом, 10 отбора от 6 училища от община Горна Оряховица ще се включат в Празник на знанието. \r\n \r\n*** \r\n \r\nОт 18.00 часа в НЧ „Напредък-1869“ ще се проведе Концерт-спектакъл по случай 60 години от създаването на детската балетна школа и 15-ата годишнина на балет „Грация” в града. \r\n \r\n*** \r\n \r\nOт 20.00 часа на площад „Свобода” ще бъде прожектиран филмът „Лошо момиче”. \r\n \r\n*** \r\n \r\nОт 11.30 часа в залата на Областна администрация ще се проведе заседание на Комисията по заетост. \r\n \r\n*** \r\n \r\nОт 14.00 часа в залата на Парк-хотел „Кюстендил” ще бъде представен проект „За по-чист въздух в Кюстендил”. \r\n \r\n*** \r\n \r\nОт 14.00 часа в залата на Областна администрация ще се проведе заседание на Областната епизоотична комисия. \r\n \r\n*** \r\n \r\nОт 10:00 часа пред „Младежки дом” в града ще бъде разположен мобилен екип, който ще обслужва доброволците, желаещи да станат кръводарители. \r\n \r\n*** \r\n \r\nОт 10:00 часа министърът на труда и социалната политика Бисер Петков ще посети Националния център за рехабилитация на слепи. \r\n \r\n*** \r\n \r\nОт 11:00 в сградата на Народна библиотека „Иван Вазов – Пловдив“, ул. „Авксентий Велешки“ № 17, главният изпълнителен директор на „Български пощи“ ЕАД Деян Дънешки ще пусне в употреба издание на тема: „140 години от създаването на Народна библиотека „Иван Вазов - Пловдив“. \r\n \r\n*** \r\n \r\nОт 16.00 часа в дом „Елиас Канети“ ще се проведе ХII-и Международен литературен фестивал Русе, 2019 – \"Стената\". \r\n \r\n*** \r\n \r\nОт 11.00 ч. на площада пред административната сграда на Общината ще се проведе тържествен ритуал по изпращането на военнослужещите от 39-ия военен контингент, който ще се включи в мисията на НАТО в Афганистан. \r\n \r\n*** \r\n \r\nОт 15:00 часа в заседателната зала на Община Хасково ще се проведе заключителна пресконференция по проект \"Подобряване на градската среда чрез благоустрояване на междублокови и вътрешно-квартални пространства и изграждане на достъпна архитектурна среда в град Хасково\". \r\n \r\n*** \r\n \r\nОт 17.30 часа в Галерия „Форум“, Хасково ще бъде открита изложбата „Художникът сре-ща писателя“ – фрагменти от колекцията на Националния литературен музей. \r\n \r\n*** \r\n   \r\nОт 10.00 часа в зала 2 на Областната администрация ще се проведе редовното седмично заседание на Областната епизоотична комисия.  \r\n \r\n***   \r\n   \r\nОт 14.00 часа в стая 315 в Общината Правната комисия към общинския съвет ще заседава във връзка с делото за скаутския клуб.  \r\n   \r\n Местни избори 2019:  \r\n \r\n*** \r\n   \r\nОт 10.00 часа в офиса на ПП ГЕРБ в града инж. Иван Панайотов, кандидат за кмет на Общината, и кандидати за общински съветници от листата на ГЕРБ ще проведат пресконференция на тема „Икономика“.   \r\n \r\n*** \r\n   \r\nОт 17.30 часа в конферентната зала на хотел Хебър министърът на образованието и науката Красимир Вълчев ще се срещне с учители и директори от Пазарджик от общината.  \r\n \r\n*** \r\n \r\nОт 14.00 ч. в зала „Свети Георги“ на Областната администрация ще се проведе обучение на общинските избирателни комисии за изборите за общински съветници и кметове на 27-ми октомври 2019 г.", "date": "2019.10.14", "title": "Предстоящи събития в страната за 15 октомври (Агенция „Фокус“)"}
{"url": "http://www.focus-news.net/news/2019/10/14/2708362/mvnr-vazstanoveni-sa-poletite-na-letishte-el-prat-v-barselona-sled-kato-po-rano-rabotata-mu-be-spryana-zaradi-protesti-v-grada.html", "text": "Летище „Ел Прат“ в Барселона, Испания, функционира в нормален режим, съобщи операторът на летището АЕНА, след като по-рано през деня работата му бе спряна заради протести в града. Това съобщиха от пресцентъра на  Министерството на външните работи  (МВнР). \r\nКъм момента са възстановени полетите, както и движението на метрото към летището. Пътниците са съветвани предварително да се осведомяват за статуса на своя полет.   \r\nПо информация на Генералното ни консулство в Барселона някои от основните кръстовища в града са блокирани от демонстранти, но градският транспорт се движи без проблеми.  \r\nГенералното ни консулство в Барселона следи ситуацията и е готово да оказва съдействие при необходимост. Българските граждани могат да се свържат с Генералното консулство в Барселона на телефон 0034 619 217 097.", "date": "2019.10.14", "title": "МВнР: Възстановени са полетите на летище „Ел Прат“ в Барселона, след като по-рано работата му бе спряна заради протести в града"}
{"url": "http://www.focus-news.net/news/2019/10/14/2708366/aktivnost-na-vrani-v-severniya-park-obzor.html", "text": "Активност на врани в Северния парк беляза началото на седмицата. Читатели на  Агенция \"Фокус\"  сигнализираха, че са били нападнати от врани в  парка. Случилото се e регистрирано преди обяд. Гражданите са били замервани с кестени от птиците, но са се разминали без наранявания.  Припомняме, че през 2012 г. бяха регистрирани множество случаи на хора, нападнати от врани. Мястото бе Инфекциозната болница в София. Такива случаи имаше и в центъра на столицата, в района на Съдебната палата. През 2018 г. също бе отчетен такъв инцидент в квартал „Света Троица“. Всичките обаче бяха през пролетта, когато е размножителният период на този вид птици. Защо това се случва сега и каква е причината за това поведение на враните \"Фокус\" потърси експертно мнение в лицето на  ветеринарния лекар в Столичния зоопарк д-р Николай Скендерски . Той определи въпросното нападение на враните по-скоро като закачка с друг биологичен вид на тяхна територия на местообитание. Д-р Скендерски обясни, че когато враните правят ята, обикновено сутрин по-рано, може да има закачки, но не и да нападат хора и да ги кълват. „Не сме определили защо точно в тези сезони  мигрират и се извиват се сутрин и т.н. Това до определена степен е загадка. Някои казват, че това е свързано с размножителния период. Нали се сещате, че в момента не е размножителният период на враните. Това обикновено става напролет. В момента не е толкова до това, а колкото като гео-магнитни излъчвания, съпроводени с промяна на времето. Обикновено те се явяват, когато може да се влоши времето и може обратното,  както е в случая. Това са догадки, няма категорични становища“. Той увери, че гарваните и враните не могат да ни направят почти нищо освен да предизвикат стресови ситуации.  Ветеринарят сравни гарваните с  птици като рибоядите. „Аз съм преглеждал рибояди, докарани от ТЕЦ „Марица Изток“. Те са много коварни. Когато са в чувал, ако се отвори невнимателно, може да ви се насочат към очите. Тогава вече нещата стават много сериозни. Гарваните едва ли се насочват, най-много да има леко ощипване. „Тук няма стаден инстинкт един като ви нападне, примерно 50 гарвана да ви нападнат. Канибализмът при тях не е до такава степен“, увери още д-р Скендерски. Той използва възможността и призова за толерантност на хората към животните. Целта - мир и разбирателство между всички в хранителната верига в градската среда.  \r\nДеница КИТАНОВА", "date": "2019.10.14", "title": "Активност на врани в Северния парк (ОБЗОР)"}
{"url": "http://www.focus-news.net/news/2019/10/14/2708369/sport-otborite-na-severna-i-yuzhna-koreya-shte-se-sreshtnat-v-kvalifikatsiya-za-svetovnata-kupa.html", "text": "Спорт: Отборите на Северна и Южна Корея ще се срещнат в квалификация за Световната купа \r\nФутбол: Отборите на Северна и Южна Корея ще се срещнат в квалификация за Световната купа в първи официален мач между двете страни от повече от 30 години, който ще се проведе на стадион Ким Ир-сен в Пхенян. За мача обаче не са акредитирани чуждестранни журналисти. На него няма да бъдат допуснати фенове от Южна Корея и няма да бъде излъчван по телевизията. Двата тима са начело на група „Н“ с по две победи. В групата са още отборите на Туркменистан, Ливан и Шри Ланка.", "date": "2019.10.14", "title": "Спорт: Отборите на Северна и Южна Корея ще се срещнат в квалификация за Световната купа"}
{"url": "http://www.focus-news.net/news/2019/10/14/2708368/the-guardian-kataluntsite-izlyazoha-na-protesti-sled-prisadite-na-tehnite-lideri.html", "text": "Каталунците бързо реагираха на новината, че девет техни лидери са признати за виновни за организирането на референдума и обявяването на независимост и съдиите са постановили строги присъди между девет и 13 години и минути след произнасянето на присъдата улиците на Барселона и други големи градове започнаха да се пълнят с протестиращи, пише британският вестник  The Guardian . \r\nАтмосферата остана спокойна и полицията поддържаше дискретно присъствие, но имаше усещането за колективно недоволство и гняв. По-голямата част от каталунците, сепаратистки настроени или не, считат обвиненията и произнесените присъди за непропорционални. \r\nЕдин протестиращ в Барселона носеше плакат, на който пишеше:  Не съм за независимост, но и не съм идиот. \r\nЦентралната част Барселона беше почти непроходима за движение, тъй като протестиращите се събираха на различни места в града. Ученици и студенти изпълниха улиците и скоро към тях се присъединиха офис-служители и общински чиновници. \r\nЕдин студентски съюз призова за „масово неподчинение“, като апелира студентите да бъдат „точката на копнежа на народното движение за независимост“. \r\nПротестната група „Демократично цунами“, която беше създадена, за да канализира реакцията срещу присъдата, призова привържениците да блокират главния терминал на летището в Барселона, което доведе до временно блокиране на полетите. \r\nХиляди протестиращи се събраха на площад „Каталуния“ в Барселона. \r\nГолямо множество се събра пред сградата на Върховния съд в Барселона. \r\nВ Жирона около шест хиляди  демонстранти се събраха пред седалището на испанското правителство в провинцията. Местната власт в Жирона прекрати всички официални дейности, както и в Тарагона, вторият по големина град на Каталуния. \r\nЗасиленото полицейско присъствие на ключови транспортни центрове попречи на протестиращите да блокират основните железопътни и пътни връзки, както са правили в  миналото, но някои по-маловажни пътища бяха блокирани в северната част на региона. Националният железопътен оператор Renfe заяви, че влаковите услуги работят нормално. \r\nКаталунската футболна федерация отмени всички мачове и тренировки в знак на солидарност със задържаните лидери, докато футболният клуб Барселона осъди присъдите и призова за диалог. \r\nКомитетите за отбрана на републиката, група за директни действия, призоваха за \"постоянна мобилизация\". \r\n\"Народът управлява и правителството се подчинява\", казаха те в изявление, предупреждавайки каталунското правителство да не отстъпва от ангажимента си за създаване на независима каталунска република. \r\n \r\n  Юлиян Марков", "date": "2019.10.14", "title": "The Guardian: Каталунците излязоха на протести след присъдите на техните лидери"}
{"url": "http://www.focus-news.net/news/2019/10/14/2708370/nov-stalb-za-osvetlenie-e-postaven-na-bul-maritsa-yug-v-plovdiv-sled-kato-predishniyat-be-unishtozhen-pri-tezhka-katastrofa-v-kraya-na-septemvri.html", "text": "Нов стълб за осветление е поставен на бул. „Марица-юг“, при кръстовището с бул. „Източен“ в Пловдив, след като предишният бе унищожен при тежка катастрофа в края на месец септември. Това съобщиха за  Радио „Фокус“ – Пловдив  от ОП „Организация и контрол на транспорта“. Общината ще предприеме действия за възстановяване на направените разходи от виновника за нанесените материални щети. Общинското предприятие призовава всички участници в движението да бъдат отговорни на пътя. „Фокус“ припомня, че при катастрофата загинаха двама души. Стана ясно, че водачът на катастрофиралия автомобил няма свидетелство за управление на МПС.", "date": "2019.10.14", "title": "Нов стълб за осветление е поставен на бул. „Марица-юг“ в Пловдив, след като предишният бе унищожен при тежка катастрофа в края на септември"}
{"url": "http://www.focus-news.net/news/2019/10/14/2708365/the-new-york-times-siriyskata-armiya-se-nasochi-kam-rayoni-atakuvani-ot-turtsiya.html", "text": "Часове след като постигна споразумение с кюрдските сили, сирийската армия влезе в ключов град близо до турската граница, което представлява  значителна промяна в динамиката на конфликта, пише американският вестник  The New York Times \r\nВръщането на правителствените сили в Североизточна Сирия не само нанася удар върху ръководените от кюрди сили, които бяха подкрепени от Съединените щати, но и е знак за голяма промяна в осемгодишната война в Сирия. \r\nСирийската армия влезе в град Тел Тамер в Североизточна Сирия, съобщиха държавните медии, скоро след като правителството на президента Башар ал Асад сключи съюз с кюрдските сили, които контролират региона. \r\nСирийското правителство почти изцяло отсъстваше от североизточната част на страната, тъй като се оттегли или беше прогонено от въоръжени бунтовници. Сирийските демократични сили, милиция, ръководена от кюрди, която доскоро действа със САЩ за борба срещу „Ислямска държава“, се превърна в незаобиколима политическа и военна сила  в региона. \r\nВъпреки че сирийските кюрди не обявяват правителството на Асад за враг, той не се доверяваше на усилията им за установяване на автономия и планираше да завземе цялата територия на Сирия. Но нямаше как да го направи, особено след като американските войски седяха в района. \r\nРешението на президента Тръмп миналата седмица да изтегли тези войски от пътя на турско настъпление отвори пътя на Асад и неговите сили започнаха да навлизат в района. \r\nВ някои градове те бяха посрещнати с овации от местните жители, които скандираха националистически лозунги и носеха снимката на Асад. В други райони камионите закараха голям брой сирийски войници в района, за да заемат позиции. Тел Тамер е стратегически град, който свързва Североизточна Сирия със северния център на страната, Алепо, и е на 20 мили от Рас ал Айн, центъра на нападението на Турция , \r\nАко сирийските правителствени сили успеят да достигнат турската граница на север и иракската граница на изток, това би било голям пробив в стремежа на Асад да си възстанови контрола над цялата страна. \r\nСирийските правителствени сили също влязоха в град Айн Иса  само ден след като беше за кратко завзет от войските, ръководени от Турция. Около 500 симпатизанти на „Ислямска държава“ се възползваха от тежкото поражение и избягаха от лагер за задържане според местни представители. \r\nКюрдският официален представител Алдар Кселил заяви в изявление в понеделник следобед, че сирийските правителствени сили трябва да стоят настрана от участък от турската граница, в който понастоящем се водят боеве между ръководените от Турция сили и кюрдските милиции, които контролираха района до миналата седмица. \r\nКселил каза, че кюрдите ще се бият сами в онази част от граничния район, където турските сили вече са установили силно присъствие. Той добави, че кюрдските власти също ще останат отговорни за администрацията и полицията в региона. Сирийските служители обаче не потвърдиха подробностите на плана, описан от Кселил. \r\n \r\n  Юлиян Марков", "date": "2019.10.14", "title": "The New York Times: Сирийската армия се насочи към райони, атакувани от Турция"}
{"url": "http://www.focus-news.net/news/2019/10/14/2708371/tass-turtsiya-osadi-izyavlenieto-na-es-za-operatsiyata-v-siriya-i-sondazhite-v-rayona-na-ostrov-kipar.html", "text": "Турското външно министерство осъди решението на Европейския съюз , взето след среща на министрите на външните работи на организацията в Люксембург, във връзка с операцията на Анкара „Извор на мира“ в Сирия и сондажните дейности в изключителната икономическа зона на Кипър, предава  TACC . \r\n\"Ние категорично отхвърляме и осъждаме резолюциите на Съвета за външни отношения на ЕС по отношение на Сирия и Източното Средиземноморие, както и призивите на тази организация по отношение на страната ни\", се казва в съобщението. \r\nМинистерството подчерта, че \"ЕС няма право да инструктира Турция по въпроса за борбата с бойците\" на терористичната организация \"Ислямска държава\" . \r\n \r\n  Юлиян Марков", "date": "2019.10.14", "title": "ТАСС: Турция осъди изявлението на ЕС за операцията в Сирия и сондажите в района на остров Кипър"}
{"url": "http://www.focus-news.net/news/2019/10/14/2708374/chitalishte-iskra-zapochva-realizatsiyata-na-proekt-za-sahranyavane-na-arhitekturnite-traditsii-v-kazanlak.html", "text": "Проектът на Народно читалище „Искра” - „Старите къщи на Казанлък - част от архитектурното богатство на Долината”, е одобрен за финансиране от социално отговорна инициатива на една от големите вериги хранителни магазини в България, каза за  Радио „Фокус”  заместник-председателят на читалището Веска Кирилова. Тя поясни, че инициативата се реализира в партньорство с Фондация „Работилница за граждански инициативи“ и Българския дарителски форум. \r\n214 са проектите, взели участие в конкурсната проява. Най-много са подкрепените проекти с насоченост в областта на културата и историческото наследство – общо осем. \r\nДейностите по проекта на читалище „Искра” включват документиране и съхраняване на стари архитектурни техники и традиции и насочване на вниманието на местната общност към полагане на системни усилия за опазване на архитектурното богатство на Казанлък. \r\nСлавяна ГАЙДАРОВА", "date": "2019.10.14", "title": "Читалище „Искра” започва реализацията на проект за съхраняване на архитектурните традиции в Казанлък"}
{"url": "http://www.focus-news.net/news/2019/10/14/2708372/", "text": "Футбол: Ясен е стартовият състав на България за европейската квалификация срещу Англия.  Пламен Илиев; Георги Пашов, Георги Терзиев, Камен Хаджиев, Петър Занев; Георги Сърмов, Георги Костадинов; Ивелин Попов, Вандерсон, Кирил Десподов; Исмаил Иса \r\nСрещата започва в 21:45 часа на Националния стадион \"Васил Левски\". Главен съдия ще бъде Иван Бабек от Хърватия", "date": "2019.10.14", "title": "Спорт: Ясен е стартовия състав на България за мача срещу Англия"}
{"url": "http://www.focus-news.net/news/2019/10/14/2708375/cheren-ponedelnik-po-balgarskite-patishta-obzor.html", "text": "Днешният ден беше отбелязан с тежки инциденти по българските пътища. Първата тежка катастрофа стана около 01.30 тази нощ на пътя Казанлък – Габрово в района на град Крън. При челен сблъсък между два автомобила – със старозагорска и габровска регистрация, загинаха шестима души. Продължава разследването на причините за пътния инцидент. Според органите на реда една от причините е превишена скорост.  \r\nТежка катастрофа между лек автомобил „Фиат“ и мотопед с италиански регистрационен номер е станала около 10.05 часа тази сутрин на бул. „Княз Борис I“ във Варна. При произшествието е загинал е водачът на мотопеда. Причините за инцидента се изясняват.  \r\nКатастрофа между два тежкотоварни камиона затрудни през деня движението в района на км 148 на автомагистрала „Тракия“, в посока Бургас. Сигналът за пътния инцидент е постъпил минути преди 11.00 часа. Няма пострадали хора.", "date": "2019.10.14", "title": "Черен понеделник по българските пътища (ОБЗОР)"}
{"url": "http://www.focus-news.net/news/2019/10/14/2708378/mladezhki-tsentar-za-razvitie-vzaimopomosht-i-biblioteka-iskra-v-kazanlak-shte-realizirat-savmestna-proyava-v-ramkite-na-initsiativata-vreme-za-promyana.html", "text": "Младежки център за развитие (МЦР) „Взаимопомощ” и Общинска библиотека „Искра” в Казанлък ще реализират съвместната проява „Представяне на Тунис” в рамките на проекта „Взаимопомощ”, каза за  Радио „Фокус”  председателят на младежката организация Мария Славова. Тя поясни, че инициативата е част от кампанията „Време за промяна”. Събитието ще се проведе от 17.00 часа на 16 октомври в библиотеката. Организацията има четирима доброволци от Тунис, Франция, Чехия и България. В рамките на инициативата те ще отговорят на всички въпроси, свързани с програмите „Еразъм+” и „Европейски корпус за солидарност”.  \r\nКампанията се осъществява по повод 15-ата годишнина на МЦР „Взаимопомощ”, с подкрепата на Центъра за развитие на човешките ресурси, Община Казанлък и Общинска библиотека „Искра”. \r\nСлавяна ГАЙДАРОВА", "date": "2019.10.14", "title": "Младежки център за развитие „Взаимопомощ” и Библиотека „Искра” в Казанлък ще реализират съвместна проява в рамките на инициативата „Време за промяна”"}
{"url": "http://www.focus-news.net/news/2019/10/14/2708376/prof-nikolay-radulov-registriranata-i-latentnata-prestapnost-u-nas-sa-ravni-kato-protsent.html", "text": "Регистрираната и латентната престъпност у нас са равни като процент. Това каза за обзорното предаване „Това е България“ на  Радио „Фокус“  бившият секретар на МВР проф. Николай Радулов във връзка с доклад на МВР, от който става ясно, че разкриваемостта на престъпленията у нас е под 50%. Той уточни, че процентите всъщност са 41, 5%. „Да не забравяме, че става дума за разкриваемост спрямо регистрираните престъпления. Мисля, че латентната престъпност, която не се регистрира е поне още толкова, което довежда тези 41% до 20-25%. Това е при положение, че регистрираната престъпност и латентната са равни. Само 50% от престъпленията се регистрират. Знаем от други статистики – тези на прокуратурата и МВР, че около 98 000 престъпления се извършват от малолетни и непълнолетни . Това са съществуващи престъпления, въпреки че по тях не се работи“, каза той.  Според Николай Радулов е вероятно още най-малко толкова престъпления да не се регистрират, за да изглежда добре статистиката. Реалната разкриваемост е около 12-14 %, каза още той и добави, че това прави доклада на МВР много шум за нищо. Проф. Радулов обясни, че разкриваемост има за очевидните престъпления, защото МВР работи без обикновен инструментариум и с почти фалирал институт по криминалистика. Подготовката на експерт криминалистите се прави в полицейска школа като краткосрочен курс, а за това се изисква друго образование. Сериозно изоставаме в област, която се счита за стълб за разкриване на престъпленията. Той обясни, че от всичко това са потърпевши гражданите, служителите на МВР и техният авторитет.  \r\nЦоня СЪБЧЕВА", "date": "2019.10.14", "title": "Проф. Николай Радулов: Регистрираната и латентната престъпност у нас са равни като процент"}
{"url": "http://www.focus-news.net/news/2019/10/14/2708379/vavezhda-se-vremenna-organizatsiya-na-dvizhenie-po-chast-ot-ul-vasil-aprilov.html", "text": "На 15 октомври, вторник, се въвежда временен режим на движение със затваряне на пътното платно по ул. „Васил Априлов“ в участъка между кръстовищата й с ул. „Македония“ и ул. „Петър Парчевич“.  Това съобщиха от  Община Шумен . За обходен маршрут ще се използват ул. „Васил Априлов“, ул. „Македония“, ул. „Братя Миладинови“, ул. „Петър Парчевич“ и отново ул. „Васил Априлов“. Затворено за движение ще бъде и източното платно на ул. „Петър Парчевич“ между кръстовищата й с ул. „Васил Априлов“ и ул. „Алеко Богориди“. Промянята се налага заради събаряне на стара сграда на ул. „Васил Априлов“ №64. Временната организация на движение ще бъде обозначена с необходимата вертикална сигнализация", "date": "2019.10.14", "title": "Въвежда се временна организация на движение по част от ул. „Васил Априлов“"}
{"url": "http://www.focus-news.net/news/2019/10/14/2708381/prof-nikolay-radulov-opitite-realnata-kriminalna-obstanovka-da-bade-zamazana-s-lazhliva-statistika-ne-vodyat-do-nishto-dobro.html", "text": "Опитите реалната криминална обстановка да бъде замазана с лъжлива статистика не водят до нищо добро. Това каза за обзорното предаване „Това е България“ на  Радио „Фокус“  бившият секретар на МВР проф. Николай Радулов  във връзка с доклад на МВР, от който става ясно, че разкриваемостта на престъпленията у нас е под 50%. „Крайно време е ръководството на МВР да се вземе в ръце, защото с тези светкавични крачки напред, с това 15% годишно намаляване на престъпността, особено от гледна точка на регистрираните престъпления, ще стигнем до момента да бъде декларирана нулева престъпност, а нас ще продължават да ни обират и да убиват децата ни пред дискотеките“ коментира той. Николай Радулов обясни, че тази статистика се формира на база на предадени дела в прокуратурата, но често на съда му се налага да освобождава задържани и да прекратява дела, понеже доказателствата не отговарят на изискванията. От гледна точка на оперативния състав делото е приключило. Остава се с впечатление, че разкритите 50 престъпни групи са се състояли от по 3-ма души.  Умишлено се избягват сравненията на статистиките между трите институции в сектор сигурност – на МВР, службите и съда, предположи той и допълни, че тази игра се играе вече 15 години. \r\nЦоня СЪБЧЕВА", "date": "2019.10.14", "title": "Проф. Николай Радулов: Опитите реалната криминална обстановка да бъде замазана с лъжлива статистика не водят до нищо добро"}
{"url": "http://www.focus-news.net/news/2019/10/14/2708382/ubiystvo-v-kostenets-i-spetsializirana-aktsiya-sreshtu-grupa-za-iznudvaniya-v-burgas-obzor.html", "text": "Убийство в Костенец и специализирана акция срещу група за изнудвания в Бургас бяха водещи теми през днешния ден.  \r\nОкръжна прокуратура - София привлече като обвиняем и задържа 24-годишна жена за убийството в Костенец. Мъж е намушкан с нож около 20.44 часа на 13 октомври. Подаден е сигнал за скандал пред частен адрес в Костенец на телефон 112. Няколко минути по-късно постъпил нов сигнал - за мъж в безпомощно състояние, лежащ пред същия адрес. При огледа е констатирана смъртта на 34-годишен мъж, а по тялото му са установени множество прободни рани. След незабавни оперативно-издирвателни действия на криминалистите от ОДМВР-София съвместно с колегите си от сектор „Престъпления против личността“ в ГДНП са задържани за срок до 24 часа мъж на 18 и жена на 24 години от същия град. „Вече имаме самопризнания от единия от задържаните. Основният мотив, по който работят разследващите, е лични отношения между жертвата и задържаната жена“, посочи директорът на ОДМВР - София старши комисар Николай Спасов. „От извършените до момента процесуално-следствени действия - два огледа на местопроизшествие, съдебно-медицинска експертиза и разпити на свидетели, имаме насоченост към автора на криминалното деяние“, отбеляза окръжният прокурор на София Наталия Николова. „Намерено е оръжието, с което се предполага, че е извършено убийството. Ще бъде назначена експертиза и в тази посока. Към момента е изяснено, че след събиране и употреба на алкохол е възникнал скандал, вследствие на който се е стигнало до криминалното деяние.“, заяви Николова. \r\nПо случая е образувано досъдебно производство. Действията по разследването продължават под наблюдението на Софийска окръжна прокуратура. Предстои материалите да бъдат докладвани в съда с оглед налагане на постоянна мярка за неотклонение на извършителя. \r\nСпециализирана полицейска акция на ГДБОП, Спецпрокуратурата и отдел „Криминална полиция“ при Областната дирекция на МВР се проведе в Бургас. По време на акцията са задържани 10 души. Извършени са 40 претърсвания на недвижими имоти, автомобили, както и лични обиски. Продължават разпитите на свидетели, сред които и пострадали от престъпната дейност на групата. Специализираните органи извършват действия по разследването на организираната престъпна група за изнудвания чрез заплахи и физическо насилие, действала на територията на Бургас и областта.", "date": "2019.10.14", "title": "Убийство в Костенец и специализирана акция срещу група за изнудвания в Бургас (ОБЗОР)"}
{"url": "http://www.focus-news.net/news/2019/10/14/2708383/fk-sini-kamani-e-pobeditel-v-turnira-za-detsa-organiziran-ot-cherveni-voyvodi.html", "text": "Отборът на ФК Сини камъни е победител в Детския футболен турнир„Червени войводи” 2019, който се състоя днес, организиран от едноименния фенклуб в Сливен в спортен център „Ника” в кв. Младост. Това съобщиха организаторите на трунира.Ето и резултатите.На полуфиналите: ФК Сини камъни – ФК Тракиец с. Кукорево – 5:3 , ОФК Сливен 2000 – ФК Ника– 6:0. Финали : 1-во – 2 – ро място: ФК Сини камъни – ОФК Сливен – 2000 – 3:2, 3-то – 4 място: ФК Ника – ФК Тракиец – 2:2 в редовното време, 3:1 след дузпи. \r\nЗа всички деца имаше купи, топки и торти. Намеренията на организаторите са турнирът да стане ежегоден.", "date": "2019.10.14", "title": "ФК Сини камъни е победител в турнира за деца, организиран от Червени войводи"}
{"url": "http://www.focus-news.net/news/2019/10/14/2708380/sport-stana-yasen-eventualniyat-sapernik-na-grigor-dimitrov-v-stokholm.html", "text": "Тенис: Стана ясен евентуалният съперник на Григор Димитров в първия му мач от турнира от сериите АТР 250 в Стокхолм. Българският тенисист е поставен под №2 в схемата на надпреварата и във втория ще се изправи срещу американеца Сам Куери или австриеца Денис Новак.  \r\nВъв вторник около 17:00 часа  Куери и Новак ще се срещнат, за да определят и първия съперник на Димитров. Григор е побеждавал Новак през 2018 в три сета в първия кръг на Откритото първенство на Австралия.  \r\nСрещу 50-ия в световната ранглиста Сам Куери Димитров е записал три победи от три мача досега.", "date": "2019.10.14", "title": "Спорт: Стана ясен евентуалният съперник на Григор Димитров в Стокхолм"}
{"url": "http://www.focus-news.net/news/2019/10/14/2708373/chuzhdenets-e-poluchil-porezna-rana-sled-sbivane-na-bul-vitoshka-v-sofiya.html", "text": "Чужденец е получил порезна рана след сбиване на бул. „Витошка“ в София. Това съобщиха за  Агенция „Фокус“  от СДВР. Сигналът за инцидента е подаден около 18.00 часа - за възникнало спречкване между двама чужди граждани. На пострадалия е оказана медицинска помощ. Раненият е извън опасност за живота. \r\nБояна МАРКОВА", "date": "2019.10.14", "title": "Чужденец е получил порезна рана след сбиване на бул. „Витошка“ в София"}
{"url": "http://www.focus-news.net/news/2019/10/14/2708387/52-ma-zhiteli-na-obshtina-dolni-chiflik-sa-izsledvali-nivoto-na-vagleroden-monooksid-v-ramkite-na-kampaniya-protiv-tyutyunopusheneto.html", "text": "РЗИ – Варна е провела  образователно – информационна кампания на регионално ниво за повишаване информираността на населението относно здравния риск при употребата на тютюневи изделия и безплатно измерване на количеството въглероден монооксид в издишания въздух със специален апарат в дневен център в град Долни чифлик. Това съобщиха за  Радио „Фокус“ – Варна  от Регионалната здравна инспекция в града. Изследвани са 52 активни и пасивни пушачи. Предоставени са здравно-образователни материали и презентации на медицински специалисти и граждани от община Долни Чифлик за четирите рискови фактори: тютюнопушене, злоупотреба с алкохол, нездравословно хранене и ниска физическа активност.Проведен е спортен празник с ученици от III клас на VII СУ “ Найден Геров “ под мото „ Движението е здраве”. Демонстрирана е пирамида на физическата активност при учениците. Предоставени са награди за участниците. \r\nДесислава ВАСИЛЕВА", "date": "2019.10.14", "title": "52-ма жители на община Долни чифлик са изследвали нивото на въглероден монооксид в рамките на кампания против тютюнопушенето"}
{"url": "http://www.focus-news.net/news/2019/10/14/2708384/mvnr-protesti-uslozhnyavat-rabotata-na-letishte-el-prat-v-barselona-i-dvizhenieto-po-patishtata-v-kataluniya-ispaniya.html", "text": "Продължават започналите тази сутрин протести в град Барселона, Испания, като към момента сериозен брой демонстранти има и се насочват към международното летище „Ел Прат“. Блокиран е Терминал-1 на летището. Това съобщиха от пресцентъра на  Министерството на външните работи  (МВнР). \r\nПо данни на испанските власти 10 души са ранени на летището, нито един от тях - сериозно. Няма данни за пострадали български граждани. \r\nПо информация на посолството ни в Мадрид ситуацията в Барселона от сутринта е динамична и постоянно се променя. Към момента на летище „Ел Прат“ са били отменени 67 полета. Персоналът за обслужване на клиенти на различните компании препоръчва на засегнатите пътници да не напускат терминалите. \r\nКъм момента Каталунската транспортна служба (Servei Català de Trànsit) информира за следните затворени от демонстранти пътни артерии: C-31 (посока от Ел Прат към Кастелдефелс), B-210 край град Гава (провинция Барселона), C-17 край град Вик (провинция Барселона), национален път  N-II край град Матаро (провинция Барселона),  C-31/C-252 и GI-632  край град Вергес (провинция Жирона) и също така C-37 край град Керол (провинция Тарагона), N-249 – между селищата Есплуга де Франколи и Валс (провинция Тарагона),  B-20 (булевард „Диагонал”) и В-10  (квартал Барселонета посока Льобрегат) в самия град Барселона.  \r\nВ испанските медии има информация, че една от протестиращите групи е обявила мобилизация като насочва около 1200 автомобила и към летището в Мадрид „Барахас“. \r\nСъветваме българските граждани, които пребивават в Каталуния или възнамеряват да посетят тази автономна област, да планират придвижването си внимателно, като предвидят сериозен времеви толеранс за достигане на целта на пътуването си, особено до международното летище “Ел Прат” в Барселона. Препоръчваме им да избягват протестите и големите струпвания на хора, както и да се спазват указанията на местните сили за сигурност – полиция, Гражданска гвардия, Mossos d’Esquadra, Guardia Urbana de Barcelona и т.н. \r\nИнформация за затворени поради стачни действия пътища може да се получи от Каталунската транспортна служба (Servei Català de Trànsit), като службата публикува информация и на своя интернет сайт -  .  \r\nПосолството на България в Мадрид, както и Генералното ни консулство в Барселона следят ситуацията и са готови да оказват съдействие при необходимост. \r\nБългарските граждани могат да се свържат с посолството на България в Мадрид на телефони: +34 913455761; +34 913456651, дежурни телефони в извънработно време: + 34 913 455 761; + 34 913 456 651, \r\nс Генералното консулство на България в Барселона - на телефон 0034 619 217 097.", "date": "2019.10.14", "title": "МВнР: Протести усложняват работата на летище „Ел Прат“ в Барселона и движението по пътищата в Каталуния, Испания"}
{"url": "http://www.focus-news.net/news/2019/10/14/2708388/iskren-ivanov-imame-nuzhda-ot-kratkosrochna-i-dalgosrochna-strategiya-za-sdarzhane-na-zaplahite-za-sigurnostta-na-regiona-i-na-darzhavite-chlenki-na-nato.html", "text": "Имаме нужда от краткосрочна и дългосрочна стратегия за сдържане на заплахите за сигурността на региона и на държавите членки на НАТО. Това каза за обзорното предаване „Това е България“ на  Радио „Фокус“  преподавателят в СУ по международни конфликти, религия, тероризъм Искрен Иванов. По думите му стратегията трябва да е готова до 2-3 дни. Той предупреди, че в противен случай регионът ни може да се превърне в нов дом на „Ислямска държава“. Според него има 3 възможни сценария за развитие на конфликта в Северна Сирия. „Първият сценарий за мен е този, в който Турция успява да се наложи в конфликта. В този сценарий основните печеливши ще бъдат Турция и Русия, която трайно ще стъпи в региона. Вторият възможен сценарий е, ако все пак американският президент реши да не изтегля войските си от Сирия, което е почти невъзможно, би спряло Турция, защото тя няма как да влезе в такъв сблъсък. Това би означавало край на членството й в НАТО. Третият възможен сценарий е разлята криза, която ще засегне останалите страни в региона. Този сценарий е по-малко вероятен, но изхода от него би бил фатален и означава възникване на нов тип терористично обединение от типа на „Ислямска държава“, каза той. Според него всяко споразумение в този конфликт е предпоследно. Ако Турция реши да задейства член 5-ти, НАТО трябва да я подкрепи, защото ако това не се случи, ще урони устоите на съюза. Ако това не се случи България трябва да запази балансирана позиция или синхронизирана с позицията на САЩ, защото те икономически имат аргументите да взимат решения. Тези решения обаче трябва да се взимат бързо. ЕС не разполага с механизъм, с който да оказва твърда сила и дори е уязвим, припомни той. Рано или късно страните в спора ще си стиснат ръце, но е възможно докато това стане да възникне ново терористично движение, предупреди анализаторът.  \r\nЦоня СЪБЧЕВА", "date": "2019.10.14", "title": "Искрен Иванов: Имаме нужда от краткосрочна и дългосрочна стратегия за сдържане на заплахите за сигурността на региона и на държавите членки на НАТО"}
{"url": "http://www.focus-news.net/news/2019/10/14/2708377/nezavisimaya-gazeta-petrolat-ot-severoiztochna-siriya-mozhe-da-poteche-kam-rusiya.html", "text": "Петролът от Североизточна Сирия може да потече към Русия, пише руският вестник   ”Независимая газета“ \r\nПреходът на самоуправляващите се северни райони на Сирия под контрола на централното правителство постави въпроса при какви условия кюрдските паравоенни сили са се съгласили да „предадат” тези позиции на официален Дамаск. В зоната на тяхното влияние са най-големите петролни находища в Арабската република, които според експерти, интервюирани от изданието, биха могли да се превърнат в залог при преговори между сирийското правителство и Русия, от една страна, и кюрдските командири, от друга. \r\nВълната от съобщения на 14 октомври, че кюрдската автономна администрация е сключила сделка със силите на президента Башар ал Асад за предотвратяване на турското нахлуване, почти затъмни дневния ред за държавното посещение на Владимир Путин в Саудитска Арабия. Както бе договорено с командването на Сирийските демократични сили (СДС), многонационален военен съюз с кюрди, части на сирийската правителствена армия поеха контрола над редица градове на 14 октомври в северните части на страната, по-рано контролирани от СДС. Това бележи голяма промяна в конфликта в Сирия и краха на военната стратегия на САЩ в Арабската република. \r\nТърсенето на обща позиция между кюрдските Отряди за народна самоотбрана (ОНС), които бяха основната част от СДС и официален Дамаск не е ново, но страните не бяха съгласни дали трябва да съществува самоуправляващ се кюрдски регион в Северна Сирия. \r\nСамите СДС, които обаче отдавна са гръбнакът на САЩ в борбата срещу „Ислямска държава“ и други радикални групировки, вероятно ще бъдат разпуснати. Сирийската държавна агенция SANA издаде изявление на Съвета на арабските племена, призовавайки арабските бойци от СДС да напуснат съюза и да се присъединят към сирийската правителствена армия, тъй като, както е отбелязано в съобщението на SANA, \"това е единственият гарант, способен да защити сирийската граница и да устои на всяко външно нападение\". „Племената изразиха единна позиция, отхвърляйки и осъждайки турската окупация на сирийска територия, което доведе до унищожаването на градовете и смъртта на невинни цивилни граждани, в частност на деца и възрастни хора“, посочва агенцията. \r\nБойците на ОНС възнамеряват да осигурят безопасността на северните райони заедно с армията на Асад. Според редица източници руската страна е дала своя принос за сделката между официален Дамаск и кюрдските образувания. Докладва се дори, че срещата, на която е сключено съответното споразумение, се е провела в руската база Хмеймим в провинция Латакия. На пръв поглед това създава конфликт между Русия и Турция - партньори във формата от Астана в урегулирането на сирийския конфликт. Изказвайки се на брифинг в Истанбул на 14 октомври, турският президент Реджеп Ердоган каза, че Русия предприема „положителен подход“ и не би трябвало да има проблеми с напредването на турските сили. Очевидно е обаче, че предвид влизането на сирийската армия в играта турците няма да успеят да създадат буферна зона по цялата граница със Сирия. \r\n \r\nОсвен това в един от докладите на кюрдската автономна администрация се казва, че споразумението със сирийското правителство \"ще освободи всички сирийски области, окупирани от турските власти, и наемниците, които се бият на тяхна страна, включително и град Африн\". Африн беше кюрдски анклав в северозападна Сирия, който беше превзет от Турция и лоялните на нея опозиционни сили през 2018 година. С други думи, с връщането на северните райони под контрола на правителствената армия е малко вероятно въоръженият конфликт да приключи, но което е забележително, ще се проведе без участието на американски военни съветници. Говорейки в предаването „Лице на нацията“ в ефира на канала CBS, ръководителят на Пентагона Марк Еспър заяви, че неговото ведомство започва „умишлено изтегляне на войски“ от Северна Сирия. Това, каза той, е част от плана на САЩ за прегрупиране на войските в региона. \r\nВашингтон може да направи на Дамаск и Москва не само политическа отстъпка, но и икономическа, при условие че силите му напълно напуснат целия североизток от Сирия. Както е известно, най-големите нефтени находища в страната са под контрола на СДС. \r\nВ разговор с НГ, изследователят на кюрдите и автор на книгата „Кюрдите на Северна Сирия“ Владимир ван Вилгенбург призна, че тези ресурси в североизточната част на страната могат да станат обект на преговори между кюрдските формирования и Дамаск. \"Въпреки това, повечето от находищата са далеч от границата (сирийско-турската. -\" НГ\")\", обясни експертът. И в тези райони към 14 октомври американските военни все още присъстватт. Независимо от това, ситуацията все още създава прозорец с икономически възможности за Дамаск и, съответно, за Москва. \r\nОсвен това самите СДС не бяха против търговията с централното правителство - дори в момент, когато въпросът за изтеглянето на американския контингент не беше толкова остър. През февруари 2019 г. Wall Street Journal съобщи, че СДС доставя петрол на сирийската компания Qatirji Group, която е в черен списък на САЩ и ЕС за подкрепа за Асад. \r\nЮрий Бармин, експерт по Близкия изток и Северна Африка, се съгласи с хипотезата, че петролът може да стане обект на договаряне между правителството в Дамаск и кюрдите. „Нефтените находища са основното предимство на СДС, което те могат да разменят за политически облаги“, казва експертът. \r\nСпоред Бармин обаче разполагането на сирийски войски по границата с Турция изглежда като план, който първоначално е бил съгласуван с Анкара. „Мисля, че планът на Ердоган не е целял да създаде голяма буферна зона по цялата сирийско-турска граница“. „ Всичко, което се случва сега, се вписва в контекста на Договора от Адана (сключен между Турция и Сирия през 1998 г. - \"НГ\"), тъй като съгласно този документ турците имат право на трансгранични ограничени операции. Мисля, че това е било договорено с Москва. \" Бармин нарича сделката между кюрдите и Дамаск полезна за турското правителство: прехвърлянето на северните райони на Сирия под контрола на Асад вероятно ще доведе до срив на кюрдските планове за създаване на широка автономия, а именно тя беше считана от Анкара за една от основните заплахи за националната й сигурност.  \r\n \r\n  Юлиян Марков", "date": "2019.10.14", "title": "„Независимая газета“: Петролът от Североизточна Сирия може да потече към Русия"}
{"url": "http://www.focus-news.net/news/2019/10/14/2708385/otbelyazvame-praznika-na-sv-petka-obzor.html", "text": "Православната църква прославя преподобна Параскева - Петка Българска (Търновска, Епиватска, Белградска, Яшка). Св. Петка е една от най-обичаните и почитани светици не само в България, но и в целия православен свят. Според народните вярвания Света Петка е покровител на семейството, плодородието, раждането. Денят се смята за завършек на лятото и есента, като с това приключва и активният стопански цикъл. Народът отбелязва Петковден като начало на зимните празници. По традиция се правят курбани, сборове и служби за здраве и плодородие. От Петковден до Димитровден се забранява работата с вълна, кроене, шиене - за да не нападат хищниците стадата. На този ден имен ден празнуват: Петко, Петка, Петкан, Петра, Петрана, Петрина, Петрия, Петричка, Петкана, Пенко, Пенка, Параскев, Параскева, Парашкев, Парашкева, Паруш, Кева.  \r\nПразникът започна с Архиерейска света Литургия в софийския храм „Света Петка - Стара“, която бе оглавена от Негово преосвещенство Белоградчишки епископ Поликарп. Богослужението бе  с благословението на Негово светейшество Българския патриарх и Софийски митрополит Неофит.  \r\nБогослужения, посветени на храмови празници, бяха отслужени в градовете Троян, Пазарджик, село Власатица в област Враца, Пловдив, махала Бистрица (Махмутица) над Широка лъка, Смолянско, Пещера и Пенкьовския манастир „Св. Петка“, Трънско.  \r\nНад 1000 човека събраха поляните край Тросково за празника на църквата „Св. Петка“.  Храмов празник отбеляза и  една от най-старите църкви във Видин. Да отбележат празника и да почетат светинята в храма дойдоха десетки граждани. С литургия за здраве и курбан отбелязаха храмовия празник на църквата „Св. Петка“ в село Полена, община Симитли. Десетки миряни се събраха на празничната служба, отслужена в едноименния храм в селото, а светицата от незапомнени времена се почита от местните като закрилница на Полена. Отци отслужиха тържествена литургия, поръсиха със светена вода и осветиха десет казана, който готвачите на празника сготвиха за десетките миряни. Кандидатът за кмет на Община Симитли Апостол Апостолов и кандидатът за общински съвет Владимир Христов, както и кандидати за кметове на кметства, сред които бе Веселин Топузов, който е кандидат за кмет на Полена. присъстваха на литургията.   \r\nНа Петковден Кермен отбелязва 45 години от обявяването си за град. Редица прояви съпътстват честването. Денят започна с Празнична Света Литургия в храм „Света Петка“. По повод тържествата беше организиран и спортен празник, в който взеха участие децата от ОУ „Христо Смирненски“. В края на състезанията всички те бяха поздравени и наградени от заместник-кметовете на Сливен Румен Иванов и Пепа Чиликова с купи, грамоти и предметни награди. Бяха поднесени и цветя пред паметника на загиналите през войните жители на Кермен. Областният управител на Сливен Чавдар Божурски изпрати поздравителни адреси до жителите на Нова Загора, Твърдица и Кермен по случай Петковден. Областният управител отправи към хората пожелания за здраве, разбирателство и благополучие, за сплотеност и единство в името на общия им дом. Светицата е покровителка и на трите населени места, които на 14 октомври отбелязват общоградските си празници. В общинските центрове денят започна със света литургия в храмовете и тържествени заседания на общинските съвети. Поздравленията на областния управител бяха предадени от зам. областния управител Камен Костов, който гостува на тържественото заседание в Твърдица, и от гл. секретар в администрацията Кирил Аврамов – гост на празничното събитие в Нова Загора.", "date": "2019.10.14", "title": "Отбелязваме празника на св. Петка (ОБЗОР)"}
{"url": "http://www.focus-news.net/news/2019/10/14/2708356/mestni-izbori-2019-obucheniyata-na-sektsionnite-izbiratelni-komisii-v-obshtina-shumen-shte-se-provedat-na-16-21-i-23-oktomvri.html", "text": "Обученията на секционните избирателни комисии (СИК) в община Шумен ще се проведат на 16, 21 и 23 октомври. Това каза пред  Радио „Фокус“-Шумен  Дилян Нанев, говорител на Общинската избирателна комисия. И в трите дни те започват от 18 часа в зала „Проф. Венета Вичева“ на Общината. Днес ОИК-Шумен провежда заседание, на което предстои да бъде взето решение за назначаване на подвижна избирателна секция. „В Община Шумен има подадени над 15 заявления от граждани, с трайни увреждания, които желаят да гласуват с подвижна урна“, каза Дилян Нанев. Той посочи, че с решение на ОИК-Шумен са утвърдени  образците на протоколите на ОИК и на СИК за изборите за общински съветници и за кметове на 27 октомври, както и образците на бюлетините и тиражът им. „За изборите за кмет на община ОИК-Шумен е одобрила 100 400 броя бюлетини, същият брой за общински съветници и близо 5000 бюлетини за малките население места, в които ще има избор за кмет на кметство“, заяви Нанев. Той посочи, че до момента в ОИК-Шумен има постъпили 6 жалби и сигнали. „Първите  са входирани преди да започне предизборната кампания и са свързани с регистрация на кандидати в изборите, останалите са основно за  поставяне на агитационни материали извън регламентираните места“, каза Дилян Нанев. \r\nИвелина ИВАНОВА", "date": "2019.10.14", "title": "Местни избори 2019: Обученията на секционните избирателни комисии в община Шумен ще се проведат на 16, 21 и 23 октомври"}
{"url": "http://www.focus-news.net/news/2019/10/14/2708391/d-r-elena-chalganova-istorik-vladimir-kanazirev-e-dostoen-balgarin-zashtitaval-natsionalnata-kauza-s-orazhie-no-i-s-pero-v-raka.html", "text": "Владимир Каназирев е един достоен българин, защитавал националната кауза с оръжие, но и с перо в ръка. Това каза в интервю за  Радио „Фокус“ – Пирин  историкът и уредник в Регионален исторически музей – Благоевград д-р Елена Чългънова. Тя обясни, че след кървавото потушаване на Илинденско – Преображенското въстание, в живота му се случват интересни неща. „След въстанието, той привежда един бежански поток през границата, което оказва влияние върху неговия живот през следващите години. От 1904 до 1906 Владимир Каназирев започва да пише дописки, стихотворения, разкази и проза, тоест започва да се изявява като публицист на страниците на комитетския официоз вестник „Реформи“. Там той публикува материали, които са свързани със събитията, които го вълнуват. Бежанският въпрос и съдбата на Македония заемат водещо място в тези му произведения. В тях си личи, че той е бил изключително начетена личност. Интересното е, че до края на живота си той усвоява около 7 езика. В общи линии бил е изключително еродиран офицер“, каза още д-р Чългънова. Тя припомни, че на 18 декември 1903 година се възобновяват офицерските братства от 11 офицери и Владимир Каназирев е в това число.  \r\n„През 1904 година той е преместен в 8-ми пехотен Приморски полк, който бил дислоциран в град Варна. Владимир Каназирев често излизал отпуск и болнични, за да може да бъде в София, където взема участие в събранията на офицерите върховисти. В годините след въстанието, той се включва в дейността на  различни благотворителни организации, като подпомага тяхната дейност. Друга интересна информация е, че през 1908 година той е произведен в чин „Капитан“, но през 1909 година напуска армията, като взема решение да се отдаде на цивилни занимания“, посочи д-р Чългънова. Тя коментира, че през същата година заминава за Северна Америка, където се установява в град Сент Луис. „Там се запознава със своята бъдеще съпруга – Лилиян Рич, с която след като сключват брак, заминават за Париж. През 1910 година, Владимир Каназирев започва да следва „Правни науки“. В същото време осигурява финансовата издръжка на семейството си с една малка дипломатическа длъжност – архивар-домакин. На тази длъжност, той работи до 1912 година. Малко преди избухването на Балканската война е уволнен от работа, защото много често излизал в болничен, за да може да присъства на лекции. В Париж се ражда и неговата единствена дъщеря, която била кръстена Луиза. През март 1912 година, Владимир Каназирев, заедно със съпругата си и няколко месечното им бебе заминават за САЩ. Там той оставя семейството си, за да може да се върне в България, тъй като вече е било ясно, че предстои война, в която ще воюваме с Турция за земите, които са извън пределите на Княжеството“, подчерта д-р Чългънова.  \r\nТя заяви, че така той много важно място в двете балкански войни от 1912 и 1913 година. „След края на Междусъюзническата война, Владимир Каназирев се връща в Париж, за да довърши образованието си. По-късно той е назначен за кореспондент в Българската телеграфна агенция. На тази длъжност е до 1915 година, след което отново се връща в България, където около 3 месеца работи като адвокат. След това е назначен за консул в легацията в Серес, а след това в Петроград. Неговата дипломатическа дейност продължава кратко като период, заради избухването на Първата световна война. В нея той отново участва, включвайки се в редиците на 11-та пехотна Македонска дивизия. Там той вече е с чин „Майор“, уточни д-р Чългънова. Тя поясни, че след края на войната, той е изключително покрусен, защото вижда, че националния идеал не може да бъде осъществен във вида, в който искат всички българи. „Всичко това води до промяна в идеите на Владимир Каназирев, който стига до извода, че с войни и по пътя на насилието не може да се стигне до освобождението на целия български народ. Така той формулира своя нова концепция, според която целите трябва да бъдат постигнати по мирен път“, каза д-р Чългънова. По думите ѝ след края на Първата световна война, с помощта на генерал Александър Протогеров, Владимир Каназирев е назначен като офицер за поръчки в Дирекция за стопански грижи и обществена предвидливост.  \r\n„Длъжността заема само няколко месеца. През 1919 година се включва в изявите на македонските бежански организации, които се активизират в София. През 1921 година отново заминава за САЩ, където е неговото семейство. Там предприема редица стъпки за организирането на българската емиграция. Паралелно с това започва да се занимава с учителска професия. Това се случва в периода от 1922 до 1950 година. След като се пенсионира започва да води уседнал и по-спокоен начин на живот. Владимир Каназирев приключва земния си път на 22 декември 1962 година. Той умира в Ню Йорк, но тленните му останки са пренесени в Сент Луис“, обясни д-р Чългънова. \r\nЛивия НИНОВА", "date": "2019.10.14", "title": "Д-р Елена Чългънова, историк: Владимир Каназирев е достоен българин, защитавал националната кауза с оръжие, но и с перо в ръка"}
{"url": "http://www.focus-news.net/news/2019/10/14/2708386/tass-nay-malko-13-dushi-sa-postradali-pri-protestite-na-letishteto-v-barselona.html", "text": "Най-малко 13 души бяха ранени в резултат на протести на привърженици на каталунската независимост. Това съобщи испанският вестник El Pais, цитиран от  TACC . \r\nСпоред изданието от 13 пострадали 10 са получили наранявания в района на първи терминал на летището на каталунската столица, където се провежда мащабна демонстрация след обявяването на присъдите срещу лидери на сепаратисткото движение. Според вестника, по време на сблъсъци с протестиращите, полицията е използвала полистиролни куршуми. \r\nЕдна от организациите, подкрепящи независимостта на региона, призова за парализиране на работата на първи терминал на летището в Барселона. Редица от събралите успяха да получат самолетни билети, за да преминат полицейски контрол на входа на терминала. В резултат служителите на реда решиха да блокират достъпа до летището на каталунската столица. Сега около 8 хиляди души са се събрали около първия терминал и протестиращите не спират да пристигат. \r\nВъпреки че стана известно, че 24 полета са отменени поради протеста, се отчитат и много закъснения. Досега служителите на реда задържаха един човек, който възнамеряваше да стигне до летището на каталунската столица. Сега сепаратистката организация обещава да организира протест на летището в  Мадрид, което да бъде парализирано с помощта на 1 200 коли. \r\n \r\n  Юлиян Марков", "date": "2019.10.14", "title": "ТАСС: Най-малко 13 души са пострадали при протестите на летището в Барселона"}
{"url": "http://www.focus-news.net/news/2019/10/14/2708390/prez-otoplitelen-sezon-2018-19-godina-sa-vazniknali-84-pozhara-v-kardzhali.html", "text": "През изминалия отоплителен сезон 2018-2019 г. са възникнали 84 пожари, от тях 76 са без материални загуби – най често запалване на комини и контейнери за смет от изхвърлена в тях пепел, това съобщиха от   ОДМВР-Кърджали  . Пожарите с материални загуби са 8 на брой.  Основна причина за възникването на тези пожари е неправилното ползване на отоплителни и нагревателни уреди и небрежност при боравене с открит огън. Регионална дирекция “Пожарна безопасност и защита на населението” – Кърджали отправя апел към жителите на областта да спазват противопожарните правила, а именно: комините на сградите трябва да са измазани, без пукнатини и трябва да се почистват от натрупаните сажди в тях; да не се използват неизправни и нестандартни отоплителни и нагревателни уреди. Дейностите по устройването и техническото поддържане на газовите отоплителни, нагревателни и други уреди трябва да се извършват само от специалисти; отопляваните с газови печки помещения задължително трябва да са с постоянна естествена вентилация; важно правило за ползването им е постоянният контрол за техническата изправност на съоръженията – автоматиката, вентилите и др., осигуряващи нормална работа. В случай на оттечка над допустимата концентрация при минимална мощност на източник на запалване може да се възпроизведе взрив. Ако е тъмно, не палете лампата и не ползвайте открити огнеизточници – запалки, свещи и др. По най-бързия начин изключете електрическия ток.", "date": "2019.10.14", "title": "През отоплителен сезон 2018-19 година са възникнали 84 пожара в Кърджали"}
{"url": "http://www.focus-news.net/news/2019/10/14/2708393/zatvaryat-za-edna-sedmitsa-poetapno-ul-han-sevar-vav-varna-za-polagane-na-asfaltova-nastilka.html", "text": "Улица „Хан Севар“ във Варна предстои да бъде затворена поетапно за около една седмица от 15 октомври. Това съобщиха за  Радио „Фокус“ – Варна  от дирекция „Инженерна инфраструктура и благоустрояване“ в Общината. Улицата ще бъде затворена за автомобили поради полагане на асфалтова настилка. Поетапно ще бъдат затваряни участъците: между ул. „Вяра“ и детска градина „Моряче“, между детската градина и ледената пързалка, пред училище „Гео Милев“, между училището и бул. „Република“. За да не се създават трудности  при преминаването движението на автомобили, след полагане на съответния пласт асфалт в даден участък, движението ще бъде възстановявано в рамките на деня. \r\nДиана СТОЕВА", "date": "2019.10.14", "title": "Затварят за една седмица поетапно ул. „Хан Севар“ във Варна за полагане на асфалтова настилка"}
{"url": "http://www.focus-news.net/news/2019/10/14/2708395/sport-braziliya-specheli-predvaritelno-svetovnata-kupa-po-voleybol-pri-mazhete.html", "text": "Волейбол: Бразилия спечели Световната купа по волейбол при мъжете. В Хирошима в двубой от десетия кръг южноамериканците победиха  с 3:1 гейма домакините от Япония. Бразилците имат 10 победи и с актив от 29 точки са недостижими на върха кръг преди края на турнира. На второ място остава тимът на Полша, трети са САЩ. \r\nБразилия печели Световната купа за мъже за трети път в историята. През настоящия сезон турнирът не осигурява класиране за олимпийските игри в Токио през 2020 година", "date": "2019.10.14", "title": "Спорт: Бразилия спечели предварително Световната купа по волейбол при мъжете"}
{"url": "http://www.focus-news.net/news/2019/10/14/2708399/tass-vladimir-putin-i-kralya-na-sauditska-arabiya-obsadiha-voenno-tehnicheskoto-satrudnichestvo.html", "text": "Руският президент Владимир Путин и кралят на Саудитска Арабия Салман по време на преговорите на 14 октомври обсъдиха военно-техническото сътрудничество , заяви пред репортери прессекретарят на държавния глава на Русия Дмитрий Песков в Рияд, цитиран от  TACC . \r\n\"Обсъдено беше военно-техническото сътрудничество\", каза Песков пред репортери. В отговор на въпроса дали е повдигната темата за възможните доставки на С-400 за Саудитска Арабия, Песков отбеляза, че \"засега няма какво да се каже, има планове\". \"Надяваме се, че този диалог за военно-техническото сътрудничество също ще продължи\", добави представителят на Кремъл. \r\nРуският президент Владимир Путин пристигна на държавно посещение в Саудитска Арабия. Сред темите на преговорите бяха координацията на действията за стабилизиране на цените на петрола, обстановката в Сирия и региона на Персийския залив, както и палестинско-израелския конфликт. Лидерите на страните обсъдиха и различни области на сътрудничество. \r\nЕфективността на диалога между Руската федерация и Саудитска Арабия по отношение на регулирането на пазара на петрол е доказана, а диалогът ще продължи, каза Песков. \r\n \r\n  Юлиян Марков", "date": "2019.10.14", "title": "ТАСС: Владимир Путин и краля на Саудитска Арабия обсъдиха военно-техническото сътрудничество"}
{"url": "http://www.focus-news.net/news/2019/10/14/2708396/martina-koleva-meditsinski-kozmetik-vse-po-chesto-sa-sreshtani-kozhnite-zabolyavaniya-i-to-osnovno-zaradi-loshiyat-nachin-na-zhivot.html", "text": "Все по-често са срещани кожните заболявания и то основно заради лошият начин на живот. Това каза за   Радио „Фокус“ – Варна  Мартина Колева, медицински козметик и кинезитерапевт. Тя посочи, че напрегнатият живот, мръсния въздух, ГМО храната и още много фактори, оказват сериозно влияние върху състоянието на кожата на човек, а така също и върху целият му организъм. Мартина Колева допълни, че дерматитите при децата вече се наблюдават при 1:5 до 1:3 в различните държави и подчерта, че това е вече едно изключително често срещано заболяване. Като положителен момент, медицинският козметик отбеляза, че все  повече българите залагат на превенцията. По думите й, досега много хора са започвали да търсят качествена медицинска козметика, едва след като са установили, че имат проблем с кожата. „За мен е по-важно хората да се информират преди да се стигне до ситуация, в която кожата им е станала силно чувствителна или наранена. Затова казвам, че превенцията е в основата на всичко, в това число не само за козметиката, но това се отнася за храната и водата, която консумираме“, категорична бе Мартина Колева. Тя посочи, че основната функция на кожата е защитата. От тази гледна точка, всичко което се слага върху нея и тя не го хареса, се активира защитната й функция. Именно поради тази причина, медицинският козметик посочи, че е много важно хората да знаят каква е разликата между различните видове козметика, които използват ежедневно, защото малцина са тези, които правят разлика между органична, био и еко козметика. „Започвам с био козметиката – за да се издаде сертификат за такъв тип продукт се допуска в нея да има до 30% химия, допуска се така също пръскане с пестициди, както и тестове върху животни. В натуралната козметиката, логично се съдържат натурални съставки, без ограничение на другите съставки. В органичната козметика се допуска нищожен процент под  0,01% химия. Задължително е веществата, които се слагат в този тип козметика е да се гледат без пръскане на инсектициди и без тестове върху животни, което за някои хора е изключително важно.  За мен лично, органичната козметика е най-полезна и смятам, че това трябва да бъде изборът на хората“, каза в заключение Мартина Колева. \r\nДесислава ВАСИЛЕВА", "date": "2019.10.14", "title": "Мартина Колева, медицински козметик:  Все по-често са срещани кожните заболявания и то основно заради лошият начин на живот"}
{"url": "http://www.focus-news.net/news/2019/10/14/2708397/spokoyna-e-epidemiologichnata-obstanovka-vav-velikotarnovska-oblast.html", "text": "Спокойна е епидемиологичната обстановка във Великотърновска област. Това увериха за  Радио „Фокус“ – Велико Търново  от Регионалната здравна инспекция в старата столица. За периода 7 – 13 октомври в региона са регистрирани едва пет случая на остри респираторни заболявания. Въпреки това експертите припомнят, че именно периодът, в който се намираме в момента, е най-подходящият за поставяне на противогрипни ваксини. Рисковите групи, за които е най-препоръчително да имат такива, са възрастните хора и децата.За предходната седмица в областта са отчетени още четири случая на варицела, като три от тях са в старопрестолната община, а четвъртия в Свищов. Регистрирани са и единадесет заболели от ентероколити. \r\nЛуиза ТРАНЧЕВА", "date": "2019.10.14", "title": "Спокойна е епидемиологичната обстановка във Великотърновска област"}
{"url": "http://www.focus-news.net/news/2019/10/14/2708392/vzglyad-ima-li-zaplaha-za-rusiya-ot-sdelkata-mezhdi-kyurdite-i-siriyskoto-pravitelstvo.html", "text": "Има ли заплаха за Русия от сделката межди кюрдите и сирийското правителство, коментира руският вестник  ”Взгляд” . \r\nКонфликтът в северната част на Сирия се разви много бързо. След сделката с кюрдите, армията на Башар Асад поема контрола над градовете от региона. Те се движат в посока на турската армия, която също съобщава за напредъка. Между тях в \"капан\" се оказаха американските военни. Защо тези събития предизвикаха в Русия и Европа противоположни реакции? \r\nПоследното развитие стана възможно в резултат на споразуменията, постигнати предния ден между кюрдската автономна администрация и Дамаск, чиято същност е разполагането на сирийските войски по границата с Турция.  \r\nМиналата седмица турският президент Реджеп Ердоган обяви началото на операция „Извор на мира“ в Северна Сирия, насочена срещу забранената в страната му Кюрдска работническа партия (ПКК) и терористичната групировка „Ислямска държава“.  \r\nУспоредно с това Съединените щати, които преди това подкрепяха кюрдите, обявиха изтеглянето на войските си от областите, към които се стремят турците. Но не успяха. Според министъра на отбраната Марк Еспер американските военни са попаднали в капан - те вече са притиснати между турските войски, които се движат на юг, и сирийските войски, които тръгват на север. \r\nКакто по-рано вестник „Взгляд“ прогнозира, сирийският лидер Башар Асад успя да сключи изгодна сделка с кюрдите, като по този начин разшири контрола над суверенната територия на Арабската република. И това напълно съвпада с интересите на Русия. \r\nНо какво да кажем за опасността от преки военни сблъсъци между сирийските и турските войски? Например съветникът на турския президент Ясин Актай вече побърза да заяви, че Турция ще отблъсне сирийските въоръжени сили в случай на сблъсък на границата на двете страни. Той добави още, че Ердоган е крайно недоволен от сделката между кюрдите и Дамаск, като я нарече \"враждебна\" към Анкара. \r\nСпоред директора на Центъра за изследване на Близкия Изток и Централна Азия Семьон Багдасаров, Дамаск не може  \"просто да гледа как Турция просто поглъща километри от сирийската територия\". \"Затова кюрдите постъпиха правилно, като се обърнаха към сирийското правителство за помощ. А Дамаск постъпи правилно, като се съгласи да се договори с кюрдите. По-добре късно, отколкото никога ”, каза Багдасаров пред вестника. \r\nВ същото време той се съмнява, че турската армия ще може да устои на армията на Асад, подкрепена от кюрдски формирования. Експертът припомни, че не толкова отдавна, по време на операцията \"Маслинова клонка\", турските войски с абсолютно превъзходство по брой и с подкрепа на авиацията \"едва изминаха 18 километра за три седмици, което доведе до освобождаване на значителна част от техния команден състав\". \r\n„И сега, когато армията на Асад ще бъде обединена с кюрдите, за турците всичко може да свърши зле. И в този случай Дамаск ще започне да мисли за освобождаването на други територии, окупирани от турските войски “, прогнозира Багдасаров. \r\nНа този фон от Европа звучат все по-гръмко призивите към Ердоган за прекратяване на военната операция в Сирия. „Франция ще засили дипломатическите си усилия в тясно сътрудничество с партньорите си, за да осигури незабавно прекратяване на сегашната офанзива на Турция“, се казва в изявление на Елисейския дворец. В допълнение, Париж изрази необходимостта да се забрани износът на оръжие за Турция. Подобна позиция има и в Австрия, Белгия, Германия, Холандия, Швеция и няколко други европейски страни. \r\nВ същото време, според британския вестник The Guardian, заради действията на Ердоган, водещите западни сили са принудени да се обединят, а единственият начин да се сложи край на конфликта е да подкрепят Башар Асад. Но според Федор Лукянов, главен редактор на списанието „Русия в глобалната политика“, научен директор на Фонда за развитие и подкрепа на клуб „Валдай“, разнопосочността на мненията на Запад по отношение на Асад показва липсата на съгласувана външнополитическа позиция на Европа. \r\n„Липсата на политика рано или късно води до факта, че този, който я няма, започва да се насочва ту към едната , ту към другата страна, намирайки се в един или друг лагер. Това е позицията на Европа. Тя направи изявления за демокрацията, правата на човека, стабилността, но по същество – не каза нищо. В резултат на това, когато има набор от идеологически догми и няма политически потенциал, се оказва ту тук-ту там“, заяви Лукянов пред „Взгляд“. \r\n„Но тук можем да говорим за нещо друго: пропастта между Европа и Турция се разширява – явление, започнало  отдавна. В допълнение, Турция вече е бясна, защото Европа остро осъжда операцията и налага ограничения върху търговията с оръжие, заплашвайки със санкции “, добави експертът. \r\n„Що се отнася до самия Асад, много по-интересно е да се обърне внимание на Лигата на арабските държави, откъдето се чуват очевидни гласове с предложение да се върне Сирия в тази организация. Това се дължи на факта, че арабските страни не могат да координират своя подход поради натиска на неарабска Турция и Иран. Но по същество това е признание за победата на Асад, тъй като водещите страни от Лигата само преди няколко години заявиха, че Асад няма право да бъде наричан лидер “, завърши Лукянов. \r\nВ Русия ситуацията в Северна Сирия се коментира много дипломатично. И така, ръководителят на комисията по международни въпроси на Съвета на Федерацията Константин Косачов заяви, че военната операция, от една страна, усложнява ситуацията в региона, а от друга, допринася за установяване на диалог между кюрдите и Дамаск. Сенаторът е сигурен, че „рискът от открит турско-сирийски конфликт е нисък, тъй като очевидно Анкара няма намерение да завземе сирийските територии със сила“. \r\n„Целите на президента Ердоган са доста прозаични: над 3,5 милиона сирийски бежанци са се натрупали в граничните райони на Турция и Анкара очаква да засели поне милион от тях в земите, върху които в момента провежда военната си операция“, каза Косачов и добави, че Русия последователно се застъпва за засилване на диалога между всички страни в конфликта. \r\nГоворителят на руския президент Дмитрий Песков, отговаряйки на въпрос от журналисти за евентуален сблъсък между Сирия и Турция, заяви, че Москва „не би искал да мисли за подобен вариант“, като даде да се разбере, че Кремъл продължава да контролира ситуацията в региона. \r\n \r\n  Юлиян Марков", "date": "2019.10.14", "title": "Взгляд: Има ли заплаха за Русия от сделката межди кюрдите и сирийското правителство"}
{"url": "http://www.focus-news.net/news/2019/10/14/2708400/sport-angliya-vodi-poluvremeto-na-balgariya-s-40-kato-gost.html", "text": "Футбол: Тимът на Англия води с 4:0 като гост на България на националния стадион „Васил Левски“. Головете отбелязаха Рашфорд и Баркли – два и Стърлинг в добавеното време на първото полувреме. В другия мач от нашата група Косово води на Черна гора с 2:0. Играят се още пет евроквалификации, като на полувремето резултатите са: \r\nИсландия – Андора  1:0 \r\nЛитва – Сърбия  0:0 \r\nМолдова – Албания  0:3 \r\nУкрайна – Португалия  2:0 \r\nФранция – Турция  0:0", "date": "2019.10.14", "title": "Спорт : Англия води полувремето на България с 4:0 като гост"}
{"url": "http://www.focus-news.net/news/2019/10/14/2708403/sport-balgariya-zagubi-ot-angliya-s-06-u-doma.html", "text": "Футбол: България загуби от Англия с 0:6 на националния стадион Васил Левски. Головете отбелязаха Баркли и Стърлинг – по два, Рашфорд и Хари Кейн. \r\nИзиграха се още шест евроквалификации: \r\nКосово – Черна гора  2:0 \r\nИсландия – Андора  2:0 \r\nЛитва – Сърбия  1:2 \r\nМолдова – Албания  0:4 \r\nУкрайна – Португалия  2:1 \r\nФранция – Турция  1:1", "date": "2019.10.14", "title": "Спорт: България загуби от Англия с 0:6 у дома"}
{"url": "http://www.focus-news.net/news/2019/10/14/2708394/tass-siriyskite-pravitelstveni-sili-vlyazoha-v-manbidzh.html", "text": "Първите части на сирийската правителствена армия влязоха в град Манбидж в североизточната част на провинция Алепо, съобщи сирийската държавна агенция SANA, цитирана от  TACC . \r\nПо-рано в понеделник, според  телевизионният канал Al Maydeen, сирийските сили завършиха разполагането в околностите на Манбиж, на 85 км североизточно от провинциалния център Алепо. Бойците на кюрдските Отряди за народна самоотбрана (ОНС), членове на Коалицията на Сирийските демократични сили (СДС), пуснаха сирийските войски през своите постове. \r\nСпоред същия телевизионен канал, в провинция Ракка войските се приближили до военното летище в град Табка близо до Ефратската ВЕЦ. Това съоръжение ще бъде върнато под контрола на сирийските военни. Освен това от Ал Мансура и Табка правителствените сили ще се преместят в района на Айн Иса северно от административния център Ракка. В съседната провинция Хасеке сирийските войски завзеха Тел Тамер. \r\n \r\n  Юлиян Марков", "date": "2019.10.14", "title": "ТАСС: Сирийските правителствени сили влязоха в Манбидж"}
{"url": "http://www.focus-news.net/news/2019/10/14/2708389/zoran-zaev-kam-istoritsite-dialogat-tryabva-da-prodalzhi.html", "text": "„Правителството остава ангажирано да изгради общ консенсус по всички въпроси в рамките на работата на Комисията“, е позицията, която премиерът Зоран Заев обяви на днешната среща с  македонските историци преди заседанието на Съвместната комисия по историческите и образователните въпроси между България и Македония в Охрид във вторник, информира македонската редакция на  Радио The Voice of America . \r\nНа срещата, на която присъстваха и представители на Министерството на външните работи, беше обсъдено утрешното заседание на Kомисията, което ще се проведе в Охрид, за да бъдат обсъдени ключови исторически фигури в най-противоречивия период - ХIХ и ХХ век. \r\nПравителството заяви, че е в непрекъснати консултации с историците и остава ангажирано със Договора за приятелство, подписан с България. \r\n\"На срещата бе подчертано, че правителството остава ангажирано с Договора за приятелство, добросъседство и сътрудничество, както и с насърчаване на диалога и изграждането на общ консенсус по всички въпроси в обхвата на работата на Комисията\", се казва в изявление от кабинета на премиера. \r\nЗоран Заев е подчертал, че очаква недоразуменията да бъдат разрешени, разчитайки на подкрепата на България в евроинтеграционните процеси и отдаде Декларацията, приета от българските власти на изборите в страната. \r\n„България е голям приятел на Македония, но сега те имат избори. Когато имат избори, всичко се случва. Имаме Договор за добросъседство. Когато приехме, че имаме обща история, казахме, че имаме и своя история, но че някои дялове са общи. Имайки предвид Договора, те се съгласиха да ни подкрепят за членство в ЕС “, каза Заев. \r\nКомисията ще заседава във вторник и сряда в Охрид. Македонската страна се въздържа да коментира очакванията от тази среща. Средновековието, учебниците и Гоце Делчев ще бъдат теми, които историците ще обсъждат. \r\n„На срещата, която ще се проведе в Охрид, разговорите ще продължат там, до където спряха на последната среща. Ще бъде обсъдено как да се намерят общи препоръки за подобряване на учебниците по история, които обхващат средновековния и ранния османски период, както и дискусията за евентуално съвместно честване на Гоце Делчев “, казаха източници в Комисията. \r\n \r\n  Юлиян Марков", "date": "2019.10.14", "title": "Зоран Заев към историците: Диалогът трябва да продължи"}
{"url": "http://www.focus-news.net/news/2019/10/14/2708401/aleksandar-vuchich-sarbiya-shte-zavarshi-svoya-uchastak-na-turski-potok-do-kraya-na-godinata.html", "text": "Сръбският президент Александър Вучич заяви, че Белград ще завърши своята част от изпълнението на проекта за газопровода „Турски поток“ до края на годината, пише руският вестник  “Российская газета“ \r\nВ понеделник той се срещна с председателя на Съвета на федерацията Валентина Матвиенко, която ръководи руската делегация на 141-тото събрание на интерпарламентарния съюз, което се провежда в сръбската столица. \r\nРъководителят на Съвета на федерацията отбеляза, че изграждането на газопровода „Турски поток“ през територията на Сърбия напредва успешно и проектът е много полезен за републиката, тъй като „ще увеличи доставките на газ за Сърбия, чиито нужди нарастват поради развитието на икономиката“. \r\n\"Бих искала да знам вашето мнение дали този проект ще бъде завършен до края на годината? Какви са вашите оценки, може би имате въпроси към руската страна?\" - попита Матвиенко. \"Както бях информирана, всичко е в съгласуван режим, Сърбия ясно изпълнява задълженията си и приключването на тази работа е възможно до края на годината\", добави тя. \r\n„Ще завършим всичко, както беше обещано, преди края на годината“, отговори Александър Вучич. Той добави, че Сърбия успешно сътрудничи по проект за газопровод с Унгария и че е необходимо да се ускори процеса на изграждане на подземно хранилище за газ в Банатски Двор. „Нямаме други въпроси“, добави ръководителят на Сърбия. \r\n \r\n  Юлиян Марков", "date": "2019.10.14", "title": "Александър Вучич: Сърбия ще завърши своя участък на „Турски поток“ до края на годината"}
{"url": "http://www.focus-news.net/news/2019/10/14/2708398/the-independent-evropeyskite-lideri-izklyuchvat-sdelka-za-brekzit-predi-sreshtata-na-varha.html", "text": "Лидерите на ЕС казаха на Борис Джонсън, че няма как да бъде постигнато споразумение за Брекзит преди срещата на върха тази седмица, унищожавайки надеждите му да представи споразумение пред парламента на специално заседание в събота, пише британският вестник  The independent . \r\nПремиерът на Финландия Анти Ринe, чието правителство понастоящем е начело  на ротационното председателство на ЕС, предупреди, че няма „практичен или легален начин“ да се постигне споразумение преди срещата в четвъртък на лидерите на ЕС в Брюксел - докато външният министър на Испания заяви, че „може да е необходимо повече време“. \r\nСаймън Ковъни, вицепремиерът на Ирландия, също предложи в понеделник, че разговорите може да се наложи да продължат през следващата седмица, въпреки че според него е твърде рано да се каже. \r\nИзказвайки се в Хелзинки, заедно с белгийския премиер Шарл Мишел, който е следващият председател на Европейския съвет, Рине каза пред репортери: „Мисля, че няма време по технически или правен начин да се постигне споразумение преди заседанието на Съвета на ЕС. Трябва ни повече време. \" \r\nИспанският министър на външните работи Жозеп Борел, който ще бъде следващия върховен представител на ЕС по въпросите на външните работи, междувременно каза на репортерите преди среща в Люксембург, че може да има нужда да „се спре часовника“ и да се поиска повече време. \r\n„Знаете ли, в Европа винаги вземаме решения на ръба на пропастта, на ръба на скалата“, каза той. „Дори когато дойде последната минута, тогава спираме часовника и казваме, че ни трябва технически повече време, за да изпълним всички изисквания, всички изисквания в последната минута.“ \r\nМалък напредък беше отчетен след  техническите преговори в Брюксел, въпреки че дискусиите продължиха през уикенда и двете страни определиха преговорите като „конструктивни“.  \r\nДвете страни се разбраха, че ще работят върху правен текст, обхващащ митническите договорености за ирландската граница, с необходимостта от още време, което по-скоро се дължи на на усърдния правен характер на работата, отколкото на принципно несъгласие. ЕС настоява, че всички предложения трябва да бъдат „правно действащи“, преди да бъдат подписани, което означава, че плановете трябва да бъдат в пълен юридически екзактен правен текст. \r\nПродължаването на разговорите след срещата на лидерите на ЕС ще бъде сложно, тъй като според закона на Обединеното кралство премиерът ще трябва да поиска удължаване на срока по член 50. Очаква се британският парламент да проведе специално заседание в събота, за да оцени напредъка. \r\nЗабавянето може също да означава, че може да се наложи по-нататъшна среща на високо равнище за сключване на сделка, ако такава бъде постигната - както беше през ноември миналата година, когато Тереза Мей постигна  споразумение в последната минута. \r\n \r\n  Юлиян Марков", "date": "2019.10.14", "title": "The Independent: Европейските лидери изключват сделка за Брекзит преди срещата на върха"}
{"url": "http://www.focus-news.net/news/2019/10/14/2708402/reuters-donald-tramp-podgotvya-sanktsii-sreshtu-turtsiya.html", "text": "Администрацията на президента Доналд Тръмп е готова да наложи икономически санкции на Анкара, потенциално още през тази седмица, заради нахлуването в Северна Сирия, един от малкото лостове, които Съединените щати все още имат над съюзника от НАТО Турция, предава  Reuters . \r\nИзползването на американските военни за спиране на турската офанзива срещу кюрдските бойци никога не е било опция, заявиха служители на Министерство на отбраната, а Тръмп поиска в неделя Пентагона да започне \"умишлено\" изтегляне на всички американски войски от Северна Сирия. \r\nСлед като министърът на финансите Стивън Мнучин заяви в петък, че Тръмп е разрешил \"много силни\" нови санкции, насочени срещу Турция, администрацията изглежда е готова да започне да изпълнява заканата на Тръмп да заличи икономиката на Турция. \r\nВ неделя американският президент заяви, че чува Конгреса, където републиканците и демократите настояват за санкционни действия срещу Анкара. \r\n„Работя с Линдзи Греъм и много членове на Конгреса, включително демократите, относно налагането на мощни санкции срещу Турция“, написа Тръмп в социалната мрежа „Туитър“. \r\n \r\n  Юлиян Марков", "date": "2019.10.14", "title": "Reuters: Доналд Тръмп подготвя санкции срещу Турция"}
