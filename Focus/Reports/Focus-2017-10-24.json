{"url": "http://www.focus-news.net/news/2017/10/24/2450094/the-news-tribune-germanska-koraboplavatelna-kompaniya-zayavi-che-edin-ot-korabnite-y-ekipazhi-e-bil-vzet-v-plen-ot-nigeriyski-pirati.html", "text": "Германска корабоплавателна компания заяви, че пирати са взели в плен един от корабните й екипажи  близо до бреговете на Нигерия, пише The News Tribune.\r\nОбщо шест моряци са взети като заложници от пиратите.\r\nГоворителят на базираната в Хамбург компания „Петер Дойле Шифартс-КГ“, Кор Радингс заяви, че корабът „Деметра“, който е плавал под либерийско знаме, е бил нападнат преди да влезе в пристанището Оне в Нигерия.\r\nТой добави, че пиратите са взели кораба на абордаж, след което са избягали със заложниците. Останалата част от екипажа е успяла да придвижи кораба до по-безопасни води. Пленените моряци са от Източна Европа и Азия. Симеон Миланов", "date": "2017.10.24", "title": "The News Tribune: Германска корабоплавателна компания заяви, че един от корабните й екипажи е бил взет в плен от нигерийски пирати"}
{"url": "http://www.focus-news.net/news/2017/10/24/2450061/anadolu-agency-egipet-zhelae-po-tesni-vrazki-s-frantsiya-vav-voennata-sfera.html", "text": "Египетският президент Абдел Фатах ас Сиси заяви по време на посещението си във Франция във вторник, че Кайро желае по-тесни връзки с Париж що се отнася до военната сфера, предава Anadolu Agency. Държавният глава е на тридневно посещение във Франция, по време на която ще се срещне с колегата си Еманюел Макрон, като двамата ще обсъдят двустранните връзки в политическо, икономическо и военно отношение. Агенцията напомня, че в момента Египет е най-големият потребител на френско военноморско оборудване след самата Франция, позовавайки се на изказване на египетският президент. В момента повече от 160 френски фирми работят на територията на Египет, като осигуряват работа на почти 30 хил. души.   Цанко Цолов", "date": "2017.10.24", "title": "Anadolu Agency: Египет желае по-тесни връзки с Франция във военната сфера"}
{"url": "http://www.focus-news.net/news/2017/10/24/2450062/stara-zagora-nova-cheshma-be-otkrita-v-dvora-na-hram-sv-georgi-v-kazanlashkoto-selo-srednogorovo.html", "text": "Нова чешма бе открита в двора на храм „Св. Георги“ в казанлъшкото село Средногорово, предаде кореспондент на Радио „Фокус“. Инициативата за чешмата в двора на черквата е на Коста Меразчиев – църковен настоятел и бивш кметски наместник на Средногорово. Тя е изградена с материали на севлиевска фирма, с дарени средства от Славчо Славов, кмета на Средногорово Илиян Илиев и семейство Меразчиеви. \r\nНова е и портата на църковния двор, която е дарение от Кръстан Попкин. \r\nСлед посещение на Стефан Аенски от Асоциацията на реставраторите, в Средногорово вече са наясно и каква сума е необходима за реставрацията на 50 квадратни метра стенописи в храма – между 15 и 20 хиляди лева. Коста Меразчиев поясни, че 3 800 лв. са набрани по време на благотворителна изложба под патронажа на кмета Галина Стоянова. Черквата има и дарение в размер на 3 000 лв. от българка, живееща в Холандия – Росица Якобс. Усилията на църковното настоятелство и кметството ще бъдат насочени в бъдеще към набавяне на останалата част от средствата, необходими за реставрация.\r\nЗа храмовия празник Св. Георги Победоносец намеренията на кметството в Средногорово са да бъде поканен за служба Негово Високопреосвещенство Старозагорският Митрополит Киприан.\r\nСлавяна ГАЙДАРОВА", "date": "2017.10.24", "title": "Стара Загора: Нова чешма бе открита в двора на храм „Св. Георги“ в казанлъшкото село Средногорово"}
{"url": "http://www.focus-news.net/news/2017/10/24/2450063/dobrich-ogranicheno-e-dvizhenieto-po-pat-ii-97-okolovrasten-pat-v-uchastaka-ot-kragovo-krastovishte-balchik-do-kragovo-krastovishte-albena-poradi-udaren-stalb.html", "text": "Ограничено е движението по път II-97 Околовръстен път Добрич, в участъка от кръгово кръстовище Балчик до кръгово кръстовище Албена, поради ударен стълб. Това съобщиха от пресцентъра на Агенция \"Пътна инфраструктура\". Обходният маршрут е през - кръгово кръстовище Ген.Тошево - кв. \"Рилци\" - пътна връзка гр.Варна.", "date": "2017.10.24", "title": "Добрич: Ограничено е движението по път II-97 Околовръстен път, в участъка от кръгово кръстовище Балчик до кръгово кръстовище Албена, поради ударен стълб"}
{"url": "http://www.focus-news.net/news/2017/10/24/2450065/targovishte-vazstanoveno-e-dvizhenieto-po-pat-i-4-s-prolaz-targovishte.html", "text": "Възстановено е движението по път I-4 с. Пролаз-Търговище. Това съобщиха от пресцентъра на Агенция \"Пътна инфраструктура\".", "date": "2017.10.24", "title": "Търговище: Възстановено е движението по път I-4 с. Пролаз-Търговище"}
{"url": "http://www.focus-news.net/news/2017/10/24/2450066/vidin-razkazhi-na-priyatel-za-svoya-roden-grad-e-temata-na-sastezanie-provelo-se-za-deveta-poredna-godina-v-grada.html", "text": "„Разкажи на приятел за своя роден град” е темата на състезанието, провело се за девета поредна година във Видин, съобщиха от пресцентъра на Община Видин. То се организира в рамките на програмата по повод духовния празник на Видин – Димитровден. В началото на събитието възпитаници на детска градина „Славейче” поздравиха участниците. В състезанието се включиха шест отбора от училищата „Петко Рачов Славейков”, „Иван Вазов”, „Св. Св. Кирил и Методий”, „Любен Каравелов”, „Отец Паисий” и „Цар Симеон Велики”. В рамките на 20 минути състезателите разказаха на свой приятел за историята на Видин и културните събития, които се организират в него. Целта на традиционната инициатива е учениците да придобият повече знания за миналото и настоящето на родния си град. Всички ученици бяха добре подготвени и представиха увлекателно интересни подробности за забележителностите и фестивалите от културния календар. Изявата на участниците бе оценявана от тричленно жури, което определи за победител отбора на основно училище „Иван Вазов”. Кметът на Община Видин Огнян Ценков поздрави всички, включили се в състезанието, за отличното им представяне и връчи символичния ключ на Видин на спечелилите състезанието. „Убеден съм, че този ключ ще бъде в сигурни ръце, а другата година ще го предадем отново на най-достойните”. Всеки отбор получи като подарък кратък исторически очерк за град Видин.", "date": "2017.10.24", "title": "Видин: „Разкажи на приятел за своя роден град” е темата на състезание, провело се за девета поредна година в града"}
{"url": "http://www.focus-news.net/news/2017/10/24/2450067/politico-volfgang-shoyble-prizova-chlenovete-na-bundestaga-da-uvazhavat-demokratichnite-protseduri.html", "text": "Новият председател на германския Бундестаг Волфганг Шойбле призова народните представители да „уважават демократичните процедури“ по време на дебатите в парламента, пише Politico. Шойбле, който става член на Будестага за първи път през 1972 г., заяви, че „демократичните различия са нужни, но тези различия следват правила, което включва желанието да се уважават демократичните процедури“, като добави, че очаква с нетърпение дебатите, които предстоят да се случат в парламента следващите години.   Цанко Цолов", "date": "2017.10.24", "title": "Politico: Волфганг Шойбле призова членовете на Бундестага да „уважават демократичните процедури“"}
{"url": "http://www.focus-news.net/news/2017/10/24/2450068/ruse-vazstanoveno-e-dvizhenieto-po-pat-i-5-ruse-byala-pri-razklon-za-s-pirgovo.html", "text": "Възстановено е движението по път I-5 Русе – Бяла при разклон за с. Пиргово. Това съобщиха от пресцентъра на Агенция \"Пътна инфраструктура\".", "date": "2017.10.24", "title": "Русе: Възстановено е движението по път I-5 Русе – Бяла при разклон за с. Пиргово"}
{"url": "http://www.focus-news.net/news/2017/10/24/2450069/smolyan-institutsiite-obsadiha-sastoyanieto-na-dobrovolnite-formirovaniya-v-oblastta.html", "text": "Институциите обсъдиха състоянието на Доброволните формирования в област Смолян, съобщиха от пресцентъра на Областна администрация. Под ръководството на заместник-областния управител Владимир Гърбелов и директора на РД ПБЗН комисар Симеон Цървуланов се проведе планираното за област Смолян заседание, във връзка с изпълнението на указанията на министъра на вътрешните работи, за провеждане на семинари за прилагане на „Националната програма за поетапно изграждане на самостоятелно действащи доброволни формирования“. Участваха упълномощени от кметовете на общините в региона представители, служители от общинските администрации, имащи задължения по защита при бедствия и ръководещи доброволните формирования, експерти от РД ПБЗН, представители от районните служби по ПБЗН в област Смолян, експерти от Областна администрация - Смолян. Представителите от общините докладваха за състоянието на доброволните формирования по райони; за числеността; заетостта в доброволните формирования, достигнатото ниво на обучение на доброволците, съобразно учебните модули и необходимост от обучение на новорегистрирани доброволци; осигуреността на доброволците със защитна екипировка и наличието на застраховки, както и информация за осигурените и усвоени финансови средства за застраховка, обучение и екипировка. Беше обсъдено наличието на помещения за доброволците, оборудването и противопожарната техника предоставена от МВР и друга налична техника, начина на нейното съхранение, поддържане и използване. Участниците в заседанието обсъдиха възможностите за организиране на графици на разположение и даване на съвместни дежурства в РС ПБЗН, както и планирането и провеждане на съвместни занятия с РС ПБЗН. Обсъдиха се проблемите, свързани с набирането на доброволци и ресурсното подсигоряване на формированията. Обмениха се опит и добри практики между общините. Комисар Цървуланов призова общините да не пренебрегват въпроса, свързан с доброволчеството, и да се стремят да си осигурят подготвени хора. Той отбеляза, че доброволците знаят как да реагират при извънредни ситуации, и оказват изключителна помощ, особено когато трябва да се действа продължително, в рамките на няколко дни. За региони, като Смолян, с труднодостъпни за противопожарна техника населени места, доброволците имат голям принос за защита на населението и справяне с бедствени ситуации. Преди да закрие заседанието, Гърбелов изостри вниманието на представителите от ПБЗН и на общините, като от името на областния управител, ги призова да бъдат предприети всички необходими превантивни мерки и да бъдат изключително бдителни по отношение на противопожарната безопасност.", "date": "2017.10.24", "title": "Смолян: Институциите обсъдиха състоянието на Доброволните формирования в областта"}
{"url": "http://www.focus-news.net/news/2017/10/24/2450070/zam-ministar-krasimir-tsipov-balgariya-tryabva-da-polozhi-maksimalni-usiliya-za-da-nadgradi-sashtestvuvashtiya-kapatsitet-za-spravyaneto-s-migratsionniya-natisk.html", "text": "България трябва да положи максимални усилия, за да надгради съществуващия капацитет за справянето с миграционния натиск. Това каза в предаването „Това е България“ на Радио „Фокус“ Красимир Ципов, заместник-министър на вътрешните работи. Според него, основното предизвикателство, пред което е изправено Министерството на вътрешните работи, е да бъде усвоена спешната европейска помощ на стойност 160 млн., които миналата година бяха отпуснати. „Средната усвояемост към началото на управлението на правителството на \"Бойко Борисов 3\" по Фонд „Вътрешна сигурност“ и Фонд „Убежище, миграция и интеграция“ беше 2% и 8%, в момента е съответно 38% и 46%. България, Министерството на вътрешните работи и Държавната агенция за бежанците имат редкия шанс да получат такава помощ, тъй като възможностите за националния бюджет не са огромни. Това ще помогне страната ни да бъде подготвена във всеки момент за кризисни ситуации“, коментира Красимир Ципов. Той уточни, че ще се работи в посока за създаване на нов модерен миграционен закон, който да обедини цялата материя, a именно Закона за чужденци, Закона за убежището и бежанците и Закона за гражданите на Европейския съюз и членовете на техните семейства.", "date": "2017.10.24", "title": "Зам.-министър Красимир Ципов: България трябва да положи максимални усилия, за да надгради съществуващия капацитет за справянето с миграционния натиск"}
{"url": "http://www.focus-news.net/news/2017/10/24/2450071/darzhavata-gotvi-merki-sreshtu-falshivite-bolnichni-obzor.html", "text": "Повече регулация и засилен контрол в процеса на освидетелстване на действително болните пациенти. Това са част от мерките срещу злоупотребата с болнични листове, стана ясно след среща, в която участваха премиерът Бойко Борисов, здравният министър проф. Николай Петров, управителят на Националния осигурителен институт (НОИ) Ивайло Иванов, финансовият министър Владислав Горанов и др. \r\nПреди срещата, по време на правителственото заседание, премиерът Бойко Борисов заяви, че към момента намерението първите три дни от болничния да се плащат наполовина, няма да се прилага, въпреки че много фирми злоупотребяват.  Борисов обясни, че има получени сигнали и протести на компании, които искат да закриват заводи, а в същото време има компании, в които за миналата година  има 105 хил. болни. По думите му са разпоредени проверки. Премиерът заяви, че фалшивите болнични ощетяват всички. Той даде пример с това, че в Полша за издаден фалшив болничен отнемат правата на лекари. Борисов коментира още, че всяка рестриктивна мярка създава проблем и затова ще бъде направен последен опит за справяне със ситуацията, преди да се приложи мярката.\r\nСлед срещата пред журналисти министър Петров съобщи за тревожната тенденция за ръст на издаваните болнични – и като бройка, и като финансов ресурс нужен за покриването им. „Набелязани са мерки и срокове, които да урегулират растящия брой на болничните, предстоят проверки и промяна в нормативни актове“, коментира още той.\r\nПо думите му се наблюдават се райони със засилено издаване на болнични листове, фирми, чиито служители при изпадане на фирмата в неплатежоспособност изведнъж се оказват масово с болнични и други ситуации, които водят до сериозен ръст на разходите на общественото осигуряване и трябва да се предприемат спешни действия, стана ясно след срещата.\r\nУправителят на НОИ Ивайло Иванов посочи, че за последните шест години броят на болничните е нараснал с 60 %, според анализ на временната нетрудоспособност.  Той поясни, че средствата, които се изплащат за болнични листове, са в размер на 500 млн. лв. „Предложението първите три дни болничен да се изплащат само на 50% е с цел ограничаване ползване на неправомерно използвани болнични“, обясни Иванов. По думите му във Великобритания, Франция, Австрия, почти във всички държави, има период на болничните, в който лицето не получава възнаграждение от работодателя или държавното осигуряване. „България възприе най-мекия вариант - да се изплащат 70% от работодателя за първите три дни, а нашето предложение е да се изплащат 50%. По този начин ще намалим желанието на служителите да ползват болнични“, каза още той.\r\nМариела РУСЕВА", "date": "2017.10.24", "title": "Държавата готви мерки срещу фалшивите болнични  (ОБЗОР)"}
{"url": "http://www.focus-news.net/news/2017/10/24/2450072/nimh-oranzhev-kod-za-obilni-valezhi-e-v-sila-za-4-oblasti-na-stranata-za-25-oktomvri.html", "text": "Оранжев код за обилни валежи е в сила за 4 области на страната за 25 октомври.  Това сочи справка на сайта на Националния институт по метеорология и хидрология (НИМХ) към Българската академия на науките (БАН). Областите, за които е сила кодът са: Кърджали, Хасково, Ямбол и Бургас.  В тях се очакват значителни валежи до 35-50 л/кв., а локално са възможни и количества и до 60 л/кв.м. По Южното Черноморие ще духа силен североизточен вятър с пориви до 24 м/сек. В областите: Пазарджик, Смолян, Пловдив, Ловеч, Габрово, Велико Търново, Стара Загора, Сливен, Търговище, Шумен, Варна и Добри е в сила жълт код за валежи.  В тях количествата от дъжд ще бъдат в порядъка между 15-30 л/кв за денонощието.", "date": "2017.10.24", "title": "НИМХ: Оранжев код за обилни валежи е в сила за 4 области на страната за 25 октомври"}
{"url": "http://www.focus-news.net/news/2017/10/24/2450073/miroslava-topalova-istorik-na-26-oktomvri-se-navarshvat-120-godini-ot-osnovavaneto-na-voenen-klub-vratsa.html", "text": "На 26 октомври се навършват 120 години от основаването на Военен клуб – Враца, каза за Радио „Фокус“ – Видин Мирослава Топалова, историк в Регионален исторически музей – Видин. Тя посочи, че Военният клуб във Враца е вторият създаден в страната след Русенския. „Само 12 години след Освобождението на България на 12 януари 1889 година на общинско събрание 40-50 градски първенци, събрани в Йоницовия хан решават да се поиска от правителството да изпрати във Враца артилерийски полк. Още в първите дни на 1891 година от Шумен от единствения, разположен в Северна България артилерийски полк е изпратена една батерея и така във Враца се разполагат военни части и е създаден военен гарнизон“, каза Мирослава Топалова. Въпросът за построяването на Военен клуб се поставя веднага след настаняването на полка в града. Общинският съвет преценява като най-подходящо мястото, известно като Рушидов конак и на 20 юни 1892 година предоставя 9 000 кв. метра за строеж на клуб. „През 1895 година Министерството на войната отпуска 15 хиляди лева за строеж на клуба, за две години строежът е завършен и още през 1897 година офицерското събрание се сдобива с функционална и удобна сграда. Статутът е определен с правилник , който организира дейността на военните клубове“, каза Мирослава Топалова. Тя посочи, че по време на Втората световна война клубът е частично разрушен и изгорен от бомбардировките. Напълно възстановен е през следващите години. През 1984 година е построена новата част на клуба. На едната от стените на клуба са изписани имената на загиналите в Сръбско-българската, Балканската и Първата и Втората световни войни. Текстът е – „Вековете ще ви славят безсмъртни бдинци в героичните борби за обединение на българското племе“. „Упоменато е кога е изписано това – „При царуването на Негово Величество царя на българите Борис III се поставиха тези възпоменателни плочи в Офицерското събрание в град Враца от офицерите, подофицерите и войниците от Бдинския полк“. Датата е 15 април 1927 г. Проект за реконструкция на сградата на Военния клуб във Враца има от 1995 г.“, допълни Мирослава Топалова.\r\nАнна ЛОЗАНОВА", "date": "2017.10.24", "title": "Мирослава Топалова, историк: На 26 октомври се навършват 120 години от основаването на Военен клуб – Враца"}
{"url": "http://www.focus-news.net/news/2017/10/24/2450074/afp-vizitata-na-reks-tilarsan-v-pakistan-traya-samo-chetiri-chasa.html", "text": "Американският държавен секретар Рекс Тилърсън пристигна в Пакистан във вторник, предава AFP. Тилърсън се срещна с премиера на страната и група официални лица, сред които висш главнокомандващ, като разговорите продължиха само четири часа след което държавният секретар отпътува за Индия. Агенцията напомня, че в понеделник Тилърсън посети Афганистан, където препотвърди американският военен ангажимент към Кабул. Не е известно каква е била темата на разговора между пакистанския държавен глава и държавният секретар. \r\nОтношенията между Исламабад и Вашингтон не са на добро ниво, тъй като от Белия дом неколкократно обвиниха Пакистан в подкрепа на тероризма, припомня още агенцията. Цанко Цолов", "date": "2017.10.24", "title": "AFP: Визитата на Рекс Тилърсън в Пакистан трая само четири часа"}
{"url": "http://www.focus-news.net/news/2017/10/24/2450075/obshtina-burgas-308-sa-sastavenite-konstativni-protokoli-za-stari-izlezli-ot-upotreba-avtomobili-ot-nachaloto-na-godinata.html", "text": "308 са съставените констативни протоколи за стари, излезли от употреба автомобили, съобщиха от пресцентъра на Община Бургас. Цялата процедура от установяване на излязло от употреба МПС до неговото принудително преместване в център за разкомплектоване изисква спазването на законови процедури и срокове, които не могат да бъдат нарушавани. За съжаление, понякога тя може да продължи 6 и повече месеца. Въпреки тромавата процедура, Община Бургас започна през 2008 година и до днес успешно изпълнява задачата да освободи градските пространства от старите неизползваеми автомобили.\r\nОт началото на 2017-та до момента са извършени 115 проверки, 308 са съставените констативни протоколи, има 22 издадени заповеди за принудително преместване на ИУМПС /излезли от употреба моторни превозни средства/. 215 такива автомобили са премахнати доброволно и със заповеди за принудително преместване.\r\nСтатистиката за последните девет години е още по-внушителна:\r\n– 4107 съставени констативни протоколи;\r\n– 427 издадени заповеди за принудително преместване;\r\n– Освободили заемания терен – 2978, доброволно и със заповеди за принудително преместване.\r\nПри констатиране на изоставен автомобил, бургазлии могат да сигнализират на „Денонощен дежурен телефон на Община Бургас“ – 056/84 15 60 или на горещия телефон в дирекция „Околна среда“ – 056/84 38 91.", "date": "2017.10.24", "title": "Община Бургас: 308 са съставените констативни протоколи за стари, излезли от употреба автомобили от началото на годината"}
{"url": "http://www.focus-news.net/news/2017/10/24/2450076/the-hill-amerikanski-senator-zayavi-che-donald-tramp-razdelya-sasht.html", "text": "По време на интервю, американски сенатор обвини президента на страната Доналд Тръмп в „разделяне“ на нацията, пише The Hill. Според изявлението на републиканеца Боб Коркър, дадено за CNN, Тръмп не изпълнява точната представа за президент. \r\nВ интервюто се казва още, че държавният глава „целенасочено прекъсва наши връзки по целия свят, които са полезни за нацията“, като Коркър допълни още, че това, което ще се запомни след края на мандата на Тръмп е разделянето, което той е донесъл на страната.\r\nОбвиненията стават часове преди президентът да се срещне със сенатори от своята републиканска партия, с цел да се обсъди предложението за данъчна реформа.  Цанко Цолов", "date": "2017.10.24", "title": "The Hill: Американски сенатор заяви, че Доналд Тръмп разделя САЩ"}
{"url": "http://www.focus-news.net/news/2017/10/24/2449684/predstoyashti-sabitiya-v-stranata-za-24-oktomvri-agentsiya-fokus.html", "text": "***\r\nОт 12.00 часа министърът на регионалното развитие и благоустройството г-н Николай Нанков и кметът на Община Разлог инж. Красимир Герчев ще прережат лентата на обновената сграда на СУ „Братя Каназиреви“ на ул. „Любен Каравелов“ 12.\r\n***\r\nОт 13.00 часа министърът на младежта и спорта Красен Кралев, кметът на София Йорданка Фандъкова, изпълнителният директор на търговското дружество „Академика 2011 ЕАД“, което стопанисва съоръжението Борислав Тодоров и волейболната легенда Владимир Николов ще присъстват на откриването на реновираните зали и плувния басейн на спортен комплекс „Академика 4 км“.\r\n***\r\nОт 10.00 часа ще започне заседанието на Министерски съвет.\r\n***\r\nОт 09.00 часа Германо-Българската индустриално-търговска камара (ГБИТК) организира информационно събитие на тема „Практическо приложение на новия регламент за защита на личните данни“ в зала „Варна“ на Интерпред-СТЦ София. \r\n***\r\nОт 09.30 часа Германо-Българската индустриално-търговска камара (ГБИТК) и международната консултантска фирма eclareon GmbH организират конференция на тема „Германски технологии за повишаване на енергийната ефективност в индустрията и приложението им в България“ в зала „София“ на Гранд Хотел София.\r\n***\r\nОт 09.30 часа ще се проведе седмичното заседание на съдийската колегия към Висшия съдебен съвет.\r\n***\r\nОт 09.30 часа 15-и състав на Софийски градски съд ще заседава по делото срещу Р. Логвиненко, обвинен, че е организирал нападението над Алексей Петров (чл.116 НК).\r\n***\r\nОт 09.30 часа 26-и състав на Софийски градски съд ще заседава по делото срещу В. Димитров, Л. Абланска и М. Стоилова, обвинени в длъжностно присвояване в особено големи размери.\r\n***\r\nОт 09.30 часа 16-и състав на Специализирания наказателен съд ще заседава по делото срещу С. Бонев, Х., Ангелов и др., на които са повдигнати обвинения за организиране и ръководене на организирана престъпна група.\r\n***\r\nОт 10.00 часа в зала Г1 на Интерпред ще се проведе обсъждане  на Алтернативния бюджет на БСП в сферите: социална политика и здравеопазване. Участие ще вземат  председателят на Съвета по социална политика към НС на БСП Емилия Масларова, председателят на Съвета по здравеопазване - Асен Златев и Антон Кутев- зам.-председател на ПГ на \"БСП за България\" и председател на комисията по жалбите на гражданите в Народното събрание.\r\n***\r\nОт 10.00 часа Софийски градски съд ще заседава по мярката за неотклонение на С. Василев от Кочериново.\r\n***\r\nОт 10.00 часа в зала „Средец“ на „София Хотел Балкан“ ще се проведе лекция за глобалните икономически тенденции, перспективите в отношенията между Япония и Европейския съюз и значението им за България. Лектор ще бъде проф. Мотошиге Ито, преподавател във Факултета по международни социални науки в университета „Гакушуин“, почетен професор на Токийския университет и специалист в областта на международната икономика.\r\n***\r\nОт 10.00 часа 18-и състав на Специализирания наказателен съд ще заседава по делото срещу А. Димитров, Д. Славов и др., на които са повдигнати обвинения за организиране и ръководене на организирана престъпна група.\r\n***\r\nОт 10.00 часа 12-и състав на Специализирания наказателен съд ще заседава по делото срещу М. Милков, М. Тръвнева и др., на които са повдигнати обвинения за организиране и ръководене на организирана престъпна група.\r\n***\r\nОт 10.00 часа 10-и състав на Специализирания наказателен съд ще заседава по делото срещу Р. Чолов и П. Иванова, на които са повдигнати обвинения за организиране и ръководене на организирана престъпна група.\r\n***\r\nОт 10.30 часа в Детския център на Столична библиотека ще се състои среща с авторката Зорница Иванова и героите на книгата „Мая и концертът на талантите“, а с художника Христо Кърджилов ще рисуват красиви български носии.\r\n***\r\nОт 10.30 часа 18-и състав на Специализирания наказателен съд ще заседава по делото срещу М. Басей, Б. Зафиров и Х. Чичев, на които са повдигнати обвинения за организиране и ръководене на организирана престъпна група, създадена с цел разпространение на наркотични вещества.\r\n***\r\nОт 10.30 часа 17-и състав на Специализирания наказателен съд ще заседава по делото срещу Добрин Д., Николай И. и др., на които са повдигнати обвинения за организиране и ръководене на организирана престъпна група.\r\n***\r\nОт 11.00 часа в зала „Триадица“ на Гранд хотел „София“ ще се проведе конференция на тема „Бежанската криза и развитието на миграционните процеси“.  Дискусията ще бъда отрита от кмета на София Йорданка Фандъкова, регионалния директор за Югоизточна Европа на фондация „Ханс Зайдел“ д-р Клаус Физингер, Лоредана Теодореску от „Вилфрид Мартенс“ център и председателя на Комисия по вътрешна сигурност и обществен ред в НС и председател на ПГ на ПП ГЕРБ Цветан Цветанов.\r\n***\r\nОт 11.00 часа в зала „Изток” на Народното събрание ще се проведе кръгла маса на тема „Родителите – конфликтите – агресията и закрилата на децата“.\r\n***\r\nОт 11.00 часа в зала „Киото“ на хотел „Маринела“ заместник-министърът на регионалното развитие и благоустройството Валентин Йовев ще участва в бизнес дискусията „Property, идеи & инвестиции“.\r\n***\r\nОт 11.00 часа в Националния пресклуб на БТА ще се бъде представено новото допълнено издание на „Българите са в основата на човешката цивилизация“ на проф. Евгений Сачев.\r\n***\r\nОт 11.00 часа в Столична библиотека ще бъдат открити изложбите „Колекции от личните библиотеки на Константин Стоилов, Кирил Христов, Петко Тихолов, Васил Пундев“ и „Картини от грамофона“.  \r\n***\r\nОт 11.00 часа в сградата на Националния археологически институт с музей при БАН ще се проведе пресконференция повод откриването на изложбата „Злато и бронз. Метали, технологии и контакти в Източните Балкани през бронзовата епоха“.\r\n***\r\nОт 11.30 часа в зала „Средец“ на хотел „Централ“ ще бъде представена международната инициатива „Calciosociale“- специално разработени футболни правила възпитаващи във взаимно уважение и толерантност между различните социални и етнически групи на обществото. \r\n***\r\nОт 13.00 часа 4-ти състав на Специализирания наказателен съд ще заседава по делото срещу М. Георгиева, А. Ангелов и др., на които са повдигнати обвинения за организиране и ръководене на организирана престъпна група.\r\n***\r\nОт 13.30 часа 26-и състав на Софийски градски съд ще заседава по делото срещу\r\nА. Гинев (бивш зам.-министър на транспорта), И. Илиев (бивш депутат от ДПС) и О. Георгиев, обвинени в безстопанственост.\r\n***\r\nОт 13.30 часа 16-и състав на Специализирания наказателен съд ще заседава по делото срещу М. Милков, Р. Драгнев и др., на които са повдигнати обвинения за организиране и ръководене на организирана престъпна група. \r\n***\r\nОт 14.00 часа в Дома на Европа ще се проведе годишната конференция „Умни градове, умни домове, умни идеи“.\r\n***\r\nОт 15.00 до 17.00 часа народният представител от „БСП за България“ проф. Георги Михайлов и общинският съветник Владимир Данев ще бъдат на разположение на софиянци в постоянната приемна на БСП – София на ул. „Леге“ №10.\r\n***\r\nОт 17.00 часа в зала „Георги Кирков“ в централата на партията на ул. „Позитано“ 20 ще се проведе дискусията за бюджетната политика в областта на младежта и спорта. На нея ще присъства  председателят на Съвета по политиката за младежта и спорта към НС на БСП и депутат от ПГ на левицата Иван Ченчев. \r\n***\r\nОт 17.00 часа в Нова конферентна зала на СУ „Св. Климент Охридски“ ще бъде представен 38-ият документален сборник от поредицата „Из архивите на ДС” - Държавна сигурност и IX Световен младежки фестивал 1968 г.\r\n***\r\nОт 17.30 часа лектори от благотворителна инициатива „Бъдители“ Биляна Панталеева, Гена Събева и Явор Панталеев ще гостуват на Университет по архитектура, строителство и геодезия (УАСГ). Събитието е част от програмата по случай 75-годишнината на УАСГ.\r\n***\r\nОт 18.00 часа в Столичната библиотека ще се проведе поетична вечер на Георги Константинов.\r\n***\r\nОт 20.00 часа в зала 1 на НДК с микрофона на световната сензация Адел ще пее естрадната легенда Мая Нешкова.\r\n***\r\nОт 09.00 часа народният представител от ПП ГЕРБ Ивелина Василева ще се срещне с граждани в офиса на партията на ул. „Станционна“ 44.\r\n***\r\nОт 17.00  часа в зала 601 на административната сграда на Общината ще се състои представяне и публично обсъждане на проекта на Културен календар на Община Асеновград за 2018 г.\r\n***\r\nОт 11.00 часа ще бъде открита фотоизложбата „Интердисциплинарно изследване на култовата приемственост“, която представя резултати от изследванията на Университетския научно-изследователски център за древни европейски и източносредиземноморски култури при ЮЗУ \"Неофит Рилски\".\r\n***\r\nОт 19.30 часа в зала „Пейо Яворов“ ще се състои концерт на Владимир Ампов – Графа.\r\n***\r\nОт 10.00 часа в сградата на Областна администрация Варна,  ще се проведе семинар на тема „Координационен механизъм за помощ и подкрепа на пострадали от домашно насилие–път към дългосрочното прекратяване на домашното насилие”, организиран от Фондация „SOS-семейства в риск” и Фондация „Асоциация Анимус”.\r\n***\r\nОт 13.30 часа народният представител от БСП проф. Анелия Клисарова ще приема граждани в централата на БСП в града на ул. „Македония“ 33.\r\n***\r\nОт 18.00 часа в зала „Европа“ на Фестивален и конгресен център ще се проведе втората вечер от филмовия фестивала „SOFIA BITING DOCS“.\r\n***  \r\nОт 13.30 часа в сградата на бившето Родилно отделение /в Стара болница/ Специализираната болница за активно лечение по кардиология във Велико Търново ще даде пресконференция във връзка с реализирането на проект. \r\n***\r\nОт 11.00 часа в Заседателната зала на Областна администрация – Враца ще се проведе кръгла маса на тема „Реформи в социалната сфера, промени в политиката на ТЕЛК и представяне на програми за трудова заетост“. \r\n***\r\nОт 17.00 часа в Конферентната зала на Общински съвет-Враца ще се проведе обществена консултация във връзка с приемане на проекти за за изменение и допълнение на Наредба за определянето и администрирането на местните такси и цени на услуги и права на територията на община Враца,  Наредба за организация на движението при кратковременно платено паркиране – „Синя зона и Наредба за превоз на пътници и условия за пътуване с превозни средства, собственост на „Тролейбусен транспорт-Враца“ ЕООД на територията на Община Враца.\r\n***\r\nОт 10.00 часа в читалището на селото ще се проведе публично осъждане на доклад за оценка на въздействието върху околната среда \r\nкъм инвecтициoннo пpeдлoжeниe: „Разработване и усвояване на находище „Спасово” в блок „Добрич”, включващо четири участъка: „Рогозина”, „Чернооково”, „Калина” и „Рогозина изток” за проучване и добив на природен газ на територията на област Добрич”.\r\n***\r\nОт 17.00 часа в читалището на селото ще се проведе публично осъждане на доклад за оценка на въздействието върху околната среда \r\nкъм инвecтициoннo пpeдлoжeниe: „Разработване и усвояване на находище „Спасово” в блок „Добрич”, включващо четири участъка: „Рогозина”, „Чернооково”, „Калина” и „Рогозина изток” за проучване и добив на природен газ на територията на област Добрич”.\r\n***\r\nОт 10.00 часа в залата на Общинска администрация Девин ще се проведе информационна среща на ОИЦ-Смолян и Национална служба за съвети в земеделието – Смолян за представяне на актуални възможности за европейско финансиране.\r\n***\r\nОт 17.30 часа в Дом-паметник „Йордан Йовков“ ще бъде представен  сборникът „Йовковите архиви разказват. Документи и спомени“.\r\n***\r\nОт 17.30 часа в театър „Минко Балкански“ към Средно училище „Христо Ботев“ в Нова Загора ще се състои среща с граждани и представители на местната власт по повод 10-годишнината от членството на България в Европейския съюз и предстоящото Българско председателство на Съвета на Европейския съюз, организирана от областния управител Чавдар Божурски.\r\n***\r\nОт 10.00 часа в Дома на учените ще бъде открита инициативата „Кариера за нова ERA”.\r\n***\r\nОт 16.00 часа в офиса на ГЕРБ в район „Тракия” в блок 91 общинският съветник в Общински съвет – Пловдив Иван Вичков ще приема граждани.\r\n***\r\nОт 18.00 часа председателят на общински съвет Пловдив Савина Петкова ще връчи  отличието \"Почетен гражданин на град Пловдив\", с което е удостоен Петър Анастасов  на официална церемония в Дом на културата „Борис Христов“.\r\n***\r\nОт 15.30  часа във фоайето на Доходно здание ще ще стане ясен изборът на идейна концепция за изграждането на паметник на Васил Левски в Парка на възрожденците.\r\n***  \r\nОт 12.30 часа, в Мултимедийната зала на Градска библиотека ще се проведе музикална викторина с учениците от VII клас на ОУ „Филип Сакелариевич“. \r\n***  \r\nОт 17.30 часа на Камерната сцена в ПБНЧ „Еленка и Кирил Д. Аврамови 1856“ ще се проведе среща с Любен Димитров и книгата му „Рибите не виждат бяло“. \r\n***\r\nОт 11.00 часа в зала „Сирак Скитник“ ще се състои награждаването на участниците в Традиционния ученически конкурс за рисунка „Аз и моят град“.\r\n***\r\nОт 19.00 часа балетът на Държавна опера-Стара Загора ще открие официално своя нов творчески сезон с балета „Лебедово езеро“ от П.И.Чайковски.\r\n***\r\nОт 10.30 часа Областен информационен център – Ловеч организира открита приемна на която ще представи пред заинтересовани лица  възможности за кандидатстване с проектни предложения по процедури и мерки, които предстои да бъдат отворени до края на 2017 г. по Оперативните програми и Програмата за развитие на селските райони (ПРСР).\r\n***\r\nОт 12.00 часа в Община Хасково ще се проведе встъпителна пресконференция по проект „Равни в старта“. \r\n***\r\nОт 14.00 часа в залата на Общинска администрация Чепеларе ще се проведе информационна среща на ОИЦ-Смолян и Национална служба за съвети в земеделието – Смолян за представяне на актуални възможности за европейско финансиране.\r\n***\r\nОт 10.00 часа в зала 203 в общината ще се проведе редовен брифинг.\r\n***\r\nОт 10.30 часа в зала 304 в общината ще се проведе заседание на Постоянната комисия „Здравеопазване и социална политика“.\r\n***\r\nОт 16.00 часа в Младежки дом ще се проведе заседание на  Постоянната комисия „Младежки дейности и спорт”.\r\n*** \r\nОт 18.30 часа във фоайе \"1300 години България\" на ДКТ „Васил Друмев“ ще се състои обществено представяне на новия директор на театъра Димитър Димитров.", "date": "2017.10.24", "title": "Предстоящи събития в страната за 24 октомври (Агенция „Фокус”)"}
{"url": "http://www.focus-news.net/news/2017/10/24/2449685/pregled-na-nyakoi-ot-osnovnite-temi-v-svetovniya-pechat-agentsiya-fokus.html", "text": "Централното разузнавателно управление (ЦРУ) на САЩ ще разшири тайните си операции в Афганистан, изпращайки малки екипи от опитни офицери, които заедно с афганистански спецчасти ще формират екипи за „лов“ на талибани, пише американското издание The New York Times.\r\nУвеличаването на броя на тайните операции срещу талибаните бележи изменението в стратегията на Вашингтон към Афганистан, където до този момент агентите на ЦРУ разследваха членове на терористичната мрежа на „Ал Кайда“ и участваха в мисии за подкрепа на местните спецчасти.Агенция „Фокус“ припомня: \r\nПрез месец август президентът на САЩ Доналд Тръмп обяви нова стратегия в политиката към Афганистан, която предвижда отслабване на ограниченията за борба срещу талибаните. Последва увеличение на броя американски военнослужещи, изпратени в размирната страна. Талибаните на свой ред отговориха с терористични атентати в няколко провинции.\r\n***Израелският министър на отбраната Авигдор Либерман заяви, че четири ракети са били изстреляни от Сирия срещу Голанските възвишения, пише The Times of Israel. Според Либерман, ракетите са целенасочено изстреляни от „Хизбула“ срещу Израел.\r\n„Не говорим за случаен удар. Това е целенасочен удар извършен от Хизбула с разрешението на Асад, в опит да ни въвлекат в конфликт“, каза Либерман по време на фракционна среща в израелския кнесет.\r\n„Разглеждаме Асад като отговорен за всяко ракетно нападение от неговата територия“, допълни израелският министър.\r\nЛиберман призова и Русия, да „сдържа Хизбула“.\r\n***Британският външен министър Борис Джонсън призова западните страни да действат заедно с регионалните си съюзници в Близкия изток за „сдържането“ на Иран, пише изданието от ОАЕ The National.\r\nВ същото време Джонсън потвърди, че Великобритания е ангажирана с иранското ядрено споразумение.\r\nТой изнесе реч, в която разкритикува иранските оръжейни доставки за хутите в Йемен, намесата на Техеран в Ирак и „откровено изненадващата“ подкрепа за сирийския президент Башар Асад.", "date": "2017.10.24", "title": "Преглед на някои от основните теми в световния печат ( Агенция „Фокус“ )"}
{"url": "http://www.focus-news.net/news/2017/10/24/2449686/promyana-v-danachna-sistema-nov-statut-na-bolnitsite-i-otpadane-na-printsipa-parite-sledvat-uchenika-predlaga-bsp-v-svoya-proektobyudzhet-za-2018-g-obzor.html", "text": "Промяна в  данъчна система, нов статут на болниците и отпадане на принципа „парите следват ученика“ предлага БСП в своя проектобюджет за 2018 г. На пресконференция БСП представи своята алтернатива за държавния бюджет през 2018 г. Лидерът на партията Корнелия Нинова обясни, че сега от БСП са решили да не чакат правителствения, за да се приспособяват към него, а да изготвят свой. Нинова подчерта, че алтернативният бюджет на БСП е стъпил на програмата на партията и на предизборната платформа.  „Обикновено правителството приема бюджета, качва го на страницата, започва някаква обществена дискусия и откъдето дойде натиск, те там променят“, заяви лидерът на БСП и разкритикува управляващите, че променят бюджета на принципа проба-грешка. „Ние подходихме обратното, различно. Първо започнахме обсъжданията в страната с експерти и по сектори и тези обсъждания вървят вече месец. Ние стъпихме на мнението, на експертизата, на очакванията на хората и тези очаквания ги „облякохме\" в бюджет“, заяви Нинова. Тя коментира още, че ГЕРБ предлагат по-голямо финансиране на статуквото и подчерта, че бюджетът на БСП цели промяна на моделите.  „В този бюджет предлагаме не лечение на последиците, а отстраняване на причините за проблема“, подчерта Корнелия Нинова. Заместник-председателят на ПГ на „БСП за България“ Жельо Бойчев посочи, че бюджетът на БСП се различава от този на ГЕРБ, защото от левицата предлагат политика, чрез която огромната част от българските граждани да усетят подобрение. Сред основните акценти на проектобюджета на БСП е отпадането на принципа „парите следват ученика“, като от партията поясняват, че не са против делегираните бюджети, но са против финансирането на частните училища. БСП предлага и промяна на данъчната система: необлагаем минимум, прогресивен данък за физическите лица и увеличение на данък дивидент. От партията предлагат и облагане на финансовия капитал и въвеждане на данък финансови транзакции. Според опозицията промяната в данъчната система ще позволи обезщетението за отглеждане на дете да скочи на 510 лв. Според БСП това ще  разшири обхвата на помощта за бедните деца, които трудно започват първи клас. Идеята им е тя да обхване децата от втори, трети и четвърти клас. Според левицата промяната в данъчната система ще позволи преизчисляване на всички пенсии на база отпуснатите от 2013 г. В бюджета си БСП са предвидили допълнителни разходи в Националния план по действие по заетостта на майките на деца с увреждания и на възрастните хора, които имат нужда от асистенти. Друг важен акцент от алтернативния бюджет на БСП е отпадане на статута на болниците като търговски дружества. Идеята е те да бъдат регистрирани по Закона за лечебните заведения. От партията предвиждат, че преди това да стане трябва да бъдат изчистени задълженията им, като за целта са разписали в своя бюджет 500 млн. лв. От БСП предлагат и балансирано регионално развитие чрез създаването на два фонда. Единият цели  да насочва средства към Северозападна България, Странджа и Сакар за пътища, учебни и лечебни заведения, като размерът на фонда ще е 100 млн. лв. Другият фонд е „Индустрия“, който трябва да осигури подкрепа чрез дялово финансиране в региони в изостанало икономическо развитие. От БСП искат да превърнат културата в стратегическо направление и дейност. Опозицията обърна внимание на въвеждането на идеята си за „културен чек“. От БСП предлагат и повишение на бюджета в сектор „Сигурност“ с 581 млн. лв. \r\nДеница КИТАНОВА", "date": "2017.10.24", "title": "Промяна в данъчна система, нов статут на болниците и отпадане на принципа „парите следват ученика“ предлага БСП в своя проектобюджет за 2018 г. (ОБЗОР)"}
{"url": "http://www.focus-news.net/news/2017/10/24/2449687/the-royal-gazettebermuda-balgarin-e-obvinen-za-iztochvane-na-bankovi-karti.html", "text": "Българин е обвинен, че е участвал в схема за източване на банкови карти на територията на Бермуда, пише бермудското издание The Royal Gazette.\r\nДанаил Дамов, 36-годишен, е обвинен за множество престъпления, включително, че е разполагал с апаратура за производство на фалшиви кредитни и дебитни карти и че е причинил щети на банкомати на местни банки.\r\nСред другите обвинения е това, че е изпращал данни на кредитни и дебитни карти в чужбина. Той не е внесъл молба преди разглеждането на делото от Върховния съд на островната държава.\r\nВисшият магистрат Хуан Волфе е поставил Дамов под стража до 1 ноември, когато трябва да бъде проведено първото заседание.\r\nПревод и редакция:", "date": "2017.10.24", "title": "The Royal Gazette(Бермуда): Българин е обвинен за източване на банкови карти"}
{"url": "http://www.focus-news.net/news/2017/10/24/2449688/ministrite-na-otbranata-na-sasht-yuzhna-koreya-i-yaponiya-severna-koreya-predstavlyava-bezpretsedentna-zaplaha.html", "text": "Министрите на отбраната на САЩ, Южна Корея и Япония, съответно Джеймс Матис, Сонг Йонг-моо и Ицунори Онодера, твърдят, че оръжейните програми на Северна Корея представляват „безпрецедентна и смъртоносна заплаха“ за тях, предава AFP.\r\nВоенните министри проведоха среща по въпросите на сигурността в столицата на Филипините – Манила, по време на която обявиха, че ще засилят дипломатическия натиск върху Пхенян, докато засилват военното сътрудничество помежду си.\r\n„Тримата министри осъдиха, по най-категоричен начин, провокативните действия на Северна Корея“, пише в съвместно изявление. „Те призоваха Северна Корея да се откаже от незаконната си ядрена и ракетна програма по окончателен, доказуем и необратим начин“.\r\nОсвен това, съюзниците се разбраха да засилят санкциите на ООН срещу севернокорейският режим и да разширят каналите за споделяне на информация помежду си.\r\nПревод и редакция:", "date": "2017.10.24", "title": "Министрите на отбраната на САЩ, Южна Корея и Япония: Северна Корея представлява безпрецедентна заплаха"}
{"url": "http://www.focus-news.net/news/2017/10/24/2449689/zamestnik-rakovoditelyat-na-hamas-iran-shte-prodalzhi-da-podkrepya-palestina-i-saprotivata.html", "text": "Иран се е съгласил да продължи подкрепата си за „Палестина и съпротивата\", според думите на заместник-ръководителят на „Хамас“ Салих ал Ароури, пише израелското издание The Jerusalem Post.\r\nКоментарите на Ароури дойдоха, след като той проведе редица срещи с представители на иранското правителство в Техеран, включително с Акбар Велаяти, съветник на Върховния водач на Иран Аятолах Али Хаменеи.\r\n„Главният резултат е продължаването на подкрепата на Ислямската република (Иран) за Палестина и палестинската съпротива... Надяваме се, че тази подкрепа ще продължи и ще расте, докато съпротивата бъде готова да победи окупатора“, заяви Ароури в интервю пред иранската телевизия „ал Арам“, като според изданието той е имал предвид военното крило на „Хамас“ – „Иззадин Касам“.\r\nСпоред Ароури, както и според ръководителят на „Хамас“ в Ивицата Газа – Яхия Синвар, Иран е най-големият поддръжник на военното крило на групировката.\r\nОт изданието припомнят, че Иран е оказвал подкрепа на „Иззадин Касам“ в последните десет години и че групировката има около 25 хиляди члена. \r\nПревод и редакция:", "date": "2017.10.24", "title": "Заместник-ръководителят на „Хамас“: Иран ще продължи да подкрепя Палестина и съпротивата"}
{"url": "http://www.focus-news.net/news/2017/10/24/2449690/the-daily-express-kataluniya-shte-potane-v-bezzakonie-mestnata-politsiya-nyama-da-se-saobrazi-s-iskaniyata-na-ispanskiya-premier.html", "text": "Каталуния ще се противопостави на всеки опит на Мадрид да наложи директно управление над североизточния испански регион, като от регионалното правителство са убедени, че местната полиция няма да изпълни искания, поставени от испанската столица, пише британското издание The Daily Express.\r\nПравителството на автономния регион, базирано в Барселона, заяви, че е уверено, че чиновниците и служителите, включително полицаите, ще се противопоставят на опитите да бъде наложено директно управление над Каталуния, ако бъде активиран член 155 от испанската конституция.Агенция „Фокус“ припомня, че каталунското правителство проведе референдум за независимост на полу-автономната област от Испания, въпреки мнението на испанския премиер Мариано Рахой, подкрепено от Конституционния съд на страната, обявил плебисцита за противоконституционен. Каталунските лидери декларираха независимост, но задържаха реалното ѝ прилагане, за да се опитат да проведат преговори с централното правителство в Мадрид. От своя страна, Мариано Рахой и политическия елит на Испания решиха да приложат член от конституцията (155), който им позволява да отнемат автономния статут на областта и да наложат директно управление над нея, като процедурите по прилагането на този член са в ход.\r\nРъководителят на службата за външни отношения на Каталуния Раул Ромева даде интервю пред радио BBC, в което заяви, че „не сме ние тези, които ще откажат да изпълнят заповедите. Това не е лично решение. Това е решение на седем милиона души“.\r\nТой бе попитан дали вярва, че всички институции, включително полицията, ще последват заповедите, идващи от каталунските институции, вместо да се подчинят на испанското правителство.\r\nРомева отговори: „В това отношение аз нямам съмнение, че всички обществени служители в Каталуния ще продължат да следват инструкциите, дадени от избраните легитимни институции, които имат в момента“.\r\nГражданското неподчинение беше подкрепено и от крайно-лявата партия „Кандидати за народно единство“ (CUP), които са ключов коалиционен партньор на миноритарното правителство на Каталуния. Партията определи действията на Мадрид като агресия срещу всички каталунци.\r\nОт CUP излязоха със съобщение, в което предупредиха, че „агресията ще бъде посрещната с масово гражданско неподчинение“.\r\nНяколкостотин каталунски общини обявиха, че няма да позволят да бъдат управлявани директно от Мадрид и поискаха от Барселона да приеме закон, отхвърлящ подобни действия.\r\nНякои учители и пожарникари също заявиха, че няма да признаят властта на испанското централно правителство.\r\nОт учителски съюз излязоха със съобщение, че „няма да признаят като легитимни събеседници онези хора, които не са представители на легитимната власт, избрана от народа“.\r\nТам пише още, че те „ще бъдат там, където са в настоящия момент: с каталунските институции и с демокрацията, която се бори за оцеляването си“.\r\nИспанското правителство заяви, че ще отстрани висшестоящите каталунски чиновници, ако те не изпълняват заповедите на Мадрид, но не са коментирали как възнамеряват да наложат директно управление над низшестоящите чиновници, ако те също решат да не се подчиняват на инструкциите.\r\nВъншният министър на Испания Алфонсо Дастис заяви, че централното правителство не възнамерява да арестува никой, но все пак четирите хиляди полицаи, които бяха докарани в Барселона преди референдума, продължават да са в областта, като още преди това, там са били изпратени пет хиляди служители на реда.\r\nОт британското издание пишат, че полицаите е трябвало да са подкрепление на 17-те хиляди местни служители на реда, но е забелязано, че те изпълняват охранителни функции в някои от правителствените сгради в каталунската столица.\r\nПревод и редакция:", "date": "2017.10.24", "title": "The Daily Express: Каталуния ще потъне в беззаконие – местната полиция няма да се съобрази с исканията на испанския премиер"}
{"url": "http://www.focus-news.net/news/2017/10/24/2449691/afp-vav-vtornik-shte-se-provede-glasuvane-v-oon-dali-da-bade-razshireno-razsledvaneto-na-himicheskite-ataki-v-siriya.html", "text": "Съветът за сигурност на ООН ще проведе гласуване във вторник, дали да разшири международното разследване за химическите атаки осъществени в Сирия – мярка, на която може да бъде наложено вето от Русия, предава AFP.\r\nСАЩ са поискали да бъде гласувана проекторезолюция, представена миналата седмица, която би позволила на служителите на Организацията на ООН за забрана на химическите оръжия да продължат работата си още една година, за да се опитат да установят кой стои зад газовите атаки, извършени по време на гражданската война в Сирия.\r\nМярката може да бъде посрещната от вето, наложено от съюзника на Сирия – Русия. От Москва очакват да чуят доклада за предполагаемата атака със зарин в Хан Шейхун, който трябва да бъде представен в четвъртък, преди да решат за съдбата на разследването.\r\nПревод и редакция:", "date": "2017.10.24", "title": "AFP: Във вторник ще се проведе гласуване в ООН, дали да бъде разширено разследването на химическите атаки в Сирия"}
{"url": "http://www.focus-news.net/news/2017/10/24/2449692/reuters-opozitsionnite-gubernatori-vav-venetsuela-se-zakleha-pred-konstitutsionnoto-sabranie.html", "text": "Четири от петте опозиционни губернатори се заклеха пред Конституционното събрание на Венецуела, в разрез с официалната позиция на анти-правителствената коалиция, предава Reuters.\r\nКоалицията „Демократичен съюз“ се яви на изборите за губернатори във Венецуела като фаворит за постигането на категорична победа, заради тежката икономическа криза, в която се намира страната в момента и предвижданията, че това ще рефлектира върху настроенията на избирателите в южноамериканската страна, но спечелиха изборите само в пет от 23-те региона.\r\nПървоначално опозицията излезе с позиция, че изборите са подправени, но по-късно призна, че нейните поддръжници не са упражнили правото си на глас, което е изиграло основна роля за поражението. Според Reuters, това поставя под сериозно съмнение способността им да победят управляващата Социалистическа партия на президентските избори следващата година.\r\nСлед изборите „Демократичният съюз“ заяви, че нито един от неговите кандидати няма да „коленичи“ пред Конституционното събрание, подкрепящо президента на страната Николас Мадуро - орган, който те все още не са признали за легитимен.\r\nВсе пак, новоизбраните губернатори на Тахира, Мерида, Нуево Еспарта и Анзоатеги – всичките от „Партията на демократичното действие“, една от най-големите и най-стари партии във Венецуела – се заклеха пред събранието, за да могат да заемат своите постове.\r\nРъководителят на Конституционното събрание Делси Родригес даде интервю пред държавна телевизия, в което заяви, че „това са добри новини за страната“. Освен това, тя смъмри единственият кандидат от опозицията, въздържал се от полагане на клетва.\r\n„Законите на републиката трябва да се изпълняват и уважават, така че тези действия ще имат последствия“, подчерта тя. Президентът Мадуро предупреди, че може да бъдат проведени нови избори, ако спечелилите кандидати не се закълнат пред събранието.\r\nПревод и редакция:", "date": "2017.10.24", "title": "Reuters: Опозиционните губернатори във Венецуела се заклеха пред Конституционното събрание"}
{"url": "http://www.focus-news.net/news/2017/10/24/2449693/the-guardian-zhan-klod-yunker-oproverga-tvardeniyata-che-tereza-mey-e-molila-za-pomosht-po-vreme-na-chastna-vecherya.html", "text": "Председателят на Европейската комисия Жан-Клод Юнкер е побързал да спаси връзките между Брюксел и Лондон, намиращи се на опасно ниво, опровергавайки твърденията, че британският премиер Тереза Мей го е молила за помощ по време на скорошна частна вечеря, като вместо това е настоял, че тя е била в „добра форма“ и се е „борила“, пише левичарското британско издание The Guardian.\r\nЮнкер е направил коментарите си няколко часа, след като неговият Началник на кабинета Мартин Селмайр е почуствал нуждата да отрече, че е източник на информацията за частната вечеря, публикувана в германско издание. Според публикацията, Мей е молила за помощ, по време на среща, проведена на 16 октомври и е изглеждала \"тревожна\", \"измъчена\", \"неадекватна“ и „обезсърчена\".\r\nПо време на посещението си в Страсбургския университет, председателят на ЕК е заявил, че твърденията и коментарите, публикувани във Frankfurter Allgemeine Zeitung (FAZ) не са истина. Според The Guardian, публичното опровержение е индикация за нарастващите страхове на Брюксел, че тонът му спрямо Лондон може да бъде възприет като причина, провокирала разделянето между двете страни, без да бъде постигната сделка.\r\n„Наистина съм изненадан – даже шокиран – от това, което написаха в германската преса“, каза Юнкер. „Разбира се, то бе повторено от британската преса. Нищо от това не е истина. Имах отлична работна вечеря с Тереза Мей. Тя беше в добра форма, не беше уморена и се бореше, какъвто е нейният дълг, така че всичко за мен беше наред“.\r\nПопитан, дали Мей, опитваща се да съхрани единството на кабинета си, е молила за помощ по въпроса за дължимите средства към бюджета на Общността, той е отговорил: „Не, това не е в стила на британските премиери“.\r\nПревод и редакция:", "date": "2017.10.24", "title": "The Guardian: Жан-Клод Юнкер опроверга твърденията, че Тереза Мей е молила за помощ по време на частна вечеря"}
{"url": "http://www.focus-news.net/news/2017/10/24/2449694/balgariya-komentari-v-svetovnite-medii-agentsiya-fokus.html", "text": "Министърът на външните работи на Франция Жан-Ив льо Дриан ще приеме българския си колега Екатерина Захариева, която е и заместник министър-председател за реформата в правосъдието, в Париж, предава официалната интернет страница на Министерството на външните работи на Франция.\r\nДриан ще потвърди пълната подкрепа на Франция за България преди балканската страна да поеме ротационното председателство на Европейския съвет през януари 2018 година.\r\nМинистрите ще разгледат различни въпроси от сферата на външните отношения на Европейския съюз, включително стабилността в региона на Западните Балкани, засилването на сигурността в страните-членки на ЕС и въпроси свързани с върховенството на закона. Освен това, те ще обменят мнения за планираните реформи в ЕС, придържайки се към идеите, които са били обсъждани от държавните лидери и правителства в Европейския съвет на 19-20 октомври. Друга важна тема, която ще бъде засегната, е разширяването на двустранните връзки между България и Франция.\r\n***Продължава тенденцията на масова миграция на гръцки фирми и работещи на свободна практика към България и Кипър, където данъците и социалните осигуровки са значително по-ниски, в сравнение с тези Гърция, пише Kathimerini. \r\nПоследните официални данни показват, че в България са регистрирани 15 000 гръцки фирми и фрийлансъри, като броят им е отбелязал годишен ръст с 30% през първото полугодие. Според гръцкия заместник-министър на финансите Катерина Папанациу обаче, осем от десет гръцки компании регистрирани в България нямат дейност. \r\nВ Кипър увеличението за миналата година в сравнение с 2015 е 77%. \r\n*** Властите в България съобщиха за два случая на заболяване от птичи грип H5, съобщиха от Световната организация за животинско здраве, цитирани от Reuters.\r\nЕдиният от случаите е в село Стефаново, което се намира в Добруджа. Вирусът е убил 418 птици, а другите 10 хиляди във фермата са били убити превантивно, заявиха от организацията, позовавайки се на данни от българското Министерство на земеделието.\r\nДругият случай е в село Узунджово, където 84 птици са умрели заради вируса.\r\n*** Българин е обвинен, че е участвал в схема за източване на банкови карти на територията на Бермуда, пише бермудското издание The Royal Gazette.\r\nДанаил Дамов, 36-годишен, е обвинен за множество престъпления, включително, че е разполагал с апаратура за производство на фалшиви кредитни и дебитни карти и че е причинил щети на банкомати на местни банки.\r\nСред другите обвинения е това, че е изпращал данни на кредитни и дебитни карти в чужбина. Той не е внесъл молба преди разглеждането на делото от Върховния съд на островната държава.\r\nВисшият магистрат Хуан Волфе е поставил Дамов под стража до 1 ноември, когато трябва да бъде проведено първото заседание.\r\n***", "date": "2017.10.24", "title": "България – коментари в световните медии ( Агенция „Фокус“ )"}
{"url": "http://www.focus-news.net/news/2017/10/24/2449695/12-vineno-kulinarni-destinatsii-po-proekta-spodeli-balgariya-shte-razvivat-turizma-vav-vatreshnostta-na-stranata-obzor.html", "text": "На 6 кръгли маси ще бъдат обсъдени 12 винено-кулинарни дестинации по проекта „Сподели България”. Това стана ясно по време на представянето на инициативата, която е съвместна между Министерство на туризма и Министерство на земеделието, храните и горите. Бюджетът е на стойност 120 000 хиляди лева, като двете ведомства си поделят тази сума 50/50 за работа по концепцията. Разработени са 12 винено-кулинарни дестинации, които не са окончателни. Министърът на туризма Николина Ангелкова заяви, че предстои до средата на следващата година всички точки да бъдат обсъдени с бранша, бизнеса и общините и вече допълнени и надградени туристическите маршрути да бъдат дигитализирани и включени в платформата „Аз обичам България”. Следващите етапи на проекта са популяризиране на дестинациите на вътрешния пазар (март – декември 2018 г.) и на външния пазар (януари – декември 2019 г.) Целта на инициативата е да се развива туризъм през четирите сезона и във вътрешността на страната, тъй като за сега той се концентрира по морето и планинските курорти. \r\n„България има дългогодишни традиции в производството на вино и това е станало част от културата на народа ни, както и разнообразните ни кулинарни традиции. При разработването на проекта избрахме винено-кулинарните дестинации да са 12, като бройката не е самоцелна – тя е свързана с броя на месеците в годината”, допълни Ангелкова. По думите й те включват, както традиционните винени напитки и характерните храни за региона, така и културно-исторически забележителности в близо 50 общини и над 100 туристически обекта.\r\nАнгелкова посочи данни на БНБ, според които постъпленията от международен туризъм са се увеличили за първите 8 месеца на годината в сравнение със същия период от 2016 г. Това са над 5,2 млрд. лева, което е близо 10% повече в сравнение с миналата година, а само за активния летен сезон – 3,7 млрд. лева, което е ръст от близо 8%. От Министерство на туризма и МЗХГ смятат, че след реализирането на проекта „Сподели България” тези данни ще бъдат подобрени. „Вярваме, че това ще стане именно по този начин – разработвайки допълнителни дестинации. С близо 50% се е покачил ръстът на посещенията на всеки един от популяризираните обекта, така че се надяваме съвместната инициатива „Сподели България” да допринесе за насърчаване на туризма особено във вътрешността на страната”, подчерта Николина Ангелкова.\r\n„Винените и кулинарни дестинации са важни не само за туризма, а и за българските производители. Те ще дадат възможност уникалните родни вина и продукти да достигнат до повече потребители, включително и чужденци”, каза министърът на земеделието, храните и горите Румен Порожанов. По думите му МЗХГ се стреми да подкрепи усилията на българските производители да съхранят и възродят производството на автентични наши продукти по традиционни рецепти. „През последните години са изградени и значителен брой винарни с места за дегустации и отсядане. Много от тях са разположени в близост до популярни туристически забележителности, съчетани със съответната туристическа инфраструктура, което позволява пакетирането им в общ туристически продукт“, посочи Порожанов.\r\nИнициативата коментираха кметът на Копривщица Генчо Герданов и кметът на Банско Георги Икономов. „Проектът със сигурност ще има успех. Безспорно акцентът е виното, но нека в историческите градове да се акцентира и върху земеделието и животновъдството. Много малко се говори, че единственото нещо, което се ражда в Копривщица, са едни от най-вкусните картофи”, допълни Герданов. По думите му в момента 1500-2000 тона продукция чакат своя пазар и инвеститори, свързани с приключване на целия цикъл на картофопроизводството. \r\nКметът на Банско Георги Икономов каза, че точно такъв проект досега е липсвал на туристическите продукти в България. „Добър туризъм не може да се прави без добра храна и добро вино”, подчерта Икономов. По думите му всеки турист, дошъл на почивка на българско море, в планината или на културен туризъм, търси и добра кухня. „Доскоро водихме спор с БАБХ (това е един въпрос, който години наред задава туристическият бранш) за по-голяма свобода на производството на местни храни. Става въпрос, че може би поради по-стриктно законодателство, различните ресторанти и механи много трудно могат да представят истински местни ястия, защото много често биват санкционирани по различни закони. За мен това въобще не е правилно. За да сме интересни, самобитни и традиционни във всяко едно местенце на България, във всеки ресторант или механа трябва да се предоставя на туристите приготвена на място уникална храна, а не закупена от търговските вериги, което ги уеднаквява”, обясни Георги Икономов.\r\nИнна ПЕЙЧЕВА", "date": "2017.10.24", "title": "12 винено-кулинарни дестинации по проекта „Сподели България” ще развиват туризма във вътрешността на страната (ОБЗОР)"}
{"url": "http://www.focus-news.net/news/2017/10/24/2449696/the-telegraph-glavniyat-pregovaryasht-ot-strana-na-es-zayavi-che-rabotata-po-sdelkata-za-brekzit-e-v-hod-i-razkri-planovete-si-da-se-otkazhe-ot-otgovornata-pozitsiya.html", "text": "Главният преговарящ за Брекзит от страна на ЕС Мишел Барние заяви, че работата по сделката между Лондон и Брюксел е в ход и че той ще се откаже от позицията си преди завършването  на преговорите за бъдещите търговски отношения между Европейския съюз и Великобритания, пише британското консервативно издание The Telegraph.\r\nБарние обяви, че ще се откаже след 29 март 2019 година, когато е крайния срок за излизането на Великобритания от Съюза, но преди края на предложения транзитен период, за да позволи продължаването на преговорите за бъдещите търговски взаимоотношения между двете страни.\r\nТой призна, че бъдещето на търговските взаимоотношения е „най-важният“ въпрос от преговорите, но добави, че те може да се проточат с години.\r\nИзданието пише, че в понеделник Тереза Мей е отправила заплаха към ЕС, че ще напусне Общността без да е сключено споразумение, но Барние е предупредил, че това може да има катастрофални последици, като например, британските самолети да не могат да получат разрешение за излитане или кацане от европейските летища.\r\n„Ние не го желаем и не работим за това, но не изключваме нищо“, заяви Барние.\r\nПревод и редакция:", "date": "2017.10.24", "title": "The Telegraph: Главният преговарящ от страна на ЕС заяви, че работата по сделката за Брекзит е в ход и разкри плановете си да се откаже от отговорната позиция"}
{"url": "http://www.focus-news.net/news/2017/10/24/2449697/morning-star-siriyskata-armiya-zatyaga-primkata-okolo-poslednata-tvardina-na-islyamska-darzhava.html", "text": "Сирийската правителствена армия е заела позиции около последния голям град под контрола на „Ислямска държава“ в понеделник, позволявайки на артилерията да установи огневи контрол над пътя между Букамал и близкостоящ пустинен склад, по който се осъществява снабдяването на групировката, пише британското ляво издание Morning Post.\r\nСпоред публикации в сирийски правителствени медии, части на сирийската армия и съюзните ѝ милиции са обсадили помпената станция Т-2 в южната част на провинция Дейр-ез-Зор, в близост до иракско-сирийската граница.\r\nПодкрепяни от бойци на ливанската групировка „Хизбулла“ и части на иранско-афганистанската паравоенна организация „Ливаа Фатемюн“, „Петият легион“ от сирийските въоръжени сили е превзел западните хълмове около станцията Т-2, като според информацията, там били посрещнати от силна групировка на джихадистите.\r\nСамо няколко часа след началото на настъплението, армията и съюзниците ѝ са успели да установят пълен контрол над почти всички стратегически височини в района на помпената станция.\r\nГраничният град Букамал е последната голяма твърдина на „Ислямска държава“ в страната, след като джихадистите бяха изтласкани от град Рака, от подкрепяната от САЩ кюрдско-арабска въоръжена коалиция „Сирийски демократични сили“, както и от източния град Маядин, от правителствената армия.\r\nПревод и редакция:", "date": "2017.10.24", "title": "Morning Star: Сирийската армия затяга примката около последната твърдина на „Ислямска държава“"}
{"url": "http://www.focus-news.net/news/2017/10/24/2449698/reuters-germanskite-zakonodateli-shte-se-izpravyat-sreshtu-anti-imigrantskata-afd-v-glasuvane-za-zamestnik-govoritel-na-bundestaga.html", "text": "Анти-имигрантската популистка партия „Алтернатива за Германия“(АфД) ще се сблъска с другите партии в германския Бундестаг по въпроса за номинацията си за висш пост в германския парламент, когато германският парламент се събере за първата си сесия след изборите, проведени в края на миналия месец, предава Reuters.\r\nБившият финансов министър на Германия Волфганг Шойбле може да разчита на широка подкрепа за назначаването си на позицията председател на Бундестага (или говорител). След това депутатите ще трябва да изберат шест заместник-председателя – по един от всяка партия.\r\nАфД номинира за тази позиция Албрехт Гласер, на 75 години, който определя исляма като политическа идеология, а не религия и казва, че мюсюлманите не трябва да имат правото да изповядват свободно религията си, тъй като исляма не уважава тази свобода.\r\nОт партията на „Зелените“,  „Свободната демократическа партия“(СвДП) и „Левицата“ вече се обявиха срещу подобна номинация на АфД.\r\n„Решила съм да не гласувам за него“, заяви съпредседателят на „Зелените“ Катрин Гьоринг-Екхард в понеделник. „Ако някой иска да е заместник-председател на Бундестага, той трябва да уважава конституцията и това включва свободата на вероизповедание“.\r\nВисшестоящи политици от Съюза (ХДС/ХСС) на Ангела Меркел също обявиха, че няма да подкрепят кандидатурата на Гласер, но депутатите от блока ще бъдат свободни да избират как да гласуват. Във вторник Съюза (ХДС/ХСС), СвДП и „Зелените“ ще проведат разговори за формирането на управляваща коалиция.\r\nПревод и редакция:", "date": "2017.10.24", "title": "Reuters: Германските законодатели ще се изправят срещу анти-имигрантската АфД в гласуване за заместник-говорител на Бундестага"}
{"url": "http://www.focus-news.net/news/2017/10/24/2449699/pregled-na-nyakoi-ot-osnovnite-temi-v-britanskiya-pechat-agentsiya-fokus.html", "text": "Председателят на Европейската комисия Жан-Клод Юнкер е побързал да спаси връзките между Брюксел и Лондон, намиращи се на опасно ниво, опровергавайки твърденията, че британският премиер Тереза Мей го е молила за помощ по време на скорошна частна вечеря, като вместо това е настоял, че тя е била в „добра форма“ и се е „борила“, пише левичарското британско издание The Guardian.\r\nЮнкер е направил коментарите си няколко часа, след като неговият Началник на кабинета Мартин Селмайр е почуствал нуждата да отрече, че е източник на информацията за частната вечеря, публикувана в германско издание. Според публикацията, Мей е молила за помощ, по време на среща, проведена на 16 октомври и е изглеждала \"тревожна\", \"измъчена\", \"неадекватна“ и „обезсърчена\".\r\nПо време на посещението си в Страсбургския университет, председателят на ЕК е заявил, че твърденията и коментарите, публикувани във Frankfurter Allgemeine Zeitung (FAZ) не са истина. Според The Guardian, публичното опровержение е индикация за нарастващите страхове на Брюксел, че тонът му спрямо Лондон може да бъде възприет като причина, провокирала разделянето между двете страни, без да бъде постигната сделка.\r\n„Наистина съм изненадан – даже шокиран – от това, което написаха в германската преса“, каза Юнкер. „Разбира се, то бе повторено от британската преса. Нищо от това не е истина. Имах отлична работна вечеря с Тереза Мей. Тя беше в добра форма, не беше уморена и се бореше, какъвто е нейният дълг, така че всичко за мен беше наред“.\r\nПопитан, дали Мей, опитваща се да съхрани единството на кабинета си, е молила за помощ по въпроса за дължимите средства към бюджета на Общността, той е отговорил: „Не, това не е в стила на британските премиери“.\r\n*** Каталуния ще се противопостави на всеки опит на Мадрид да наложи директно управление над североизточния испански регион, като от регионалното правителство са убедени, че местната полиция няма да изпълни искания, поставени от испанската столица, пише британското издание The Daily Express.\r\nПравителството на автономния регион, базирано в Барселона, заяви, че е уверено, че чиновниците и служителите, включително полицаите, ще се противопоставят на опитите да бъде наложено директно управление над Каталуния, ако бъде активиран член 155 от испанската конституция.Агенция „Фокус“ припомня, че каталунското правителство проведе референдум за независимост на полу-автономната област от Испания, въпреки мнението на испанския премиер Мариано Рахой, подкрепено от Конституционния съд на страната, обявил плебисцита за противоконституционен. Каталунските лидери декларираха независимост, но задържаха реалното ѝ прилагане, за да се опитат да проведат преговори с централното правителство в Мадрид. От своя страна, Мариано Рахой и политическия елит на Испания решиха да приложат член от конституцията (155), който им позволява да отнемат автономния статут на областта и да наложат директно управление над нея, като процедурите по прилагането на този член са в ход.\r\nРъководителят на службата за външни отношения на Каталуния Раул Ромева даде интервю пред радио BBC, в което заяви, че „не сме ние тези, които ще откажат да изпълнят заповедите. Това не е лично решение. Това е решение на седем милиона души“.\r\nТой бе попитан дали вярва, че всички институции, включително полицията, ще последват заповедите, идващи от каталунските институции, вместо да се подчинят на испанското правителство.\r\nРомева отговори: „В това отношение аз нямам съмнение, че всички обществени служители в Каталуния ще продължат да следват инструкциите, дадени от избраните легитимни институции, които имат в момента“.\r\nГражданското неподчинение беше подкрепено и от крайно-лявата партия „Кандидати за народно единство“ (CUP), които са ключов коалиционен партньор на миноритарното правителство на Каталуния. Партията определи действията на Мадрид като агресия срещу всички каталунци.\r\nОт CUP излязоха със съобщение, в което предупредиха, че „агресията ще бъде посрещната с масово гражданско неподчинение“.\r\nНяколкостотин каталунски общини обявиха, че няма да позволят да бъдат управлявани директно от Мадрид и поискаха от Барселона да приеме закон, отхвърлящ подобни действия.\r\nНякои учители и пожарникари също заявиха, че няма да признаят властта на испанското централно правителство.\r\nОт учителски съюз излязоха със съобщение, че „няма да признаят като легитимни събеседници онези хора, които не са представители на легитимната власт, избрана от народа“.\r\nТам пише още, че те „ще бъдат там, където са в настоящия момент: с каталунските институции и с демокрацията, която се бори за оцеляването си“.\r\nИспанското правителство заяви, че ще отстрани висшестоящите каталунски чиновници, ако те не изпълняват заповедите на Мадрид, но не са коментирали как възнамеряват да наложат директно управление над низшестоящите чиновници, ако те също решат да не се подчиняват на инструкциите.\r\nВъншният министър на Испания Алфонсо Дастис заяви, че централното правителство не възнамерява да арестува никой, но все пак четирите хиляди полицаи, които бяха докарани в Барселона преди референдума, продължават да са в областта, като още преди това, там са били изпратени пет хиляди служители на реда.\r\nОт британското издание пишат, че полицаите е трябвало да са подкрепление на 17-те хиляди местни служители на реда, но е забелязано, че те изпълняват охранителни функции в някои от правителствените сгради в каталунската столица.\r\n*** Главният преговарящ за Брекзит от страна на ЕС Мишел Барние заяви, че работата по сделката между Лондон и Брюксел е в ход и че той ще се откаже от позицията си преди завършването  на преговорите за бъдещите търговски отношения между Европейския съюз и Великобритания, пише британското консервативно издание The Telegraph.\r\nБарние обяви, че ще се откаже след 29 март 2019 година, когато е крайния срок за излизането на Великобритания от Съюза, но преди края на предложения транзитен период, за да позволи продължаването на преговорите за бъдещите търговски взаимоотношения между двете страни.\r\nТой призна, че бъдещето на търговските взаимоотношения е „най-важният“ въпрос от преговорите, но добави, че те може да се проточат с години.\r\nИзданието пише, че в понеделник Тереза Мей е отправила заплаха към ЕС, че ще напусне Общността без да е сключено споразумение, но Барние е предупредил, че това може да има катастрофални последици, като например, британските самолети да не могат да получат разрешение за излитане или кацане от европейските летища.\r\n„Ние не го желаем и не работим за това, но не изключваме нищо“, заяви Барние.\r\n*** Сирийската правителствена армия е заела позиции около последния голям град под контрола на „Ислямска държава“ в понеделник, позволявайки на артилерията да установи огневи контрол над пътя между Букамал и близкостоящ пустинен склад, по който се осъществява снабдяването на групировката, пише британското ляво издание Morning Post.\r\nСпоред публикации в сирийски правителствени медии, части на сирийската армия и съюзните ѝ милиции са обсадили помпената станция Т-2 в южната част на провинция Дейр-ез-Зор, в близост до иракско-сирийската граница.\r\nПодкрепяни от бойци на ливанската групировка „Хизбулла“ и части на иранско-афганистанската паравоенна организация „Ливаа Фатемюн“, „Петият легион“ от сирийските въоръжени сили е превзел западните хълмове около станцията Т-2, като според информацията, там били посрещнати от силна групировка на джихадистите.\r\nСамо няколко часа след началото на настъплението, армията и съюзниците ѝ са успели да установят пълен контрол над почти всички стратегически височини в района на помпената станция.\r\nГраничният град Букамал е последната голяма твърдина на „Ислямска държава“ в страната, след като джихадистите бяха изтласкани от град Рака, от подкрепяната от САЩ кюрдско-арабска въоръжена коалиция „Сирийски демократични сили“, както и от източния град Маядин, от правителствената армия.", "date": "2017.10.24", "title": "Преглед на някои от основните теми в британския печат ( Агенция „Фокус“ )"}
{"url": "http://www.focus-news.net/news/2017/10/24/2449701/ria-novosti-radikali-sa-razgromili-zala-v-ukrainski-sad-kadeto-se-e-reshaval-vaprosa-za-zadarzhaneto-na-lider-na-oun.html", "text": "В късните часове на 23 октомври, група радикали са се барикадирали в заседателна зала на районния съд на Киев, където се е разглеждал въпроса за наказателните мерки срещу лидера на „Организацията на украинските националисти“(ОУН) Николай Коханивски, предава РИА Новости, като се позовава на публикации в украинските медии.\r\nВ събота Коханивски е бил задържан в Киев по подозрение, че е разстрелял с травматично оръжие мъж, с който е влязъл в конфликт. Съдът е отложил заседанието за 24 октомври, след което защитата на обвиняемия е заявила, че към този момент срокът на мярката за предварително задържане ще е изтекъл и полицията няма право да го задържа повече. Съратниците на Коханивский са отказали да напуснат залата за заседания и са поискали освобождаването на своя лидер.\r\nПолицията е щурмувала залата, използвайки светошумови гранати и сълзотворен газ. Активистите са дали отпор, използвайки мебели и други подръчни предмети. Според руската агенция пред сградата на съда е дошъл депутатът Игор Мозийчук, който се е опитал да разбие вратата, искайки да бъде допуснат вътре.\r\nАгенция „Фокус“ припомня, че през 2015 година, президентът на Украйна Петро Порошенко подписа закон, предоставящ на организациите ОУН-УПА статут на „борци за независимост“ на Украйна и правото на членовете им да получават социални надбавки.\r\nПревод и редакция:", "date": "2017.10.24", "title": "РИА Новости: Радикали са разгромили зала в украински съд, където се е решавал въпроса за задържането на лидер на ОУН"}
{"url": "http://www.focus-news.net/news/2017/10/24/2449702/vzglyad-amerikanskite-vlasti-sa-otnesli-ruskiya-konsulski-arhiv-ot-san-frantsisko-vav-vashington.html", "text": "Вместо да позволят на руската страна да вземе със себе си архива от закритото генерално консулство на Русия в Сан Франциско, американските власти са го пренесли във Вашингтон и чак след това са го предали в руското посолство, пише руското издание „Взгляд“, като се позовава на информация от посолството на Русия във Вашингтон.\r\nОт дипломатическото представителство подчертават, че руската страна не е получила достъп до сградата в Сан Франциско. Вместо това, представителите на американските власти самостоятелно са опаковали архива и са го занесли във Вашингтон, „въпреки нееднократните протести на МВнР на Русия и посолството“, съобщават в официалната страница на руското дипломатическо представителство.\r\n„На 23 октомври архивът беше предаден на посолството“, пише в съобщението.\r\nОт там подчертават неприкосновеността на консулските архиви и документи, обвинявайки САЩ в нарушения на предписанията във Виенската конвенция за консулските отношения  и двустранните консулски конвенции.\r\n„Пренебрежителното отношение на официалния Вашингтон към международното право, нашите дипломатически и консулски обекти и собственост откри възможности за аналогични действия спрямо представителствата на САЩ в Русия, на принципа на взаимността, на който са основани дипломатическите отношения“, пише още в съобщението на дипломатическото представителство на Русия.\r\nАгенция „Фокус“ припомня, че руското дипломатическо учреждение в Сан Франциско беше закрито на 2 септември, заедно с две търговски представителства на страната по искане на американското правителство. Тези действия на Вашингтон бяха отговор на изгонването на стотици американски дипломати от Русия.\r\nПревод и редакция:", "date": "2017.10.24", "title": "„Взгляд“: Американските власти са отнесли руския консулски архив от Сан Франциско във Вашингтон"}
{"url": "http://www.focus-news.net/news/2017/10/24/2449703/afp-nikaragua-podpisa-parizhkoto-sporazumenie-za-klimata.html", "text": "Никарагуа е подписала Парижкото споразумение за климата в понеделник, оставяйки САЩ и Сирия като последните две страни, които все още не са се включили към сделката, предава AFP.\r\nПравителството на президента Даниел Ортега заяви, че глобалният пакт от 2015 година представлява „единственият международен инструмент, предлагащ условия за справяне с глобалното затопляне и неговите последици“, според съобщение прочетено от вицепрезидента Росарио Мурийо.\r\nПрисъединяването на Никарагуа оставя САЩ и Сирия последните две страни, които все още не са се присъединили към Парижкото споразумение.\r\nПревод и редакция:", "date": "2017.10.24", "title": "AFP: Никарагуа подписа Парижкото споразумение за климата"}
{"url": "http://www.focus-news.net/news/2017/10/24/2449704/plovdiv-vazstanoveno-e-dvizhenieto-po-pat-popovitsa-sadovo-v-rayona-na-s-cheshnegirovo.html", "text": "Възстановено е движението по  I-8 Поповица - Садово в района на с. Чешнегирово. Това съобщиха от пресцентъра на Агенция \"Пътна инфраструктура\".", "date": "2017.10.24", "title": "Пловдив: Възстановено е движението по път Поповица - Садово, в района на с. Чешнегирово"}
{"url": "http://www.focus-news.net/news/2017/10/24/2449705/pravda-saedinenite-shtati-v-afganistan-tova-e-okupatsiya.html", "text": "Държавният секретар на САЩ Рекс Тилърсън заяви, че Америка няма да напусне Афганистан, „докато там не бъдат възстановени мира и стабилността“. В превода на езика на реалността – никога. Защото в тази страна няма да настъпят мир и стабилност, докато там се намират американски войници, пише руското издание „Правда“.\r\nДумите на Тилърсън приличат на сензация. По-скоро, биха били сензация. При друга администрация, при по-малко експанзивен президент. Но, намирайки се в сянката на Доналд Тръмп, е много трудно да учудиш някой. Даже и с най-смелите заявления.\r\nЗамислете се сами: ръководителят на американската дипломация не просто отказа да изведе войниците на страната си от Афганистан. Той твърди, че въпросът кога те ще бъдат изведени от там, няма да бъде решаван от афганистанците, нито от правителството в Кабул, нито ООН и неговия Съвет за сигурност, а от администрацията в Белия Дом. Именно там ще бъде решено, дали в Афганистан са се установили мир и стабилност или още не.\r\nВашингтон, пишат от руското издание, окончателно се е отказал да спазва даже елементарно приличие и законност, като не си прави труда да уважи дори формални формулировки. Иначе Тилърсън би казал, че САЩ ще останат в Афганистан дотогава, докато афганистанците не ги помолят да си тръгнат, или докато Афганистан не започне самостоятелно да осигурява безопасността на страната. За днешната американска администрация, спазването даже на такова благоприличие е в тежест.\r\nДа и защо, действително, им е да хитруват и да се преструват, като че ли наистина спазват нормите на правото. Тръмп отдавна е дал да се разбере, че няма намерение да се криви в стила на администрациите на Обама и Клинтън. Той въобще се е отказал да извежда американските войски от Афганистан – напротив, започна да увеличава техния брой. На всичкото отгоре, пише руското издание, в момента числеността на американския контингент се определя от Пентагона, без особено съгласуване и консултации с афганистанските власти.\r\nА ето и последния ход – Агфганистанците, реално, са отстранени от Тилърсън от решаването на въпроса за продължителността на пребиваването на американските войски в тяхната страна. Това е окупация.\r\nПревод и редакция:", "date": "2017.10.24", "title": "„Правда“: Съединените щати в Афганистан – това е окупация"}
{"url": "http://www.focus-news.net/news/2017/10/24/2449706/moskovskiy-komsomolets-severen-potok-2-kiev-i-varshava-se-boyat-da-ne-zagubyat-dohodite-si.html", "text": "Киев и Варшава отправиха съвместно писмо в Брюксел за недопустимостта на строителството на газопровода „Северен поток 2“ между Русия и Германия през Балтийско море, което трябва да започне през 2018 година. Те се надяват, че към техния протест ще се присъединят Литва, Латвия, Естония, Румъния, Молдова и Грузия, пише руското издание „Московский комсомолец“.\r\nНе е изненадващо, че говорителят на украинския парламент Андрей Парубий, който съобщи за писмото, се надява към украинско-полската инициатива да се присъединят страните от Прибалтика и Грузия. Както показва практиката, тези страни охотно се включват към всяка игра против Москва, защото за тях Русия е основния дразнител. Според думите на Парубий, идеята за съпротива срещу строителството на „Северен поток 2“ се е появила по време на конференцията на „парламентите от Централна и Източна Европа“. Лидерите на Украйна и Полша, още през декември 2016 година, излязоха със съвместно заявление относно опасностите, които очакват страните след въвеждането в експлоатация на газопровода по дъното на Балтийско море. Впрочем, тяхната протестна нота, най-вероятно, ще остане незабелязана, защото стълбовете на ЕС – Германия и Франция – подкрепят този проект. „Северен поток 2“ ще направи газта в Западна Европа значително по-евтина, защото повече няма да се налага да се плаща за транзит на суровината. Към поддръжниците на проекта се отнасят Нидерландия, Великобритания, Австрия, Чехия, Финландия, Швейцария, Малта и Словакия, които също ще спечелят от новия газопровод.\r\nПод гръмките думи, че „Северен поток 2“ е политически проект, който застрашава енергийната сигурност на ред европейски страни, се крие баналния страх от загубата на пари. Това се отнася най-вече за Украйна, която благодарение на газопроводите „Съюз“ и „Дружба“, преминаващи през нейната територия, ежегодно прибира в своята хазна около 2 милиарда долара. Това не е нито повече, нито по-малко, от 10% от всички доходи на страната.\r\nПревод и редакция:", "date": "2017.10.24", "title": "„Московский комсомолец“: „Северен поток 2“ – Киев и Варшава се боят да не загубят доходите си"}
{"url": "http://www.focus-news.net/news/2017/10/24/2449707/sport-zinedin-zidan-e-izbran-za-nay-dobriya-trenyor-za-2017-godina-ot-fifa.html", "text": "Старши треньорът на Реал Мадрид Зинедин Зидан е избран за най-добър треньор на 2017 година на ФИФА. Французинът спечели Шампионската лига за втора поредна година, титлата в Испания, както и Суперкупата на Испания и Европа.", "date": "2017.10.24", "title": "Спорт: Зинедин Зидан е избран за най-добрия треньор за 2017 година от ФИФА"}
{"url": "http://www.focus-news.net/news/2017/10/24/2449708/otkriha-remontiranite-detski-kliniki-na-umbalsm-n-i-pirogov-obzor.html", "text": "Откриха ремонтираните Клиника по детска хирургия и Спешно приемно отделение за деца на УМБАЛСМ „Н. И. Пирогов”. Това стана по време на официална церемония, на която присъстваха и премиерът Бойко Борисов и министърът на здравеопазването проф. Николай Петров. \r\nБорисов призова да работят така, че хората да не идват в \"Пирогов\", а ако се наложи - да излизат живи и здрави. Той благодари на всички, които са отделили средства и уточни, че няма значение кой колко е дал, но важното е да е от сърце. По думите му откакто е построено, не е ремонтирано. „Тук е мястото, където идват най-тревожните хора. Няма по-лошо от това нещо да се случи с детето ти. Всички сме минавали от тук по една или друга причина. И за това е важно поне с обстановката, а вече и с апаратурата, и с квалификацията, които имат докторите и сестрите, хората да бъдат просто по-спокойни. Защото, когато и средата е лоша, и ти се е случило нещастие на детето, ти е виновен целият свят. А ние си бяхме виновни, защото, от както е построен „Пирогов“, тези клиники, не са пипани“, коментира още премиерът. Той пожела на персонала на клиниките да нямат „клиенти“ и да стоят без работа. \r\nЗдравният министър проф. Николай Петров заяви, че е ясно е какво е „Пирогов“, но трябва да бъде ясно и че най-голяма концентрация на медицинска грижа за деца се осъществява именно там. По думите му е било неизвестно с годините какво е било като ситуация и организация на работа. „Това, което днес ни събира тук, за нашите деца, е, че те ще се радват на една нова прекрасна шокова зала, операционна. Това показва ангажимента на държавата, на правителството в грижата за децата“, коментира проф. Петров. Според него с този жест правителството показва, че „Пирогов“ е важен и че ще продължи да стои зад него. \r\nИзпълнителният директор на УМБАЛСМ \"Н. И. Пирогов\" проф. Асен Балтов обясни, че над 3000 деца се приемат и над 1800 операции се правят годишно в обновените Клиника по детска хирургия и Спешно приемно отделение за деца. Той коментира, че денят е прекрасен и щастлив за „Пирогов“, защото един проект, който е на повече от 5 години, е приключен. Проф. Балтов допълни, че са били отпуснати допълнително от второто правителство на Бойко Борисов 2,9 млн. лв., с които е бил направен ремонт на три етажа от детските клиники. Според него тежкото за тях е било, че това е трябвало да бъде извършено в движение. „Нямахме право и възможност да спрем работата на тези детски отделения. „Пирогов“ не може да се разшири повече от това, но сме направили така, че да има оптимално възможност, даже да има разширение и да бъдат поставяни допълнително легла, така че да могат и майките като придружители да бъдат в стаите с децата си, както и допълнително пациенти да бъдат поети“, допълни той и уточни, че е имало леко забавяне, тъй като са били обещали да бъде направено до 15 септември. По думите му клиниките в момента са пълни – детско коремно, детско кърмаческо и детско гръдно. Той добави, че ремонтът е протекъл 7 месеца и допълни, че продължават ремонтите на още някои неща. Необходимо е отвън сградата да се обнови, но това ще бъде направено допълнително, тъй като по-важното е, че клиниките работят. Проф. Балтов уточни, че предстои и детската ортопедия да бъде ремонтирана. \r\nЛюба АЛЕКСИЕВА", "date": "2017.10.24", "title": "Откриха ремонтираните детски клиники на УМБАЛСМ „Н. И. Пирогов” (ОБЗОР)"}
{"url": "http://www.focus-news.net/news/2017/10/24/2449709/pregled-na-nyakoi-ot-osnovnite-temi-v-ruskiya-pechat-agentsiya-fokus.html", "text": "Вместо да позволят на руската страна да вземе със себе си архива от закритото генерално консулство на Русия в Сан Франциско, американските власти са го пренесли във Вашингтон и чак след това са го предали в руското посолство, пише руското издание „Взгляд“, като се позовава на информация от посолството на Русия във Вашингтон.\r\nОт дипломатическото представителство подчертават, че руската страна не е получила достъп до сградата в Сан Франциско. Вместо това, представителите на американските власти самостоятелно са опаковали архива и са го занесли във Вашингтон, „въпреки нееднократните протести на МВнР на Русия и посолството“, съобщават в официалната страница на руското дипломатическо представителство.\r\n„На 23 октомври архивът беше предаден на посолството“, пише в съобщението.\r\nОт там подчертават неприкосновеността на консулските архиви и документи, обвинявайки САЩ в нарушения на предписанията във Виенската конвенция за консулските отношения  и двустранните консулски конвенции.\r\n„Пренебрежителното отношение на официалния Вашингтон към международното право, нашите дипломатически и консулски обекти и собственост откри възможности за аналогични действия спрямо представителствата на САЩ в Русия, на принципа на взаимността, на който са основани дипломатическите отношения“, пише още в съобщението на дипломатическото представителство на Русия.\r\nАгенция „Фокус“ припомня, че руското дипломатическо учреждение в Сан Франциско беше закрито на 2 септември, заедно с две търговски представителства на страната по искане на американското правителство. Тези действия на Вашингтон бяха отговор на изгонването на стотици американски дипломати от Русия.\r\n***Държавният секретар на САЩ Рекс Тилърсън заяви, че Америка няма да напусне Афганистан, „докато там не бъдат възстановени мира и стабилността“. В превода на езика на реалността – никога. Защото в тази страна няма да настъпят мир и стабилност, докато там се намират американски войници, пише руското издание „Правда“.\r\nДумите на Тилърсън приличат на сензация. По-скоро, биха били сензация. При друга администрация, при по-малко експанзивен президент. Но, намирайки се в сянката на Доналд Тръмп, е много трудно да учудиш някой. Даже и с най-смелите заявления.\r\nЗамислете се сами: ръководителят на американската дипломация не просто отказа да изведе войниците на страната си от Афганистан. Той твърди, че въпросът кога те ще бъдат изведени от там, няма да бъде решаван от афганистанците, нито от правителството в Кабул, нито ООН и неговия Съвет за сигурност, а от администрацията в Белия Дом. Именно там ще бъде решено, дали в Афганистан са се установили мир и стабилност или още не.\r\nВашингтон, пишат от руското издание, окончателно се е отказал да спазва даже елементарно приличие и законност, като не си прави труда да уважи дори формални формулировки. Иначе Тилърсън би казал, че САЩ ще останат в Афганистан дотогава, докато афганистанците не ги помолят да си тръгнат, или докато Афганистан не започне самостоятелно да осигурява безопасността на страната. За днешната американска администрация, спазването даже на такова благоприличие е в тежест.\r\nДа и защо, действително, им е да хитруват и да се преструват, като че ли наистина спазват нормите на правото. Тръмп отдавна е дал да се разбере, че няма намерение да се криви в стила на администрациите на Обама и Клинтън. Той въобще се е отказал да извежда американските войски от Афганистан – напротив, започна да увеличава техния брой. На всичкото отгоре, пише руското издание, в момента числеността на американския контингент се определя от Пентагона, без особено съгласуване и консултации с афганистанските власти.\r\nА ето и последния ход – Агфганистанците, реално, са отстранени от Тилърсън от решаването на въпроса за продължителността на пребиваването на американските войски в тяхната страна. Това е окупация.\r\n*** Киев и Варшава отправиха съвместно писмо в Брюксел за недопустимостта на строителството на газопровода „Северен поток 2“ между Русия и Германия през Балтийско море, което трябва да започне през 2018 година. Те се надяват, че към техния протест ще се присъединят Литва, Латвия, Естония, Румъния, Молдова и Грузия, пише руското издание „Московский комсомолец“.\r\nНе е изненадващо, че говорителят на украинския парламент Андрей Парубий, който съобщи за писмото, се надява към украинско-полската инициатива да се присъединят страните от Прибалтика и Грузия. Както показва практиката, тези страни охотно се включват към всяка игра против Москва, защото за тях Русия е основния дразнител. Според думите на Парубий, идеята за съпротива срещу строителството на „Северен поток 2“ се е появила по време на конференцията на „парламентите от Централна и Източна Европа“. Лидерите на Украйна и Полша, още през декември 2016 година, излязоха със съвместно заявление относно опасностите, които очакват страните след въвеждането в експлоатация на газопровода по дъното на Балтийско море. Впрочем, тяхната протестна нота, най-вероятно, ще остане незабелязана, защото стълбовете на ЕС – Германия и Франция – подкрепят този проект. „Северен поток 2“ ще направи газта в Западна Европа значително по-евтина, защото повече няма да се налага да се плаща за транзит на суровината. Към поддръжниците на проекта се отнасят Нидерландия, Великобритания, Австрия, Чехия, Финландия, Швейцария, Малта и Словакия, които също ще спечелят от новия газопровод.\r\nПод гръмките думи, че „Северен поток 2“ е политически проект, който застрашава енергийната сигурност на ред европейски страни, се крие баналния страх от загубата на пари. Това се отнася най-вече за Украйна, която благодарение на газопроводите „Съюз“ и „Дружба“, преминаващи през нейната територия, ежегодно прибира в своята хазна около 2 милиарда долара. Това не е нито повече, нито по-малко, от 10% от всички доходи на страната.", "date": "2017.10.24", "title": "Преглед на някои от основните теми в руския печат ( Агенция „Фокус“ )"}
{"url": "http://www.focus-news.net/news/2017/10/24/2449710/pregled-na-mezhdunarodnite-novini-do-6-chasa-agentsiya-fokus.html", "text": "Вместо да позволят на руската страна да вземе със себе си архива от закритото генерално консулство на Русия в Сан Франциско, американските власти са го пренесли във Вашингтон и чак след това са го предали в руското посолство.\r\nОт дипломатическото представителство подчертават, че руската страна не е получила достъп до сградата в Сан Франциско. Вместо това, представителите на американските власти самостоятелно са опаковали архива и са го занесли във Вашингтон, „въпреки нееднократните протести на МВнР на Русия и посолството“, съобщават в официалната страница на руското дипломатическо представителство.\r\n„На 23 октомври архивът беше предаден на посолството“, пише в съобщението.\r\nОт там подчертават неприкосновеността на консулските архиви и документи, обвинявайки САЩ в нарушения на предписанията във Виенската конвенция за консулските отношения  и двустранните консулски конвенции.\r\n„Пренебрежителното отношение на официалния Вашингтон към международното право, нашите дипломатически и консулски обекти и собственост откри възможности за аналогични действия спрямо представителствата на САЩ в Русия, на принципа на взаимността, на който са основани дипломатическите отношения“, пише още в съобщението на дипломатическото представителство на Русия.\r\nАгенция „Фокус“ припомня, че руското дипломатическо учреждение в Сан Франциско беше закрито на 2 септември, заедно с две търговски представителства на страната по искане на американското правителство. Тези действия на Вашингтон бяха отговор на изгонването на стотици американски дипломати от Русия.\r\n*** Сирийската правителствена армия е заела позиции около последния голям град под контрола на „Ислямска държава“ в понеделник, позволявайки на артилерията да установи огневи контрол над пътя между Букамал и близкостоящ пустинен склад, по който се осъществява снабдяването на групировката.\r\nСпоред публикации в сирийски правителствени медии, части на сирийската армия и съюзните ѝ милиции са обсадили помпената станция Т-2 в южната част на провинция Дейр-ез-Зор, в близост до иракско-сирийската граница.\r\nПодкрепяни от бойци на ливанската групировка „Хизбулла“ и части на иранско-афганистанската паравоенна организация „Ливаа Фатемюн“, „Петият легион“ от сирийските въоръжени сили е превзел западните хълмове около станцията Т-2, като според информацията, там били посрещнати от силна групировка на джихадистите.\r\nСамо няколко часа след началото на настъплението, армията и съюзниците ѝ са успели да установят пълен контрол над почти всички стратегически височини в района на помпената станция.\r\nГраничният град Букамал е последната голяма твърдина на „Ислямска държава“ в страната, след като джихадистите бяха изтласкани от град Рака, от подкрепяната от САЩ кюрдско-арабска въоръжена коалиция „Сирийски демократични сили“, както и от източния град Маядин, от правителствената армия.\r\n*** Главният преговарящ за Брекзит от страна на ЕС Мишел Барние заяви, че работата по сделката между Лондон и Брюксел е в ход и че той ще се откаже от позицията си преди завършването  на преговорите за бъдещите търговски отношения между Европейския съюз и Великобритания.\r\nБарние обяви, че ще се откаже след 29 март 2019 година, когато е крайния срок за излизането на Великобритания от Съюза, но преди края на предложения транзитен период, за да позволи продължаването на преговорите за бъдещите търговски взаимоотношения между двете страни.\r\nТой призна, че бъдещето на търговските взаимоотношения е „най-важният“ въпрос от преговорите, но добави, че те може да се проточат с години.\r\nИзданието пише, че в понеделник Тереза Мей е отправила заплаха към ЕС, че ще напусне Общността без да е сключено споразумение, но Барние е предупредил, че това може да има катастрофални последици, като например, британските самолети да не могат да получат разрешение за излитане или кацане от европейските летища.\r\n„Ние не го желаем и не работим за това, но не изключваме нищо“, заяви Барние.\r\n*** Председателят на Европейската комисия Жан-Клод Юнкер е побързал да спаси връзките между Брюксел и Лондон, намиращи се на опасно ниво, опровергавайки твърденията, че британският премиер Тереза Мей го е молила за помощ по време на скорошна частна вечеря, като вместо това е настоял, че тя е била в „добра форма“ и се е „борила“.\r\nЮнкер е направил коментарите си няколко часа, след като неговият Началник на кабинета Мартин Селмайр е почуствал нуждата да отрече, че е източник на информацията за частната вечеря, публикувана в германско издание. Според публикацията, Мей е молила за помощ, по време на среща, проведена на 16 октомври и е изглеждала \"тревожна\", \"измъчена\", \"неадекватна“ и „обезсърчена\".\r\nПо време на посещението си в Страсбургския университет, председателят на ЕК е заявил, че твърденията и коментарите, публикувани във Frankfurter Allgemeine Zeitung (FAZ) не са истина. Според The Guardian, публичното опровержение е индикация за нарастващите страхове на Брюксел, че тонът му спрямо Лондон може да бъде възприет като причина, провокирала разделянето между двете страни, без да бъде постигната сделка.\r\n„Наистина съм изненадан – даже шокиран – от това, което написаха в германската преса“, каза Юнкер. „Разбира се, то бе повторено от британската преса. Нищо от това не е истина. Имах отлична работна вечеря с Тереза Мей. Тя беше в добра форма, не беше уморена и се бореше, какъвто е нейният дълг, така че всичко за мен беше наред“.\r\nПопитан, дали Мей, опитваща се да съхрани единството на кабинета си, е молила за помощ по въпроса за дължимите средства към бюджета на Общността, той е отговорил: „Не, това не е в стила на британските премиери“.\r\n*** Каталуния ще се противопостави на всеки опит на Мадрид да наложи директно управление над североизточния испански регион, като от регионалното правителство са убедени, че местната полиция няма да изпълни искания, поставени от испанската столица.\r\nПравителството на автономния регион, базирано в Барселона, заяви, че е уверено, че чиновниците и служителите, включително полицаите, ще се противопоставят на опитите да бъде наложено директно управление над Каталуния, ако бъде активиран член 155 от испанската конституция.Агенция „Фокус“ припомня, че каталунското правителство проведе референдум за независимост на полу-автономната област от Испания, въпреки мнението на испанския премиер Мариано Рахой, подкрепено от Конституционния съд на страната, обявил плебисцита за противоконституционен. Каталунските лидери декларираха независимост, но задържаха реалното ѝ прилагане, за да се опитат да проведат преговори с централното правителство в Мадрид. От своя страна, Мариано Рахой и политическия елит на Испания решиха да приложат член от конституцията (155), който им позволява да отнемат автономния статут на областта и да наложат директно управление над нея, като процедурите по прилагането на този член са в ход.\r\nРъководителят на службата за външни отношения на Каталуния Раул Ромева даде интервю пред радио BBC, в което заяви, че „не сме ние тези, които ще откажат да изпълнят заповедите. Това не е лично решение. Това е решение на седем милиона души“.\r\nТой бе попитан дали вярва, че всички институции, включително полицията, ще последват заповедите, идващи от каталунските институции, вместо да се подчинят на испанското правителство.\r\nРомева отговори: „В това отношение аз нямам съмнение, че всички обществени служители в Каталуния ще продължат да следват инструкциите, дадени от избраните легитимни институции, които имат в момента“.\r\nГражданското неподчинение беше подкрепено и от крайно-лявата партия „Кандидати за народно единство“ (CUP), които са ключов коалиционен партньор на миноритарното правителство на Каталуния. Партията определи действията на Мадрид като агресия срещу всички каталунци.\r\nОт CUP излязоха със съобщение, в което предупредиха, че „агресията ще бъде посрещната с масово гражданско неподчинение“.\r\nНяколкостотин каталунски общини обявиха, че няма да позволят да бъдат управлявани директно от Мадрид и поискаха от Барселона да приеме закон, отхвърлящ подобни действия.\r\nНякои учители и пожарникари също заявиха, че няма да признаят властта на испанското централно правителство.\r\nОт учителски съюз излязоха със съобщение, че „няма да признаят като легитимни събеседници онези хора, които не са представители на легитимната власт, избрана от народа“.\r\nТам пише още, че те „ще бъдат там, където са в настоящия момент: с каталунските институции и с демокрацията, която се бори за оцеляването си“.\r\nИспанското правителство заяви, че ще отстрани висшестоящите каталунски чиновници, ако те не изпълняват заповедите на Мадрид, но не са коментирали как възнамеряват да наложат директно управление над низшестоящите чиновници, ако те също решат да не се подчиняват на инструкциите.\r\nВъншният министър на Испания Алфонсо Дастис заяви, че централното правителство не възнамерява да арестува никой, но все пак четирите хиляди полицаи, които бяха докарани в Барселона преди референдума, продължават да са в областта, като още преди това, там са били изпратени пет хиляди служители на реда.\r\nОт британското издание пишат, че полицаите е трябвало да са подкрепление на 17-те хиляди местни служители на реда, но е забелязано, че те изпълняват охранителни функции в някои от правителствените сгради в каталунската столица.\r\n*** Страните от Източна и Централна Европа са успели да дадат отпор на нелегалната миграция. Това е единствената зона на европейски континент свободна от мигранти, според заявлението на унгарския премиер Виктор Орбан, направено по време на празненствата по случай годишнината от въстанието в Унгария през 1956 година.\r\n„Мистическа финансова сила награди Европа със съвременна миграция, милиони мигранти и инвазия от посетители. Този план беше приложен, за да се превърне Европа в смесен континент, но само ние успяхме да окажем съпротива. Поляците, чехите, словаците, румънците и унгарците трябва да се обединят в този процес“, е заявил унгарският премиер.\r\nОрбан е нарекъл Източна и Централна Европа единствената „зона без мигранти“ на европейския континент. Всеки следващи избори в Европа са демонстрирали, че жителите на континента искат сами да решават своята съдба и да вземат политическата ситуация в свои ръце, е добавил той. „Искаме сигурна, справедлива, християнска и свободна Европа“, е заключил унгарския премиер.\r\nАгенция „Фокус“ припомня, че на 23 октомври Унгария отбелязва годишнината от въоръженото въстание против съществуващия в страната просъветски режим през 1956 година. Към 11 ноември на същата година, въстанието е било потушено от \"Червената армия\". Това е първата демонстрация на готовността на СССР за прилагане на сила, в името на запазването на контрола над държавите участващи в Източния блок. В периода на студената война, в Съветския съюз и социалистическите страни тези събития се характеризираха като „Унгарски контрареволюционен метеж“, а в посткомунистическа Унгария получиха названието „Унгарска революция“.\r\n***Министър-председателят на Великобритания Тереза Мей подсказа в понеделник, че споразумението за дължината и условията на транзитния период, след излизането на страната от Европейския съюз, ще бъде включено в по-широка сделка, обвързана и със споразумението за бъдещите търговски отношения между Брюксел и Лондон.\r\nСветовните корпорации стават все по притеснени, пишат от агенцията, че Обединеното кралство ще излезе от европейските пазари без сделка, което би нарушило баланса в сложните международни търговски отношения.\r\nВ предишни изявления Тереза Мей гарантираше, че ще запази статуквото в единния европейски пазар за още две години, след като Великобритания напусне ЕС. Но в понеделник тя се изказа от трибуната на парламента в Лондон и заяви, че условията на транзитния период ще бъдат договорени заедно с бъдещето на търговските отношения между Брюксел и Лондон. Това означава, че ако споразумението бъде постигнато догодина, то на  компаниите може да им останат само 6 месеца до излизането на Обединеното кралство от Общността през март 2019 година.\r\n„Транзитният период е въпрос, който е свързан с договорката за бъдещите ни отношения“, заяви Мей. „Това е в основата на предложението ми към ЕС и това ще е основата, по която ще водим преговорите за постигане на споразумение“.\r\nПо-късно говорителят на британския премиер допълни, че Обединеното кралство иска да „финализира преговорите на един път“.\r\n*** Държавният секретар на САЩ Рекс Тилърсън пристигна изненадващо в Багдад, за да проведе разговори с премиера на Ирак Хайдер ал Абади и президента на страната Фуад Масум.\r\nВизитата, по време на която Тилърсън и Абади ще проведат втората си среща за последните два дни, бе предизвикана от острата реакция на правителството в Багдад на коментарите на американския държавен секретар, че милициите свързани с Иран трябва да напуснат територията на Ирак.\r\n„Тъй като борбата с „Ислямска държава“ отива към своя край, иранските милиции, намиращи се в Ирак, трябва да си отидат вкъщи“, призова Тилърсън, по време на пресконференция в столицата на Саудитска Арабия – Рияд.\r\nВ отговор на това изявление, кабинетът в Багдад настоя, че паравоенните формирования, помогнали за разгрома на „Ислямска държава“, са изцяло иракски.\r\n„Бойците на Хашид (шиитска паравоенна организация) са иракчани, загрижени за съдбата на нашата страна, които дадоха много жертви в защитата на територията и народа ни“, написаха от Багдад. По-късно от там добавиха, че „никой няма право да се меси в работите на Ирак“.", "date": "2017.10.24", "title": "Преглед на международните новини до 6 часа ( Агенция „Фокус“ )"}
{"url": "http://www.focus-news.net/news/2017/10/24/2449711/noviyat-sastav-na-bundestaga-shte-se-sabere-za-parvi-pat-v-berlin-obzor.html", "text": "Новият състав на германския парламент ще се събере във вторник за първо заседание, след проведените на 24 септември парламентарни избори. В този ден ще изтече срока на пълномощията на членовете на действащото правителство, оглавявано от Ангела Меркел. Кабинетът ще продължи работата си дотогава, докато партиите не се договорят за формирането на нова управляваща коалиция.\r\nПървото заседание на новия състав на Бундестага ще бъде открито от най-възрастния депутат в парламента – членът на ХДС с 45 години парламентарен стаж Волфганг Шойбле, заемащ поста на финансов министър в кабинета на Меркел. След това ще бъде избран председател (говорител) на парламента. Победилият на изборите Съюз (ХДС/ХСС) предложи за този пост именно Шойбле, който вече даде съгласието си да заеме тази длъжност.\r\nСлед назначаването на нов председател, ще се проведе процедура по избирането на негови заместници. След това заседанието ще завърши с изпълнението на германския химн.\r\nСътрудниците на администрацията на парламента увеличиха местата в залата с почти 100, заради увеличението на броя на депутатите. Най-вдясно, от гледната точка на председателя на Бундестага, ще се разположат „Алтернатива за Германия“, до нея се оказа „Свободната демократическа партия“(СвДП). Централният сектор ще бъде зает от блока на Меркел – Съюза (ХДС/ХСС). Следват „Зелените“ и Германската социалдемократическа партия, а най-вляво са „Левицата“.\r\nРедакция:", "date": "2017.10.24", "title": "Новият състав на Бундестага ще се събере за първи път в Берлин (ОБЗОР)"}
{"url": "http://www.focus-news.net/news/2017/10/24/2449712/sport-zhirona-pobedi-v-gostuvaneto-si-na-deportivo-la-korunya-s-21.html", "text": "Новакът Жирона победи в гостуването си на Депортиво в Ла Коруня с 2:1, в последния мач от 9-ия кръг на испанската Примера Дивисион. След победата, каталунският отбор се изкачи на 15-о място във временното класиране с 9 точки, а съперниците им са с една позиция по-надолу с 8 точки. Начело е Барселона с 25 точки, пред Валенсия с 21 и Реал Мадрид с 20 точки.", "date": "2017.10.24", "title": "Спорт: Жирона победи в гостуването си на Депортиво Ла Коруня с 2:1"}
{"url": "http://www.focus-news.net/news/2017/10/24/2449713/sport-kristiano-ronaldo-specheli-nagradata-na-fifa-za-futbolist-na-2017-godina.html", "text": "Футболистът на Реал Мадрид Кристиано Роналдо  получи наградата на ФИФА за най-добър футболист на 2017 година за втори пореден път. Той се пребори с конкуренцията на Лионел Меси и Неймар, които останаха на второ и трето място в класацията. През изминалата година Роналдо спечели Шампионската лига, суперкупите на Испания и Европа, с клубния си отбор и европейското първенство с националния отбор на Португалия. Футболистът получи наградата от бразилеца Роналдо, Диего Марадона и Джани Инфантино.", "date": "2017.10.24", "title": "Спорт: Кристиано Роналдо спечели наградата на ФИФА за футболист на 2017 година"}
{"url": "http://www.focus-news.net/news/2017/10/24/2449714/aktualna-patna-patna-obstanovka.html", "text": "Валежите продължават. Значителни са в централните и източните райони от страната, докато в западните временно ще отслабнат. Вятърът ще е слаб до умерен от северозапад, в източните райони - от изток, постепенно през деня ще се ориентира от североизток и ще се усилва. Температурите ще се понижат още и в повечето райони максималните ще са между 11° и 16°. Това съобщиха от пресцентъра на Агенция „Пътна инфраструктура”. В планините е облачно, ветровито и с валежи от дъжд, над около 1800 метра – от сняг. Ще духа силен, временно и бурен вятър от изток-югоизток. Максималната температура на височина 1200 метра ще е около 9°, на 2000 метра – около 2°.\r\nОграничения за товарни автомобили:\r\nЦелогодишно за периода на официалните празници: последния работен ден преди празници – от 16:00 часа до 20:00 часа и последния почивен /празничен/ ден – от 14:00 часа до 20:00 часа. Забраната се отнася за всички периоди, в които е определен повече от един празничен ден.\r\nОграниченията важат само за участъците от републиканската пътна мрежа, както следва:\r\n-\tАвтомагистралите; \r\n-\tпът I-1 с. Ребърково-Ботевград, като движението се пренасочва по път II-16 Ребърково-Своге-София;\r\n-\tпът I-1 Благоевград-ГКПП „Кулата“;\r\n-\tпът I-4 п. в. „Коритна“-Велико Търново-Шумен;\r\n-\tпът I-5 Русе-Велико Търново;\r\n-\tпът I-8 ГКПП „Калотина“-София;\r\n-\tпът I-9 Варна-Бургас;\r\n-\tпът II-18 Околовръстен път София;\r\n-\tпът II-99 Бургас-Царево.\r\nЗабраната не важи за моторни превозни средства, които извършват превози на опасни товари (ADR), живи животни, бързо развалящи се хранителни продукти и товари на температурен режим.\r\nСъстояние на автомагистралите:\r\nАМ „Тракия“: няма ограничения.\r\nАМ „Хемус“: област Варна: движението по АМ Хемус в участъка Девня – Повеляново от км 400+800 до км 407+100 се осъществява двупосочно в едно платно в посока София поради ремонтни дейности. Затворено за движение е платното в посока Варна. Движението е двупосочно в платното в посока София при км 399+900 като се връща обратно в платното в посока Варна при км 407+500. \r\nОграничено е включването на пътен възел \"Девня\" при км 402+100 и на пътен възел \"Повеляново\" при км 407+100, като движението е пренасочено по път I-2 Девня – Варна на пътен възел \"Неофит Рилски\" при км 392+300. Ограничено е качването на пътен възел \"Девня\" при км 402+100, като движението е пренасочено по път I-2 Девня – Варна и се включва в АМ Хемус на  пътен възел \"Слънчево\" при км 412+500. Срок до 15.12.2017 г. \r\nобласт София: ограничено е движението в посока София от км 29+860 до км 35+150, поради ремонтни дейности по виадукта на км 33+600 и лява тръба на пътен тунел „Витиня”. Движението се осъществява двупосочно в платното посока Варна. По виадукта на км 33+600 и в пътен тунел „Витиня” аварийна лента е затворена и автомобилите се движат в активна и изпреварваща ленти. Срок до 30.11.2017 г.; ограничено е движението в посока Варна от км 34+300 до км 39+720, поради ремонтни дейности по виадуктите при км 35+760 и км 37+520. Движението се осъществява двупосочно в лявото платно, като са обособени две ленти в посока София и една в посока Варна. Срок до 30.11. 2017 г.; ограничено движението в посока София от км 49+000 до км 53+880, поради ремонтни дейности по виадукт на км 51+360. Движението се осъществява двупосочно в платното посока Варна. Срок до 30.10.2017 г.\r\nЗа тежкотоварни МПС с технически допустима максимална маса над 10 тона:\r\nОграничено е движението на МПС над 10 т в посока Варна от км 30+260 до км 47+060, поради ремонтни дейности по виадуктите при км 35+760 и км 37+520. \r\nОбходен маршрут: Движението се отклонява по път I-1 и път II-17 от п.в. \"Витинска река\" при км 30+260 до п.в. Ботевград при км 47+060. Срок до 30.11.2017 г.\r\nОграничено е движението на МПС над 10 т по АМ \"Хемус\" в посока София от км 35+450 до км 30+260, поради ремонтни дейности по виадукти при км 33+600 и тунел „Витиня“. \r\nОбходен маршрут: Движението се отклонява при км 35+450 /временна пътна връзка/ по път I-1, след което се връща по АМ \"Хемус\" на км 30+260 при п.в. \"Витинска река\". Срок до 30.11.2017 г.\r\nЗа МПС над 10 тона, се предвижда следният обходен маршрут:\r\nПът I-1 – път II-16 при с. Ребърково - гр. Своге - гр. София;\r\nСрокът на действие на ВОБД следва да приключи най-късно до 30.11.2017 г; \r\nПри виадукта над с. Потоп посока Варна от км 16+760 до км 19+690 – движение с повишено внимание, поради ремонтно-възстановителни дейности в аварийната лента на виадукт при км 19+250. Срок до 12.01.2018 г.;\r\nобласт Шумен: Движението в участъка от гр. Каспичан до с. Невша в посока Варна се осъществява в едната лента поради ръчно и машинно косене. Срок до 27.10.2017 г.\r\nАМ „Струма“: няма ограничения.\r\nАМ „Марица“: няма ограничения.\r\nАМ „Черно море“: няма ограничения.\r\nАМ „Люлин“: област София:  Ограничено е движението в посока Благоевград от км 5+412 до км 11+750 поради ремонтни дейности в дясното платно при км 8+360. Движението се осъществява двупосочно в лявото платно /посока София/, като в участъка от км 8+160 до км 9+580 – от понеделник до петък и в неделя от 06:00 часа до 09:00 часа се обособява една лента за движение в посока Благоевград и две ленти в посока София. В дните от понеделник до петък, от 16:00 часа до 19:00 часа – една лента в посока София и две ленти в посока Благоевград от км. 8+210 до км. 9+430. През останалата част на денонощията, включително и съботните дни от км. 8+210 до км. 9+430 – една лента в посока София и една лента в посока Благоевград. Скоростта на движение се ограничава до 50 км/ч. Срок до 10.11.2017 г.\r\nВъведени ограничения по основните пътни направления:\r\nПроходи:\r\n- „Върбишки” - затворен за всички МПС; \r\n- „Златишки” - затворен за всички МПС;\r\n- „Айтоски” - отворен за всички МПС;\r\n- „Котленски” - отворен за всички МПС;\r\n- „Обзорски” - отворен за всички МПС;\r\n- „Печинско” - отворен за всички МПС;\r\n- „Превала” - отворен за всички МПС;\r\n- „Предел” - отворен за всички МПС;\r\n- „Ришки” - отворен за всички МПС;\r\n- „Рожен” - отворен за всички МПС;\r\n- „Троянски” - отворен за всички МПС;\r\n- „Вратник” - забранен за МПС над 10 т;\r\n- „Дюлински” - забранен за МПС над 3,5 т;\r\n- „Пампорово” - забранен за МПС над 3,5 т;\r\n- „Петрохан” - забранен за МПС над 12 т;\r\n- „Републиката“ - забранен за МПС над 12 т;\r\n- „Твърдишки” - забранен за МПС над 10 т;\r\n- „Шипка” - забранено е движението на МПС, предназначени за превоз на товари с технически допустима максимална маса над 12 тона от категория N3, както и тегленето на ремаркета и полуремаркета с технически допустима максимална маса над 10 тона от категория О4. Срок до 31.03.2018 г.\r\nСъстояние на републиканската пътна мрежа:\r\nОграничения в движението на МПС по първокласната пътна мрежа:\r\n- път I-1 /Е79/ Граница Румъния-Видин-Монтана-Враца-София-Благоевград-Кулата-граница Гърция: област Видин: Поради техническа профилактика на Дунав мост 2 при Видин-Калафат временно се ограничава движението на всички превозни средства, преминаващи в двете посоки  на движение по съоръжението  на 24.10.2017 г. от 13:00 часа до 15:00 часа. област Монтана: при км 121+919 се забранява влизането в с. Сумер на тежкотоварни превозни средства над 10 т. по общински път „пътна връзка за с. Сумер”. Движението на МПС при км 120+390 от Монтана посока Вършец се отклонява по път ІІІ-1621 Сумер-Вършец. Срок до 18.11.2017 г.; област София: Забранено е движението на всички МПС в участъка Жерково-Елешница от км 224+600 до км 229+700, поради намален габарит на пътното платно. Срок 01.09.2018 г.; Ботевград-София от км 196+700 /с. Врачеш/ до км 229+700 /с. Елешница/ движението да се осъществява с повишено внимание, поради намален габарит на пътното тяло. Срок 30.09.2018 г.; от км 276+162 /Александров мост/ до км 282+485 до г-ца с област Перник – забранено движението на товарни МПС над 15 т. Срок 13.09.2018 г.; област Перник: ограничено е движението за тежкотоварни автомобили с тегло над 15 т в участъка от пътен възел „Даскалово“ посока Владая. Участъка с ограничение за територията на ОПУ-Перник е от км 282+485 (граница ОПУ София) до км 287+183 (п.в. „Даскалово“); от км 276+162 /Александров мост/ до км 282+485 до г-ца с област Перник – забранено движението на товарни МПС над 15 т.; област Кюстендил: км 355+564, пътен възел Кочериново движение с повишено внимание поради превоз и преминаване на влекачи с ремаркета с греди с дължина 32 м. Превозът ще бъде само през делнични дни, през светлата част на денонощието от 9,00 до 16,00 часа и няма да се извършва при намалена видимост и лоши атмосферни условия. Влекачите преминават по временен бетонов път, като след преминаването постоянната организация се възстановява. Движението ще е сигнализирано с пътни знаци съгласно одобрен проект за ВОБД. Срок до 30.11.2017 г. \r\n- път І-2 Граница Румъния-Русе-Цар Калоян-Разград-Шумен-Девня-Варна: няма ограничения.\r\n- път І-3 Гара Бяла-Плевен-Луковит-Коритна-Ябланица-Ботевград: област Ловеч: от 139+880 до км 140+237 в гр. Луковит – движение в една лента поради ремонт на пътната настилка. СМР се извършва с отбиване на движението, като лентите за движение посока Русе - София се затварят и движението се прехвърля с обходен маршрут по ул.“Васил Левски”. Лентата за движение посока София - Русе се запазва по ул. “Възраждане” като се организира еднопосочно движение. Водачите да се движат със съобразена скорост и повишено внимание. Срок до 31.10.2017 г.; област София: Правец-с.Разлив-Трудовец-Ботевград – забранено движението на МПС над 12 т в участъка от км 193+345 /отклонение за п.в. „Правец”/ до км 204+200 /заустване в път І-1 Видин-Враца-Ботевград/. Обходен маршрут: АМ „Хемус” /за п.в. „Правец”/-път ІІ-17 (Мездра-Ботевград)-п.в. І-3-п.в. „Ботевград” на АМ „Хемус” и обратно. Срок до 30.09.2018 г.\r\n- път І-4 Коритна-Български Извор-Микре-Севлиево-В. Търново-Омуртаг-Търговище-Шумен: област Велико Търново: Севлиево-Велико Търново в участъка от км 126+500 до км 126+542, /преди начало гр. В.Търново/ – изгражда се крайпътен обслужващ обект. МПС да се движат в свободната лента. Скоростта е ограничена до 40 км/ч. Срок до 31.10.2017 г.; \r\n- път І-5 Русе-В.Търново-Шипка-Стара Загора-Хасково-Кърджали-Маказа-граница Гърция: област Габрово: от км 149+860 до км 150+920 – движение с повишено внимание, поради реконструкция при кръстовище „Шиваров мост“ на територията на гр. Габрово. Срок до 31.10.2017 г.; движение с повишено внимание по път Габрово-вр. Шипка от км 164+120 до км 164+180, поради пропаднал участък. Поставена е необходимата сигнализация. Срок до 31.03.2018 г.; област Хасково: Димитровград – Хасково в работен участък 1 от км 278+711 до км 284+400 – движение в едно платно, поради ремонтни дейности на асфалтовата настилка. Срок до 18.12.2017 г.; област Кърджали: Черноочене-Кърджали – ограничено движението на МПС над 15 т.\r\nОбходен маршрут: път І-5-път ІІІ-505 /с. Манастир/-път ІІІ-507-Г.Войводино-Мост- Чифлик-Кърджали.; надлез Кирково-ГКПП Маказа – ограничено движението на МПС над 3,5 т; п.в. „Кирково“-граница Гърция в участъка от км 387+780 до км 388+542 – движение в една лента, поради извършване на СМР. Движението се извършва в дясната лента за движение посока граница Гърция. Срок до 30.10.2017 г.; област Русе: разклон Борово-кръгово кръстовище Бяла от км 44+660 до км 54+270 –  ремонтни дейности по асфалтовата настилка. Ограничение на скоростта 40 км/ч. Движението се регулира от сигналисти. Срок до 30.11.2017 г. \r\n- път І-6 Граница Македония-Гърляно-Кюстендил-Перник-София-Пирдоп-Карлово-Сливен-Карнобат-Бургас: област Сливен: от км 412+700 до км 421+000 Трапоклово-п.в. Петолъчката – ремонт асфалтова настилка. Срок до 31.10.2017 г.; област Кюстендил: Движението по път I-6 „Граница Македония-Гърляно-о.п.Кюстендил-Радомир-Перник-София“ в участъка от ГКПП Гюешево до гр. Кюстендил от км 0+375 до км 25+000 се осъществява с повишено внимание поради полагане на хоризонтална напречна маркировка. Сигнализирано с необходимите пътни знаци. Срок до 26.10.2017 г. \r\n- път І-7 Граница Румъния-Силистра-Дулово-Преслав-Върбишки проход-Петолъчката-Елхово-Лесово-граница Турция: няма.\r\n- път І-8 Граница Сърбия-Драгоман-София-Ихтиман-Пазарджик-Пловдив-Хасково-Капитан Андреево-граница Турция: област София: Вакарел-Ихтиман от км 110+700 до км 118+800 – ограничено движение за всички МПС, поради намален габарит на пътното тяло. Поставена е необходимата сигнализация указваща забраната. Срок до 30.09.2018 г.; движение в една лента при Сливница посока Калотина от км 25+000 до км 27+000, поради ремонтни дейности в активната лента на км 26+040. Движението се осъществява в изпреварващата лента. Срок 31.10.2017 г.; област Хасково: от км 370+500 до км 377+900 в участъка гр. Свиленград-Капитан Андреево – затворен за движение на МПС, поради пропадане на насип. Обходен маршрут: гр. Свиленград-п.в. „Свиленград”-АМ „Марица”-п.в. „Капитан Андреево”-с. Капитан Андреево.\r\n- път І-9 граница Румъния-Дуранкулак-Балчик-Варна-Бургас-Звездец-Малко Търново-граница Турция: област Бургас: Варна-Бургас при км 184+258 – движението на МПС се провежда при стеснение на платното за движение и намалена скорост до 40 км/ч., като работният участък е върху лявата пътна лента. Срок до 31.10.2017 г.; движението в участъка Ахелой – Поморие от км 212+000 до км 217+000 се осъществява с повишено внимание поради рязане на дървета. Срок до 17.11.2017 г.; движението в участъка Ахелой – Поморие от км 212+000 до км 217+000 се осъществява с повишено внимание поради извършване на основен ремонт „Реконструкция на път I-9 „Варна-Сл.бряг-Бургас” с изграждане на второ платно от км 210+862 до км 215+629. Движението е регулирано с пътни знаци. Срок до 01.05.2018 г. област Варна: Кранево-Варна при км 83+100 – ограничено движение на МПС над 10 т. Обходен маршрут: Кичево-Оброчище. Срок до 01.12.2017 г.; при км 83+300 и от км 84+500 до км 85+000 – ограничение на скоростта – 30 и 60 км/ч, поради свлачищни процеси. Срок до 01.12.2017 г.; \r\nСъстояние на републиканската пътна мрежа:\r\nРемонтни дейности и временна организация на движението /ВОД/: \r\nОПУ-Благоевград:\r\nВременно са въведени следните ограничения за движение на МПС: няма.\r\nРемонтни дейности:\r\nПът III-198: Движението по път III-198 Гоце Делчев – Катунци – Петрич в участъка на с. Горно Спанчево при км 38+380 се осъществява в лявата лента поради разрушена подпорна стена с дължина 15 метра, дясното платно за движение е подкопано. Движението е урегулирано с необходимите пътни знаци. Срок до 31.10.2017 г.; път ІІІ-1972 с. Блатска-с. Абланица, при км 7+700, едното платно за движение е деформирано поради активизирало се свлачище и движението се извършва само в едната лента за движение. Движението е урегулирано с пътни знаци. Срок до 31.10.2017 г. \r\nОПУ-Бургас:\r\nВременно са въведени следните ограничения за движение на МПС:\r\nПът III-908 Варовник-Вълчаново ханче от км 20+000 до 39+200 – забранено движението на МПС над 10 т., поради стесняване на пътното платно. Срок до 20.12.2017 г; път ІІІ-908 от км 22+400 до км 39+300 /от разклона за с. Варовник до кръстовището с път II-79/ – ограничава се движението на тежкотоварни автомобили с общо тегло над 10 т, поради намален габарит на пътното тяло. Срок до 20.12.2017 г; път ІІІ-992 Веселие-Ясна Поляна в участъка на аварирал мост над река Ропотамо при км 16+257 е изграден временен път с временен брод през коритото на реката, като е въведена забрана за движение на МПС над 12 т. Срок до 31.10.2017 г; път ІІІ-7306 Черница-Сунгурларе-Чубра – ограничава се движението на тежкотоварни автомобили с общо тегло над 10 т, поради намален габарит на пътното тяло. Срок 20.12.2017 г.\r\nРемонтни дейности: \r\nПът III-795 Детелина-Карнобат от км 49+000 до км 53+000 в участъка – ремонтни дейности по асфалтовата настилка. Срок до 31.10.2017 г.; път III-7306 Лозарево-Черница от км 0+000 до км 5+000 в участъка и от км 12+300 до км 19+100 в участъка Сунгурларе-Мараш – почистване на окопи и рязане на храсти. Срок до 31.10.2017 г.; път III-7306 Чубра-Мараш от км 19+100 до км 19+300 – ремонтни дейности на асфалтовата настилка. Движение с повишено внимание. Срок до 31.10.2017 г\r\nОПУ-Варна:\r\nВременно са въведени следните ограничения за движение на МПС: няма.\r\nРемонтни дейности: \r\nПът II-27: Движението по път  II-27 Изворник-Ст.Караджа-Червенци при км 33+163 се осъществява с повишено внимание поради ремонт на съоръжение. Движението е в свободната лента съобразно създадената организация на движение. Срок до 27.10.2017 г.\r\nПът II-29 Варна-Добрич /разклон Любен Каравелово-разклон Новаково/ от км 20+394 до км 23+199 – частични ремонтни дейности на асфалтовата настилка. Движението на МПС се осъществява в свободната лента. Срок до 16.04.2018 г.; път III-904 Старо Оряхово-Гроздьово от км 0+000 до км 17+377 – частични ремонтни дейности. Движението на МПС се осъществява в свободната лента. Срок до 17.12.2018 г.; път III-904 Старо Оряхово-Гроздьово от км 23+403 до км 41+705 – частични ремонтни дейности. Движението на МПС се осъществява в свободната лента. Срок до 17.12.2018 г.; \r\nОПУ-Велико Търново:\r\nВременно са въведени следните ограничения за движение на МПС: \r\nПът II-55 прохода на Републиката – затворен за МПС над 12 т. \r\nОбходен маршрут: Котленски проход. Срок до 15.11.2017 г.\r\nПът ІІІ-407 Лозен-Полски Тръмбеш – ограничено е движението на МПС с обща маса над 12 т, поради намален габарит на пътното платно. Срок до 20.12.2017 г.\r\nОбходен маршрут: Лозен-Драганово-Янтра-Поликраище-Полски Тръмбеш.;\r\nПът ІІІ-551 Дебелец-Средни колиби-Елена – затворен за МПС над 10 т, поради намален габарит на пътното платно. \r\nОбходен маршрут: Дебелец-В. Търново-Лясковски кантон-Миндя-Елена и обратно.\r\nПът ІІІ-4073 Царски извор-Драганово, от км 0+000 до км 5+500 – затворен поради свлачище. \r\nОбходен маршрут: Царски извор-Сушица-Драганово и обратно. \r\nПът ІІІ-4082 Чешма-Кесарево – ограничено движението на МПС над 3,5 т, поради намален габарит на пътното платно. Срок до 20.12.2017 г.\r\nОбходен маршрут: Чешма-Сливовица-Горско Ново село-Джулюница-Кесарево.\r\nПът ІІІ-5003: Ограничено е движението по път ІІІ-5003 Поликраище – Янтра при       км 3+443 поради ремонт на ж.п. прелез. Срок до 27.10.2017 г.\r\nОбходен маршрут: по път ІІ-53 Поликраище - Първомайци, по път VTR 1054 Правда - Янтра и обратно.\r\nРемонтни дейности: няма.\r\nОПУ-Видин:\r\nВременно са въведени следните ограничения за движение на МПС: \r\nОграничено е движението за МПС над 12 т. по път III-114 от км 22+000 до км 43+066 между с. Динково и с. Ружинци поради частичен ремонт на асфалтова настилка.  Обходните маршрути са както следва: Посока Видин-Монтана-По път Е-79, път II-11,при п.к. Добри дол с път III-112-движението продължава по път II-11 през гр.Л ом- до кръстовище с път II-81/Лом-Монтана/- по път II-81 посока Монтана.\r\nЗа движещите се по път II-81 в посока Монтана-Видин: При кръгово кръстовище с път II-11 движението продължава по път II-11 през гр. Лом до кръстовище с път III-112,  по път II-11 посока Видин.\r\nЗа движещите се по път III-114 от км 0+000 до км  43+066/п.к. Ружинци/ с път Е-79 се забранява движението на МПС над 12т.\r\nЗа МПС под 12 т. не важат обходните маршрути. Срок до 20.12.2017 г.;\r\nПът III-1411 с. Слана Бара-Видин при км 24+990 – поради аварийно състояние на мост се ограничава движението за МПС над 5 т. Срок до 29.12.2017 г.\r\nОбходен маршрут: Видин-път II-14 до пътно кръстовище на км 3+217 през с. Слана Бара до път III-1411.\r\nРемонтни дейности: няма.\r\nОПУ-Враца:\r\nВременно са въведени следните ограничения за движение на МПС:\r\nПът ІІ-11 Оряхово-Лесковец-граница с област Плевен от км 118+000 до км 119+000 – ограничено движение на МПС над 3.5 т, поради свлачищни процеси и големи деформации в асфалтовата настилка.\r\nОбходен маршрут: Оряхово-Селановци /път ІІІ-306/ Галово-Остров /пътища ІV-ти клас/-път ІІ-11-граница Плевен. Срок 20.12.2017 г.\r\nПът ІІІ-161 Ребърково-Люти дол от км 0+000 до км 8+700 – стеснение в двете посоки и ограничение за движението на МПС над 10 т от км 0+000 до км 5+900 и над 3,5 т от км 5+900 до км 8+700, поради свлачищни процеси. Срок 31.12.2017 г.; път ІІІ-308 Своде-Караш-Хубавене-Роман в участъка от село Караш до село Хубавене – затворен за движение на МПС, поради свлачище от км 25+000 до км 25+200. Срок 20.12.2017 г.\r\nОбходен маршрут: Роман-Ябланица-Осикова Лъкавица-Правешка Лъкавица-Караш за пътуващите от Роман за Караш. Ябланица-Роман-Хубавене за пътуващите от София и Ловеч.\r\nпът III-1002 Враца-Леденика от км 2+324 до км 3+200 – ограничено движение. Движението се осъществява двупосочно през обходен маршрут по ул. „река Лева“. Срок до 01.11.2017 г.; \r\nпът III-1002 Враца-Леденика от км 0+162 до км 0+632, в град. Враца. Ограничено движение  поради  реконструкция.\r\nОбходен маршрут: ул. \"Христо Ботев\"-ул. „Илинден\"-ул.\"Васил Кънчов\"-ул. Христо Ботев\". Срок  до 11.11.2017 г.\r\nпът ІІІ-1306 Вировско-Върбица-Горно Пещене - /път ІІ-15/ от км 62+000 до км 62+300 – стесняване на дясното платно за движение и ограничаване на скоростта до 50 км/ч, поради възникнали свлачищни процеси. Движение с повишено внимание. Срок 20.12.2017 г.\r\nРемонтни дейности:\r\nПът III-101 Враца – Криводол от км 1+000 до км 7+000. Полагане на хоризонтална маркировка. Стесняване на една от лентите за движение. Срок: 25.10.2017 г.\r\nПът III-101 Михайлово-Хайредин-Гложене от км 37+000 до км 65+000 – частични ремонти на асфалтовата настилка. Стесняване на една от лентите за движение. Срок до 25.11.2017 г.; \r\nПът ІІІ-1002 Враца-Леденика от км 5+150 до км 5+200 – стесняване на една от лентите за движение, поради деформация на пътната настилка. Срок до 30.11.2017 г.; \r\nПът ІІІ-1002 Враца-Леденика от км 12+150 до км 12+200 – стесняване на една от лентите за движение, поради възникнали свлачищни процеси. Срок до 30.11.2017 г.\r\nОПУ-Габрово:\r\nВременно са въведени следните ограничения за движението на МПС:\r\nПът III-403 с. Кормянско-с. Малък Вършец при км 10+080 – стеснен участък при мост над р. Крапец. Сигнализиран с пътен знак В15 „Забранено влизането на пътни превозни средства с ширина, включително на товара, по-голяма от 3,30 м. \r\nОбходен маршрут: за МПС над 3,30 м по път III-401 Граница Ловеч - /Кормянско-Малък Вършец/ - при км 46+800 по общински път до III-403 в с. Малък Вършец. Срок до 31.03.2018 г.\r\nПът III-3011 Крамолин-В. Търново от км 22+129 до км 28+380 – ограничено движение за МПС над 10 т, поради намален габарит на пътното платно при км 26+444. Срок до 30.06.2018 г.; \r\nПът III-5004 Граница В. Търново - Дряново - Габрово - граница Ст. Загора от км 10+940 до км 11+550, съвпадащ с ул. Малина в гр. Габрово, поради извършване на строителни дейности е ограничено движението. Отбивен маршрут за квартал Чехлевци: по път III - 5004 - път II - 44 - път III - 4404. Поставена е необходимата сигнализация. Срок до 31.08.2018 г.\r\nРемонтни дейности: \r\nПът II-44 Драгановци-Габрово от км 14+600 до км 23+978,36 и от км 25+731 до км 28+972.75 – движение в едната лента поради ремонти дейности. Ограничение на скоростта 30 км/ч. Движението се регулира от сигналисти. Срок до 25.12.2017 г.; път III-5004 Чехлевци-Велчевци от км 11+770 до км 11+829 – ремонти дейности на асфалтовата настилка. Движението се осъществява в една лента. Срок до 31.08.2018 г.; път III-5006 Палаузово-Стомонеците при км 7+060 – движение с повишено внимание поради пропаднал участък до ръб асфалтова настилка. Една от лентите за движение е стеснена, поставена е необходимата сигнализация. Срок до 31.03.2018 г.\r\nОПУ-Добрич:\r\nВременно са въведени следните ограничения за движение на МПС: няма.\r\nРемонтни дейности: \r\nПът II-29 разклон Новаково-Добрич от км 25+830 до км 43+515 – рехабилитация. Срок до 31.10.2017 г; път II-97 Околовръстен път на гр. Добрич от км 7+824 до км 16+539 786 – движение в една лента, поради частични ремонтни дейности на асфалтовата настилка. Преминаването се регулира от сигналисти. Срок до 31.10.2017 г. \r\nОПУ-Кюстендил:\r\nВременно са въведени следните ограничения за движение на МПС: \r\nПът ІІІ-6222 Смоличано Пелатиково от км 10+000 до км 14+000 е ограничено движението на товарни автомобили, поради пропадане на част от пътното тяло при км 10+650, км 11+720, км 12+830 и км 13+360. Сигнализирано с пътни знаци. Срок до 30.11.2017 г.\r\nРемонтни дейности: \r\nПът III-107 след Рилския манастир от км 31+350 до км 31+450 пропадане на част от дясната пътна лента и банкета. Движението се извършва двупосочно само в една лента. В участъка скоростта на движение е ограничена до 30 км/час и е сигнализирано с пътни знаци. Срок до 31.10.2017 г; път III-602 Горна Козница-Мала Фуча от км 12+900 до 22+400 – движение в една лента, поради частични ремонти на пътната настилка, почистване на окопи и попълване на банкети.Сигнализирано с пътни знаци. Срок до 31.10.2017 г.; път III-623 Бобов дол-Жедна при км 14+900 – активизирало се свлачище, движението се извършва само в едната лента за движение. Сигнализирано с пътни знаци. Срок до 30.11.2017 г.\r\nОПУ-Кърджали:\r\nВременно са въведени следните ограничения за движение на МПС: \r\nПът II-59 Момчилград-Крумовград в участъка от км 17+880 до км 21+400 – движението се извършва по новоизградения обходен път. Срок до 20.12.2017 г.; път ІІІ-5009 Зорница-Бели пласт-Стремци-Черноочене-Кърджали – забранено е движението на товарни МПС над 12 т. Срок до 20.12.2017 г.\r\nОбходен маршрут: по път I-5 Хасково-Кърджали и път III-507 Кърджали-Мост, през с. Мост.\r\nРемонтни дейности: \r\nПът III-5904 Крумовград-Ивайловград от км 11+530 до км 11+760 – движение в една лента, поради извършване на частични ремонтни дейности. Срок до 31.12.2017 г. \r\nОПУ-Ловеч: \r\nВременно са въведени следните ограничения за движение на МПС: \r\nПът III-3505 Казачево-Стефаново от км 0+000 до км 8+500 – затворен за движение за МПС над 12 т, поради пропадане на тротоар и подпорна стена при км 1+250 в с. Казачево, където има и стесняване на едната лента за движение. Водачите да се движат със съобразена скорост и повишено внимание. Срок до 30.11.2017 г.\r\nРемонтни дейности:\r\nПът II-35 град Троян от км 71+032 до км 72+462 ограничено движение в лявото платно, поради ремонтни дейности на асфалтовата настилка. Движението се осъществява двупосочно в дясното платно. Срок до 31.10.2017 г.; път III-358 Гложене-Ябланица от км 71+000 до км 76+000 движение с повишено внимание – изсичане на храсти и земни работи. Срок до 31.11.2017 г.; път ІІІ-402 Български извор-Старо село от км 0+000 до км 6+300 движение в една лента в работните участъци поради ремонтни дейности по пътното платно. Срок до 25.11.2017 г.\r\nОПУ-Монтана:\r\nВременно са въведени следните ограничения за движение на МПС: \r\nОграничено движение по път ІІ-81 Монтана-София през проход Петрохан за автомобили над 12 т.\r\nОбходен маршрут: през Своге. Срок до 31.03.2018 г.;\r\nпът ІІІ-112 Дъбова Махала-Смирненски-Славотин-Студено Буче-Монтана и обратно – затворен за МПС над 12 т, поради изпълнение на строително-монтажни работи. Срок до 31.10.2017 г.; път ІІІ-8104 Замфирово-Пърличево от км 7+000 до км 7+700 – ограничено движение на МПС над 12 т, поради пропадане на част от дясната лента и банкета. Движението е двупосочно в едната лента. Скоростта на движение е ограничена до 50 км/ч, и е сигнализирана с пътни знаци. Срок до 31.10.2017 г.\r\nРемонтни дейности: \r\nПът ІІІ-102 Бели Мел-Монтана от км 63+420 до км 67+000 – ремонтни дейности на асфалтовата настилка. Ограничение на скоростта в посочения участък е до 40 км/ч. и е обозначено с пътни знаци. Срок до 15.11.2017 г.;\r\nОПУ-Пазарджик: \r\nВременно са въведени следните ограничения за движение на МПС:\r\nПът III-3704 Пазарджик-Ветрен при км 11+485 в с. Бошуля – забранено движението на тежкотоварни МПС над 10 т. Срок до 18.09.2018 г. \r\nОбходен маршрут: гр. Пазарджик-път I-8-с. Звъничево-Септемврийски ханчета-път III-8402-гр. Септември-кръгово кръстовище с път III-3704-с. Бошуля.\r\nРемонтни дейности: няма\r\nОПУ-Перник:\r\nВременно са въведени следните ограничения за движение на МПС:\r\nПът ІІІ-637 от с. Мрамор до разклон за с. Лева река – забрана за движение на МПС над 10 т. Срок до 31.10.2017 г.\r\nРемонтни дейности:\r\nПът III-603 движението по път III-603 Ковачевци – Чепино от км 17+000 до км 25+000 се осъществява с повишено внимание поради частичен ремонт на асфалтова настилка. Стеснена е една от лентите за движение. Движението в района се регулира с пътни знаци. Срок до 24.10.2017 г.\r\nПът II-63 движението по път II-63 Трън – Стрезимировци в участъка от кръстовището за с. Забел до с. Главановци от км 55+600 до км 59+790 се осъществява в една лента поради ремонтни дейности на асфалтовата настилка. Водачите да се движат с повишено внимание и съобразена скорост в свободната лента. Срок до 27.10.2017 г.\r\nОПУ-Плевен:\r\nВременно са въведени следните ограничения за движение на МПС: \r\nПът ІІІ-118 от км 23+057 до км 24+038 /в чертите на гр. Д. Митрополия/ – ограничено движението за всички МПС, поради ремонтни дейности.\r\nОбходен маршрут: през съседни улици в града, съгласно поставената вертикална сигнализация. \r\nПът ІІІ-301 от км 1+750 /край регулация с. Козар Белене/ до км 5+753 /начало регулация гр. Левски/ – забранява се движението на пътни превозни средства с общо тегло над 7 т.\r\nОбходен маршрут: път III-303 Българене-Малчика-Аспарухово-Левски. \r\nПът ІІІ-304 Изгрев-Трънчовица-Бацова махала-Новачене-Дебово от км 0+030 до км 24+650 – целогодишно е забранено транзитното движение на МПС над 15 т.\r\nОбходен маршрут: по път ІІ-34 Плевен-Никопол.\r\nПът ІІІ-3004 Опанец-Долна Митрополия от км 0+000 до км 6+125 - в района на с. Опанец – целогодишно е забранено транзитно движение на МПС над 3.5 т.\r\nОбходен маршрут: по път І-3 Бяла-Плевен-Ботевград (от п.в. \"КАТ\" на км 88+973 към п.в. на км 95+099). \r\nПът ІІІ-3005 Ясен-Търнене-Градина-в района на с. Ясен от км 1+793 до км 4+223 – целогодишно е забранено транзитно движение на МПС над 3.5 т, осигурен е сигнализиран обходен маршрут; \r\nПът ІІІ-3005 Ясен-Търнене-Градина-Петърница-Бъркач-Беглеж, в района на с. Беглеж от км 21+062 до км 27+123 – целогодишна забрана за МПС над 8 т.\r\nОбходен маршрут: път ІІІ-3502 Брестовец-Горталово-Беглеж-Бежаново-Ъглен.\r\nПът ІІІ-3006 Радомирци-Рупци-Червен бряг от км 8+904 до км 9+221 – в участъка на свлачище в землището на гр. Червен бряг – целогодишна забрана за МПС над 12 т.\r\nОбходен маршрут: по път І-3 до гр. Луковит, кръстовище с път ІІІ-306, дясно, до гр. Червен бряг и обратно.\r\nПът III-3004 в гр. Долна Митрополия от км 6+199 до км 8+027 – ограничено е движението на всички МПС, поради подмяна на ВИК мрежа. Срок до 01.12.2017 г.\r\nОбходен маршрут: по сигнализирана вътрешна улична мрежа в гр. Д. Митрополия.\r\nРемонтни дейности: няма.   \r\nОПУ-Пловдив: \r\nВременно са въведени следните ограничения за движение на МПС:\r\nПът II-86 Асеновград-Нареченски бани – забранено е движението на МПС с височина над 4 м. през тунелите.\r\nОбходен маршрут: път 866 Кричим-Девин;\r\nПът ІІІ-667 Плодовитово-Първомай-Асеновград при км 6+832 /мост на р. Марица/ – забранено движението на тежкотоварни МПС над 5 т., поради намален габарит на пътното платно на стоманения мост на р. Марица\r\nОбходен маршрут: път ІІ-66 Стара Загора-Поповица и път І-8 София-Пловдив-Свиленград.\r\nПът III-804 Поповица-Болярци – ограничено движение МПС над 12 т, поради намален габарит на пътното платно на мост в Поповица. Срок до 20.12.2017 г.; път III-5802 Тополово-Леново-Поройна в участъка от км 19+287 (край с. Поройна) до км 19+495 (кръстовище с III-667) е затворен – забранено движението на всички МПС. Срок до 20.12.2017 г.; път III-8611 Белица-Загражден–Давидково в участъка от км 13+500 /Държавно ловно стопанство ”Кормисош”, след с. Белица/ до границата с област Смолян при км 18+431 – забранено движението на всички МПС. Срок до 20.12.2017 г.\r\nРемонтни дейности: \r\nПът II-86 Пловдив-Асеновград – движение с повишено внимание съгласно поставените знаци, поради частични ремонтни дейности в банкета. Срок до 20.12.2017 г.; път ІІІ-667 Първомай-Дълбок извор в с. Поройна при км 19+435 /мост над р. Чинар дере/ – движение в една лента съгласно поставена вертикална сигнализация и светофарна уредба, поради ремонтни дейности. Обходен маршрут: през временно изграден път в с. Поройна. Срок до 27.01.2018 г.\r\nОПУ-Разград:\r\nВременно са въведени следните ограничения за движение на МПС:\r\nПът II-49 Търговище-Разград от км 9+800 до км 11+832 и от км 11+942 до км 30+659 /с. Бистра-Разград/-– ограничено движение за всички МПС, поради строително-монтажни дейности. През затвореният участък ще се пропускат живущите в населените места Манастирско, Трапище и Бистра поради липса на друга алтернатива за достигане до тях.\r\nОбходен маршрут: Търговище-път II-74-с. Въбел-с. Здравец-с. Подгорица-път II-51 с. Дралфа-с. Чудомир-гр. Лозница-път I-2-Разград и обратно. \r\nЗабележка: През затвореният участък ще се пропускат живущите в населените места Манастирско, Трапище и Бистра, поради липса на друга алтернатива за достигане до тях. Срок до 31.10.2017 г.\r\nРемонтни дейности: \r\nПът II-49 Кубрат-Тутракан от км 79+890 до км 89+100 – частични ремонтни дейности на асфалтовата настилка. Срок до 31.10.2017 г.\r\nОПУ-Русе:\r\nВременно са въведени следните ограничения за движение на МПС: \r\nПът ІІІ–202 Русе-Щръклево-Нисово-Кацелово при км 36+945 – аварийно-възстановителни работи на мост до с. Кацелово при км 36+945 над р. Черни Лом. Ограничено е движението на МПС над 10 тона, като едната лента е затворена за движение и е въведен пропускателен режим по свободната лента за движение. Въведено е ограничение на скоростта 40 км/ч. Участъкът е сигнализиран. Срок до 01.12.2017 г.\r\nРемонтни дейности: \r\nпът ІІІ-501 Русе-Басарбово при км 5+976 – авариен ремонт на лява тротоарна конзола на мостово съоръжение. Движението на МПС се извършва в едната лента с пропускателен режим. Участъкът е сигнализиран.Въведено е ограничение на скоростта 40 км/ч. Срок до 01.12.2017 г.; \r\nОПУ-Силистра:\r\nВременно са въведени следните ограничения за движение на МПС: няма.\r\nРемонтни дейности: \r\nПът II-49 Тутракан-Старо село-Кубрат от км 89+100 до км 98+876 – движение в една лента с повишено внимание, спрямо поставената временна сигнализация, поради частични ремонтни дейности на асфалтовата настилка. Срок до 21.05.2018 г.; път III-216: Движение с повишено внимание по път Ситово-Дулово, в градската част на гр. Дулово, от км 29+070 до 30+400, поради технологично фрезоване на асфалтова настилка. Има създадена ВОБД с предупредителни знаци и конуси. Срок до 27.10.2017 г.; път III-235 Окорш-Паисиево-Главиница-Зафирово-М.Преславец в участъка от км 0+000 до км 12+000 – поетапно затваряне на лява и дясна ленти за движение, поради частичен ремонт на асфалтовата настилка и профилиране на банкети. Срок до 31.10.2017 г.\r\nОПУ-Сливен:\r\nВременно са въведени следните ограничения за движение на МПС: \r\nПът ІІ-53 с. Бяла-гр. Сливен при км 107+200 – движение в едната лента, поради частично пропадане на асфалтова настилка. Ограничено движение за МПС над 3.5 т. Срок до 30.11.2017 г.\r\nРемонтни дейности: \r\nПът ІІ-48 Котел-Градец при км 43+100 – ремонтни дейности по укрепване на подпорна стена. Срок до 31.10.2017 г.; път II-55 Асеновец-Нова Загора от км 81+000 до км 86+000 – частични ремонтни дейности на асфалтова настилка. Движение в едната лента на участъци. Срок до 31.10.2017 г.; път ІІІ-706 Филаретово-Тича от км 15+000 до км 20+700 – частичен ремонт на асфалтовата настилка. Срок до 31.10.17 г.; път ІІІ-706 Ябланово-Малко село при км 11+612 – ремонт на мост. Движение с повишено внимание. Срок до 31.10.2017 г.\r\nОПУ-Смолян:\r\nВременно са въведени следните ограничения за движение на МПС: \r\nПът ІІІ-8683: движението по път ІІІ-8683 с. Арда – с. Горна Арда от км 27+000 до км 29+500 е ограничено за МПС с тегло над 10 т. поради пропадане и стеснение на една от пътните ленти. Движението в района се регулира с пътни знаци. Срок за изпълнение до 03.01.2018 г.;\r\nРемонтни дейности: \r\nПът ІІ-86: движението по път ІІ-86 Смолян – Средногорци в участъка от с. Влахово до с. Подвис от км 109+450 до км 109+600 се осъществява с повишено внимание поради старо свлачище и неравности в посока Средногорци. Движението в района се регулира с пътни знаци. Срок за изпълнение до 03.01.2018 г.; движението по път ІІ-86 гр. Рудозем – граница с Република Гърция от км 134+700 до км 141+000 се осъществява с повишено внимание поради оформяне на земни окопи. Срок до 25.10.2017 г.;\r\nПът ІІІ-197: движението по път ІІІ-197 с. Тешел – с. Грохотно от км 78+100 до км 78+300 се осъществява с повишено внимание поради пропадане на подпорна стена. Движението в района се регулира с пътни знаци. Срок за изпълнение до 03.01.2018 г.;\r\nПът ІІІ-866: движението по път ІІІ-866 с. Стойките – с. Широка лъка от км 29+300 до км 29+310 се осъществява с повишено внимание поради разрушаване на част от каменна подпорна стена. Движението в района се регулира с пътни знаци. Срок за изпълнение до 03.01.2018 г.;\r\nПът ІІІ-8611: движението по път ІІІ-8611 с. Давитково – Оряховец при км 59+250 се осъществява с повишено внимание поради старо свлачище и пропаднала пътна лента. Движението в района се регулира с пътни знаци. Срок за изпълнение до 03.01.2018 г.; \r\nПът ІІІ-8632 Баните-п.к. Стоянов мост при км 6+700 – движението на МПС се осъществява в една лента, поради разрушена подпорна стена от каменна зидария и тръбен водосток. Участъкът е сигнализиран с пътни знаци. Срок до 31.10.2017 г.;\r\nПът ІIІ-8641: Движението по път ІIІ-8641 Пампорово – Смолян от км 4+780 до км 10+000 се осъществява с повишено внимание поради почистване на облицовани окопи и повдигане на дъждоприемни шахти. Срок до 27.10.2017 г. \r\nПът ІІІ-8652: движението по път ІІІ-8652 с. Бял извор – гр. Неделино при км 15+780 се осъществява в една лента поради пропадане на пътен банкет и част от пътното платно. Движението в района се регулира с пътни знаци. Срок за изпълнение до 03.01.2018 г.; \r\nПът ІІІ-8683: движението по път ІІІ-8683 Смолян – Рудозем в района на с. Чокманово при км 2+030 се осъществява с повишено внимание поради старо свлачище и частично пропаднала пътна лента. Движението в района се регулира с пътни знаци. Срок за изпълнение до  03.01.2018 г.;\r\nОПУ-София:\r\nВременно са въведени следните ограничения за движение на МПС: \r\nОграничено движение по път ІІ-81 Монтана-София през проход Петрохан за автомобили над 12 т.\r\nОбходен маршрут: през Своге. Срок до 31.03.2018 г.; \r\nпът ІІ-82 Костенец-Самоков от км 0+000 до км 39+176 – забранява се транзитното движение на товарни МПС с обща маса над 10 т в двете посоки. Срок до 30.09.2018 г; \r\nпът ІІІ-3701 в участък от км 16+600 /край с. Ямна/ до км 22+300 /г-ца ОПУ Ловеч/ – затворен, поради свлачища. Срок до 30.09.2018 г.\r\nОбходен маршрут: път II-37 /Етрополе/-Лъга-Джурово-път I-3 /Джурово-Ябланица/-граница ОПУ Ловеч-път III-358 /Ябланица-Гложене/-път III-3701/ Гложене-Черни Вит/;\r\nпът ІІІ-8001 Беренде извор-Беренде от км 4+700 до км 9+410 – забранено е движението на МПС, поради намален габарит на пътното платно. Срок 01.09.2018 г.; път ІІІ-8102 Чибаовци-Свидня от км 10+000 до км 16+750 – затворен участък, поради активирали се свлачища. Срок до 30.09.2018 г.\r\nОбходен маршрут: до Чибаовци да се ползва път II-81; до Бучин проход-път III-164 Бучин проход-Искрец-Свидня. \r\nРемонтни дейности: \r\nДвижението по път II-18 /Софийски околовръстен път/ се осъществява двупосочно в едно платно от км 26+610 до км 31+058, поради ремонтни дейности.\r\nПърви етап - от км 27+210 до км 29+920 – пълно затваряне за ремонт на дясно платно от км 27+810 до км 29+400. Превозните средства ще се движат двупосочно в ляво платно. Скоростта на движение се ограничава на 50 км/час.;\r\nВтори етап - от км 26+100 до км 30+000 – пълно затваряне за ремонт на ляво платно от км 26+610 до км 29+400. Превозните средства ще се движат двупосочно в дясно платно. Скоростта на движение се ограничава на 50 км/час.;\r\nТрети етап - от км 28+820 до км 31+490 – пълно затваряне за ремонт на дясно платно от км 29+400 до км 31+058. Превозните средства ще се движат двупосочно в ляво платно. Скоростта на движение се ограничава на 50 км/час.;\r\nЧетвърти етап - от км 26+100 до км 31+540 – пълно затваряне за ремонт на ляво платно от км 29+400 до км 31+058. Превозните средства ще се движат двупосочно в дясно платно. Скоростта на движение се ограничава на 50 км/час.;\r\nПети етап - връзка с АМ „Хемус” - затваря се ляво платно от км 0+000 до км 0+489. Скоростта на движение се ограничава на 30 км/час.;\r\nШести етап - връзка с АМ „Хемус” - затваря се дясно платно от км 0+000 до км 0+489. Скоростта на движение се ограничава на 30 км/час. Срок до 15.11.2017 г.\r\nОПУ-Стара Загора:\r\nВременно са въведени следните ограничения за движение на МПС: \r\nПът II-55 прохода на Републиката – затворен за МПС над 12 т. \r\nОбходен маршрут: Котленски проход. Срок до 15.11.2017 г.\r\nПът II-55 Гурково-В. Търново – затворен за преминаване на МПС в гр. Гурково. \r\nОбходен маршрут: \r\n- Движението на МПС до 12 т в посока север-юг преминава по път II-55 /Проход на \r\nРепубликата/ до км 55+800, където се отклонява през четвъртокласния път IV- 53438 Димовци-Николаево до кръстовището с подбалканския път I-6:\r\n- Движението на МПС до 12 т в посока юг-север се пренасочва по градската улична мрежа на гр. Гурково. Срок до 15.11.2017 г.\r\nПът ІІІ-807 затворен мост над р. Марица при км 7+600 в с. Скобелево.\r\nОбходни маршрути:\r\n- път ІІ-66 Поповица-Плодовитово-Първомай-Скобелево;\r\n- път ІІ-66 Чирпан-Плодовитово-Първомай-Скобелево;\r\n- Скобелево-Първомай-Плодовитово-път ІІ-66.\r\nПът ІІІ-5031 Опан-Гълъбово – забранено движението на МПС над 10 т. \r\nОбходен маршрут: път І-5 Стара Загора-Димитровград и път ІІІ-554 Раднево-Гълъбово.\r\nРемонтни дейности: няма.\r\nПът II-57: движението по път II-57 Стара Загора – Раднево се извършва двупосочно в участъците от км 0+250 до км 11+075 в посока с.Сърнево и от км 12+460 до км 31+881 в посока гр.Раднево поради извършване на частични ремонтни дейности на асфалтова настилка ,рязане на храсти и почистване на банкети.Срок до 31.10.2017г.\r\nОПУ-Търговище:\r\nВременно са въведени следните ограничения за движение на МПС:\r\nПът II-49 Търговище-Разград от км 9+800 до км 11+832 и от км 11+942 до км 30+658 – ограничено движение за всички МПС, поради строително-монтажни дейности. \r\nОбходен маршрут: път II-74 /Търговище-Попово/-с. Въбел-с. Здравец-с. Подгорица- път II-51 -гр. Лозница-път I-2 /Разград-Шумен/-Разград и обратно. Срок до 31.10.2017 г.\r\nПът III-4082 Капище-Банковец от км 0+000 до 11+300 – ограничено е движението на МПС над 3,5 т, поради ремонтни дейности на мостово съоръжение. Срок до 30.04.2018 г.\r\nРемонтни дейности: \r\nПът II-51 Попово-Дралфа от км 64+368 до км 71+418 – ремонтни дейности. Срок до  31.12.2017 г.\r\nОПУ-Хасково:\r\nВременно са въведени следните ограничения за движение на МПС:\r\nПът III-5009 Козлец-Кърджали от км 0+000 до км 26+080 – ограничено е движението на МПС над 12 т. Срок до 20.12.2017 г.\r\nРемонтни дейности: няма.\r\nОПУ-Шумен:\r\nВременно са въведени следните ограничения за движение на МПС: \r\nПът ІІІ-731 Радко Димитриево-Друмево – ограничено движение на МПС над 10 т., поради свлачищни процеси. Срок до 21.05.2018 г.\r\nОбходен маршрут: Шумен-Овчарово-Друмево.\r\nРемонтни дейности:\r\nПът III-701: Движението по път III-701 Секулово – Нови пазар в участъка на с. Никола Козлево се осъществява в една лента поради цялостен превантивен ремонт. Срок до 27.10.2017 г.\r\nПът III-7004:  движението по път III-7004 Дулово – Шумен в участъка от с. Хитрино до с. Струйно от км 0+000 до км 9+000 се осъществява в една лента поради ремонтни дейности. Срок до 31.10.2017 г.  \r\nОПУ-Ямбол:\r\nВременно са въведени следните ограничения за движение на МПС:\r\nПът ІІІ-7008 Елхово-Изгрев от км 2+440 до км 2+560 – затворен за движение, поради компрометирано експлоатационно състояние на дървен мост над р. Тунджа. Движението е пренасочено по изграден обходен път до моста с ограничение на скоростта до 30 км/ч. Срок до 31.12.2017 г.\r\nРемонтни дейности:\r\nПът III-7008: движението по път III-7008 Елхово – Изгрев от км 2+440 до  км 2+560 е ограничено, поради лошо експлоатационно състояние на дървен мост над р. Тунджа.\r\nОбходен маршрут: По изграден обходен път до моста с ограничение на скоростта до 30 км/ч. Срок до 31.12.2017 г.\r\nПът ІІІ-7008 с. Малък Манастир – с. Голям Манастир от км 18+059 до км 18+127 се осъществява в една лента, поради пропаднала настилка и пропаднал насип. Срок до 31.12.2017 г.\r\nОпасност от падащи камъни: Искърско дефиле; Кресненско дефиле; проход на Републиката; път І-1 /Е-79/ Мездра-Ботевград, Видин-Монтана и в участъците от км 321+400 до км 321+500 и от км 352+650 до км 352+750; път I-4 София-Варна при с. Пролаз и Коритна-Български Извор-Микре; път I-5 /Е 85/ В. Търново-Дряново-Габрово-Шипка; път І-6 Коняво-разклон Клапаровци и София-Карлово-Бургас, проходи „Козница” и „Стражата”; път I-8 при кръстовище за с. Габровица; път I-9 Крушевец-М.Търново; път II-16 Ребърково-Своге-Нови Искър; път ІІ-19 Симитли- Г. Делчев; път II-35 Троян-Кърнаре; път II-37 Пещера-Батак-Ш. Поляна; път II-53 Стара река-Сливен; път ІІ-62 Самоков-Дупница /местност Дервена/; път ІІ-82 Самоков-София /Г.Окол-Пасарел-Кокаляне/; път II-84 Варвара-гара Костандово /кръстовище за Св. Петка/; път ІІ-86 Асеновград-Смолян; път ІІІ-102 Превала-Монтана; път ІІІ-104 Бобошево-Четирци; път ІІІ-107 Рила-Рилски Манастир; път III-305 Дерманци-Торос-Гложене; път ІІІ-488 Градец-Ичера-Сливен; път ІІІ-601 Горановци-Олтоманци; път ІІІ-606 в района на Копривщица; път ІІІ-622 Друмохар-Ваксево; път III-842 Юндола-Голямо Белово; път ІІІ-861 Юговско ханче-Югово-Лъки-Здравец; път ІІІ-865; Стояново-Ардино; път ІІІ-866 Смолян-Кричим-Стамболийски-път І-8; път ІІІ-3011 стената на яз. „Ал. Стамболийски”; път ІІІ-8611 Белица-Загражден, всички пътища на област Смолян; път II-55 от км 34+900 до км 45+000 на Прохода на Републиката има опасност от свличане на скални и земни маси; път ІІ-73 Шумен-Карнобат има опасност от свличане на скални и земни маси. Шофьорите да се движат с повишено внимание по тези участъци.", "date": "2017.10.24", "title": "Актуална пътна пътна обстановка"}
{"url": "http://www.focus-news.net/news/2017/10/24/2449715/api-po-pat-ii-73-lozarevo-prilep-rishki-prohod-vremenno-dvizhenieto-se-osashtestvyava-v-edna-lenta-poradi-razpilyan-tovar-na-platnoto.html", "text": "Временно движението се осъществява в една лента по път II-73  Лозарево - Прилеп /\"Ришки\" проход/ се осъществява в една лента поради разпилян товар на платното. Шофьорите да се движат с повишено внимание и съобразена скорост, спазвайки указанията на служителите на \"Пътна полиция\".", "date": "2017.10.24", "title": "АПИ: По път II-73  Лозарево - Прилеп /\"Ришки\" проход/ временно движението се осъществява в една лента поради разпилян товар на платното"}
{"url": "http://www.focus-news.net/news/2017/10/24/2449716/predstoyashti-sabitiya-v-stranata-za-24-oktomvri-agentsiya-fokus.html", "text": "***\r\nОт 12.00 часа министърът на регионалното развитие и благоустройството г-н Николай Нанков и кметът на Община Разлог инж. Красимир Герчев ще прережат лентата на обновената сграда на СУ „Братя Каназиреви“ на ул. „Любен Каравелов“ 12.\r\n***\r\nОт 13.00 часа министърът на младежта и спорта Красен Кралев, кметът на София Йорданка Фандъкова, изпълнителният директор на търговското дружество „Академика 2011 ЕАД“, което стопанисва съоръжението Борислав Тодоров и волейболната легенда Владимир Николов ще присъстват на откриването на реновираните зали и плувния басейн на спортен комплекс „Академика 4 км“.\r\n***\r\nОт 10.00 часа ще започне заседанието на Министерски съвет.\r\n***\r\nОт 09.00 часа Германо-Българската индустриално-търговска камара (ГБИТК) организира информационно събитие на тема „Практическо приложение на новия регламент за защита на личните данни“ в зала „Варна“ на Интерпред-СТЦ София. \r\n***\r\nОт 09.30 часа Германо-Българската индустриално-търговска камара (ГБИТК) и международната консултантска фирма eclareon GmbH организират конференция на тема „Германски технологии за повишаване на енергийната ефективност в индустрията и приложението им в България“ в зала „София“ на Гранд Хотел София.\r\n***\r\nОт 09.30 часа ще се проведе седмичното заседание на съдийската колегия към Висшия съдебен съвет.\r\n***\r\nОт 09.30 часа 15-и състав на Софийски градски съд ще заседава по делото срещу Р. Логвиненко, обвинен, че е организирал нападението над Алексей Петров (чл.116 НК).\r\n***\r\nОт 09.30 часа 26-и състав на Софийски градски съд ще заседава по делото срещу В. Димитров, Л. Абланска и М. Стоилова, обвинени в длъжностно присвояване в особено големи размери.\r\n***\r\nОт 09.30 часа 16-и състав на Специализирания наказателен съд ще заседава по делото срещу С. Бонев, Х., Ангелов и др., на които са повдигнати обвинения за организиране и ръководене на организирана престъпна група.\r\n***\r\nОт 10.00 часа в зала Г1 на Интерпред ще се проведе обсъждане  на Алтернативния бюджет на БСП в сферите: социална политика и здравеопазване. Участие ще вземат  председателят на Съвета по социална политика към НС на БСП Емилия Масларова, председателят на Съвета по здравеопазване - Асен Златев и Антон Кутев- зам.-председател на ПГ на \"БСП за България\" и председател на комисията по жалбите на гражданите в Народното събрание.\r\n***\r\nОт 10.00 часа Софийски градски съд ще заседава по мярката за неотклонение на С. Василев от Кочериново.\r\n***\r\nОт 10.00 часа в зала „Средец“ на „София Хотел Балкан“ ще се проведе лекция за глобалните икономически тенденции, перспективите в отношенията между Япония и Европейския съюз и значението им за България. Лектор ще бъде проф. Мотошиге Ито, преподавател във Факултета по международни социални науки в университета „Гакушуин“, почетен професор на Токийския университет и специалист в областта на международната икономика.\r\n***\r\nОт 10.00 часа 18-и състав на Специализирания наказателен съд ще заседава по делото срещу А. Димитров, Д. Славов и др., на които са повдигнати обвинения за организиране и ръководене на организирана престъпна група.\r\n***\r\nОт 10.00 часа 12-и състав на Специализирания наказателен съд ще заседава по делото срещу М. Милков, М. Тръвнева и др., на които са повдигнати обвинения за организиране и ръководене на организирана престъпна група.\r\n***\r\nОт 10.00 часа 10-и състав на Специализирания наказателен съд ще заседава по делото срещу Р. Чолов и П. Иванова, на които са повдигнати обвинения за организиране и ръководене на организирана престъпна група.\r\n***\r\nОт 10.30 часа в Детския център на Столична библиотека ще се състои среща с авторката Зорница Иванова и героите на книгата „Мая и концертът на талантите“, а с художника Христо Кърджилов ще рисуват красиви български носии.\r\n***\r\nОт 10.30 часа 18-и състав на Специализирания наказателен съд ще заседава по делото срещу М. Басей, Б. Зафиров и Х. Чичев, на които са повдигнати обвинения за организиране и ръководене на организирана престъпна група, създадена с цел разпространение на наркотични вещества.\r\n***\r\nОт 10.30 часа 17-и състав на Специализирания наказателен съд ще заседава по делото срещу Добрин Д., Николай И. и др., на които са повдигнати обвинения за организиране и ръководене на организирана престъпна група.\r\n***\r\nОт 11.00 часа в зала „Триадица“ на Гранд хотел „София“ ще се проведе конференция на тема „Бежанската криза и развитието на миграционните процеси“.  Дискусията ще бъда отрита от кмета на София Йорданка Фандъкова, регионалния директор за Югоизточна Европа на фондация „Ханс Зайдел“ д-р Клаус Физингер, Лоредана Теодореску от „Вилфрид Мартенс“ център и председателя на Комисия по вътрешна сигурност и обществен ред в НС и председател на ПГ на ПП ГЕРБ Цветан Цветанов.\r\n***\r\nОт 11.00 часа в зала „Изток” на Народното събрание ще се проведе кръгла маса на тема „Родителите – конфликтите – агресията и закрилата на децата“.\r\n***\r\nОт 11.00 часа в зала „Киото“ на хотел „Маринела“ заместник-министърът на регионалното развитие и благоустройството Валентин Йовев ще участва в бизнес дискусията „Property, идеи & инвестиции“.\r\n***\r\nОт 11.00 часа в Националния пресклуб на БТА ще се бъде представено новото допълнено издание на „Българите са в основата на човешката цивилизация“ на проф. Евгений Сачев.\r\n***\r\nОт 11.00 часа в Столична библиотека ще бъдат открити изложбите „Колекции от личните библиотеки на Константин Стоилов, Кирил Христов, Петко Тихолов, Васил Пундев“ и „Картини от грамофона“.  \r\n***\r\nОт 11.00 часа в сградата на Националния археологически институт с музей при БАН ще се проведе пресконференция повод откриването на изложбата „Злато и бронз. Метали, технологии и контакти в Източните Балкани през бронзовата епоха“.\r\n***\r\nОт 11.30 часа в зала „Средец“ на хотел „Централ“ ще бъде представена международната инициатива „Calciosociale“- специално разработени футболни правила възпитаващи във взаимно уважение и толерантност между различните социални и етнически групи на обществото. \r\n***\r\nОт 13.00 часа 4-ти състав на Специализирания наказателен съд ще заседава по делото срещу М. Георгиева, А. Ангелов и др., на които са повдигнати обвинения за организиране и ръководене на организирана престъпна група.\r\n***\r\nОт 13.30 часа 26-и състав на Софийски градски съд ще заседава по делото срещу\r\nА. Гинев (бивш зам.-министър на транспорта), И. Илиев (бивш депутат от ДПС) и О. Георгиев, обвинени в безстопанственост.\r\n***\r\nОт 13.30 часа 16-и състав на Специализирания наказателен съд ще заседава по делото срещу М. Милков, Р. Драгнев и др., на които са повдигнати обвинения за организиране и ръководене на организирана престъпна група. \r\n***\r\nОт 14.00 часа в Дома на Европа ще се проведе годишната конференция „Умни градове, умни домове, умни идеи“.\r\n***\r\nОт 15.00 до 17.00 часа народният представител от „БСП за България“ проф. Георги Михайлов и общинският съветник Владимир Данев ще бъдат на разположение на софиянци в постоянната приемна на БСП – София на ул. „Леге“ №10.\r\n***\r\nОт 17.00 часа в зала „Георги Кирков“ в централата на партията на ул. „Позитано“ 20 ще се проведе дискусията за бюджетната политика в областта на младежта и спорта. На нея ще присъства  председателят на Съвета по политиката за младежта и спорта към НС на БСП и депутат от ПГ на левицата Иван Ченчев. \r\n***\r\nОт 17.00 часа в Нова конферентна зала на СУ „Св. Климент Охридски“ ще бъде представен 38-ият документален сборник от поредицата „Из архивите на ДС” - Държавна сигурност и IX Световен младежки фестивал 1968 г.\r\n***\r\nОт 17.30 часа лектори от благотворителна инициатива „Бъдители“ Биляна Панталеева, Гена Събева и Явор Панталеев ще гостуват на Университет по архитектура, строителство и геодезия (УАСГ). Събитието е част от програмата по случай 75-годишнината на УАСГ.\r\n***\r\nОт 18.00 часа в Столичната библиотека ще се проведе поетична вечер на Георги Константинов.\r\n***\r\nОт 20.00 часа в зала 1 на НДК с микрофона на световната сензация Адел ще пее естрадната легенда Мая Нешкова.\r\n***\r\nОт 09.00 часа народният представител от ПП ГЕРБ Ивелина Василева ще се срещне с граждани в офиса на партията на ул. „Станционна“ 44.\r\n***\r\nОт 17.00  часа в зала 601 на административната сграда на Общината ще се състои представяне и публично обсъждане на проекта на Културен календар на Община Асеновград за 2018 г.\r\n***\r\nОт 11.00 часа ще бъде открита фотоизложбата „Интердисциплинарно изследване на култовата приемственост“, която представя резултати от изследванията на Университетския научно-изследователски център за древни европейски и източносредиземноморски култури при ЮЗУ \"Неофит Рилски\".\r\n***\r\nОт 19.30 часа в зала „Пейо Яворов“ ще се състои концерт на Владимир Ампов – Графа.\r\n***\r\nОт 10.00 часа в сградата на Областна администрация Варна,  ще се проведе семинар на тема „Координационен механизъм за помощ и подкрепа на пострадали от домашно насилие–път към дългосрочното прекратяване на домашното насилие”, организиран от Фондация „SOS-семейства в риск” и Фондация „Асоциация Анимус”.\r\n***\r\nОт 13.30 часа народният представител от БСП проф. Анелия Клисарова ще приема граждани в централата на БСП в града на ул. „Македония“ 33.\r\n***\r\nОт 18.00 часа в зала „Европа“ на Фестивален и конгресен център ще се проведе втората вечер от филмовия фестивала „SOFIA BITING DOCS“.\r\n***  \r\nОт 13.30 часа в сградата на бившето Родилно отделение /в Стара болница/ Специализираната болница за активно лечение по кардиология във Велико Търново ще даде пресконференция във връзка с реализирането на проект. \r\n***\r\nОт 11.00 часа в Заседателната зала на Областна администрация – Враца ще се проведе кръгла маса на тема „Реформи в социалната сфера, промени в политиката на ТЕЛК и представяне на програми за трудова заетост“. \r\n***\r\nОт 17.00 часа в Конферентната зала на Общински съвет-Враца ще се проведе обществена консултация във връзка с приемане на проекти за за изменение и допълнение на Наредба за определянето и администрирането на местните такси и цени на услуги и права на територията на община Враца,  Наредба за организация на движението при кратковременно платено паркиране – „Синя зона и Наредба за превоз на пътници и условия за пътуване с превозни средства, собственост на „Тролейбусен транспорт-Враца“ ЕООД на територията на Община Враца.\r\n***\r\nОт 10.00 часа в читалището на селото ще се проведе публично осъждане на доклад за оценка на въздействието върху околната среда \r\nкъм инвecтициoннo пpeдлoжeниe: „Разработване и усвояване на находище „Спасово” в блок „Добрич”, включващо четири участъка: „Рогозина”, „Чернооково”, „Калина” и „Рогозина изток” за проучване и добив на природен газ на територията на област Добрич”.\r\n***\r\nОт 17.00 часа в читалището на селото ще се проведе публично осъждане на доклад за оценка на въздействието върху околната среда \r\nкъм инвecтициoннo пpeдлoжeниe: „Разработване и усвояване на находище „Спасово” в блок „Добрич”, включващо четири участъка: „Рогозина”, „Чернооково”, „Калина” и „Рогозина изток” за проучване и добив на природен газ на територията на област Добрич”.\r\n***\r\nОт 10.00 часа в залата на Общинска администрация Девин ще се проведе информационна среща на ОИЦ-Смолян и Национална служба за съвети в земеделието – Смолян за представяне на актуални възможности за европейско финансиране.\r\n***\r\nОт 17.30 часа в Дом-паметник „Йордан Йовков“ ще бъде представен  сборникът „Йовковите архиви разказват. Документи и спомени“.\r\n***\r\nОт 17.30 часа в театър „Минко Балкански“ към Средно училище „Христо Ботев“ в Нова Загора ще се състои среща с граждани и представители на местната власт по повод 10-годишнината от членството на България в Европейския съюз и предстоящото Българско председателство на Съвета на Европейския съюз, организирана от областния управител Чавдар Божурски.\r\n***\r\nОт 10.00 часа в Дома на учените ще бъде открита инициативата „Кариера за нова ERA”.\r\n***\r\nОт 16.00 часа в офиса на ГЕРБ в район „Тракия” в блок 91 общинският съветник в Общински съвет – Пловдив Иван Вичков ще приема граждани.\r\n***\r\nОт 18.00 часа председателят на общински съвет Пловдив Савина Петкова ще връчи  отличието \"Почетен гражданин на град Пловдив\", с което е удостоен Петър Анастасов  на официална церемония в Дом на културата „Борис Христов“.\r\n***\r\nОт 15.30  часа във фоайето на Доходно здание ще ще стане ясен изборът на идейна концепция за изграждането на паметник на Васил Левски в Парка на възрожденците.\r\n***  \r\nОт 12.30 часа, в Мултимедийната зала на Градска библиотека ще се проведе музикална викторина с учениците от VII клас на ОУ „Филип Сакелариевич“. \r\n***  \r\nОт 17.30 часа на Камерната сцена в ПБНЧ „Еленка и Кирил Д. Аврамови 1856“ ще се проведе среща с Любен Димитров и книгата му „Рибите не виждат бяло“. \r\n***\r\nОт 11.00 часа в зала „Сирак Скитник“ ще се състои награждаването на участниците в Традиционния ученически конкурс за рисунка „Аз и моят град“.\r\n***\r\nОт 19.00 часа балетът на Държавна опера-Стара Загора ще открие официално своя нов творчески сезон с балета „Лебедово езеро“ от П.И.Чайковски.\r\n***\r\nОт 10.30 часа Областен информационен център – Ловеч организира открита приемна на която ще представи пред заинтересовани лица  възможности за кандидатстване с проектни предложения по процедури и мерки, които предстои да бъдат отворени до края на 2017 г. по Оперативните програми и Програмата за развитие на селските райони (ПРСР).\r\n***\r\nОт 12.00 часа в Община Хасково ще се проведе встъпителна пресконференция по проект „Равни в старта“. \r\n***\r\nОт 14.00 часа в залата на Общинска администрация Чепеларе ще се проведе информационна среща на ОИЦ-Смолян и Национална служба за съвети в земеделието – Смолян за представяне на актуални възможности за европейско финансиране.\r\n***\r\nОт 10.00 часа в зала 203 в общината ще се проведе редовен брифинг.\r\n***\r\nОт 10.30 часа в зала 304 в общината ще се проведе заседание на Постоянната комисия „Здравеопазване и социална политика“.\r\n***\r\nОт 16.00 часа в Младежки дом ще се проведе заседание на  Постоянната комисия „Младежки дейности и спорт”.\r\n*** \r\nОт 18.30 часа във фоайе \"1300 години България\" на ДКТ „Васил Друмев“ ще се състои обществено представяне на новия директор на театъра Димитър Димитров.", "date": "2017.10.24", "title": "Предстоящи събития в страната за 24 октомври (Агенция „Фокус”)"}
{"url": "http://www.focus-news.net/news/2017/10/24/2449717/the-diplomat-donald-tramp-mozhe-da-razgleda-nay-golemiya-voenen-korab-na-yaponiya-po-vreme-na-poseshtenieto-si-v-aziya-prez-noemvri.html", "text": "Президентът на САЩ Доналд Тръмп е поканен да разгледа най-големият кораб на японските Морски сили за самоотбрана(ЯМСС) – хеликоптероносачът JS Izumo, водещият кораб от клас Izumo, по време на визитата си в Япония следващия месец, предава азиатскотихоокеанското англоезично електронно издание The Diplomat, като се позовава на публикации в японската преса.\r\nТръмп може бъде първият американски президент посетил този кораб, класифициран като хеликоптероносач, за да бъдат омаловажени бойните му способности. Плавателният съд е спуснат на вода през март 2015 година. Източник от японското правителство заяви, във връзка с предстоящата визита на американския президент Доналд Тръмп, че Изумо е кораб, символизиращ военното сътрудничество между Япония и САЩ и отбранителните възможности на Япония.\r\nКорабът е част от Първа ескортна флотилия на ЯМСС, базирана в Йокосука, префектурата Канагава, където е и домът на американския самолетоносач USS Ronald Reagan. Визитата на Доналд Тръмп е предвидена за 5-7 ноември, като той ще се срещне с японския премиер Шиндзо Абе и император Акахито, както и с други висшестоящи служители на правителството. Все още не е ясно, дали американският президент е приел поканата да разгледа Изумо в Йокосука.\r\nПревод и редакция:", "date": "2017.10.24", "title": "The Diplomat: Доналд Тръмп може да разгледа най-големия военен кораб на Япония по време на посещението си в Азия през ноември"}
{"url": "http://www.focus-news.net/news/2017/10/24/2449718/nimh-dnes-valezhite-shte-prodalzhat-maksimalnite-temperaturi-shte-sa-mezhdu-11-i-16.html", "text": "Днес валежите ще продължат. Значителни ще са в централните и източните райони от страната, докато в западните временно ще отслабнат. Това съобщи за Агенция \"Фокус\" Христо Христов, дежурен синоптик в Националния институт по метеорология и хидрология (НИМХ) към Българската академия на науките (БАН). Вятърът ще е слаб до умерен от северозапад, в източните райони - от югоизток, но до края на деня ще се ориентира от североизток и ще започне да се усилва. Температурите ще се понижат още и в повечето райони максималните ще са между 11° и 16°, в София около 11°.\r\nНад Черноморието ще бъде облачно и дъждовно. Ще духа умерен югоизточен вятър, който до края на деня ще се ориентиря от североизток и ще започне да се усилва. Максималните температури ще са 15° - 17°. Температурата на морската вода е 17° - 19°. Вълнението на морето ще е 3-4 бала.\r\nВ планините ще бъде облачно, ветровито с валежи от дъжд, над 1800 метра – от сняг. Ще духа силен, временно и бурен вятър от изток-югоизток. Максималната температура на височина 1200 метра ще е около 9°, на 2000 метра – около 2°.\r\nАтмосферното налягане в сутрешните часове е значително по-ниско от средното за месеца. През деня ще се повишава, но ще остане по-ниско.", "date": "2017.10.24", "title": "НИМХ: Днес валежите ще продължат, максималните температури ще са между 11° и 16°"}
{"url": "http://www.focus-news.net/news/2017/10/24/2449719/sport-olivie-zhiru-poluchi-nagradata-ferents-pushkash-za-nay-krasiv-gol-prez-2017-godina.html", "text": "Нападателят на Арсенал Оливие Жиру получи наградата „Ференц Пушкаш“, давана от ФИФА за отбелязването на най-красив гол през календарната година. Французинът спечели с изпълнението си срещу Кристъл Палас на 1 януари, когато отправи акробатичен удар, в стил „Удара на скорпиона“. Той получи приза си на гала-вечер в английската столица Лондон.", "date": "2017.10.24", "title": "Спорт: Оливие Жиру получи наградата „Ференц Пушкаш“ за най-красив гол през 2017 година"}
{"url": "http://www.focus-news.net/news/2017/10/24/2449720/vitsepremierat-ekaterina-zaharieva-shte-razgovarya-s-ministara-na-pravosadieto-i-pazitel-na-darzhavniya-pechat-na-frantsiya-nikol-belub.html", "text": "Заместник министър-председателят по правосъдната реформа и министър на външните работи на Република България Екатерина Захариева е на двудневно посещение във Франция. Това съобщиха от пресцентъра на Министерството на външните работи. Днес Екатерина Захариева ще разговаря с министъра на правосъдието и пазител на държавния печат на Франция Никол Белубе в рамките на работна закуска. \r\nДипломатическите отношения между Република България и Френската република са установени на 8 юли 1879 г. През юли 2008 г. двете страни подписаха Споразумение за стратегическо партньорство, което включва Политическа декларация и Пътна карта и обхваща всички сфери на двустранното сътрудничество. \r\nБългария и Франция поддържат отлични отношения на стратегическо партньорство и активен диалог, както в двустранен план, така и по въпроси от общ интерес в рамките на ЕС и НАТО. Политическият диалог на високо и най-високо равнище през последните години се развива динамично. \r\nНа 24 и 25 август в България на работно посещение бе френският президент Еманюел Макрон. Във Варна той се срещна с президента Румен Радев и с министър-председателя Бойко Борисов. \r\nПреди това - на 6 юни 2017 г., се състоя работно посещение на министър-председателя Бойко Борисов във Френската република, в рамките на което българският премиер разговаря с френския президент. \r\nНа 27 юни 2016 г. на посещение в Париж бе президентът Росен Плевнелиев. \r\nНа 27 октомври 2016 г. Екатерина Захариева, в качеството си на правосъден министър, бе на работно посещение във Франция, където се срещна с колегата си Жан-Жак Юрвоа, с Генералния секретар на Франция по европейските въпроси Филип Леглиз-Коста и с държавния секретар по европейските въпроси Арлем Дезир. \r\nПоследната визита на български външен министър във Френската република бе на 6 септември 2016 г., когато министър Даниел Митов се срещна с френския министър на външните работи и сътрудничеството Жан-Марк Еро. \r\nМежду България и Франция съществува активно оперативно взаимодействие в областта на противодействието на организираната престъпност, незаконната миграция, тероризма, както и много добър експертен обмен. От 10 години към министъра на вътрешните работи на България има назначен френски съветник. \r\nФранция е сред водещите външнотърговски партньори на България. През последните години икономическите отношения между двете страни бележат положително развитие, като в сферата съществува все още нереализиран потенциал. За период от 10 години, двустранният стокообмен се е увеличил с 61.2%, като българският износ за Франция се е увеличил два пъти. Франция заема 6-о място в българския износ и 10-о място сред водещите държави във вноса. Френската република се нарежда на 12-о място по размер на преките инвестиции в България. По данни на БНБ през първото тримесечие на 2017 г. са извършени нетни плащания в размер на 17 млн. евро. Потенциал за френски инвестиции има в областта на енергетиката, управлението на води и отпадъци, изграждането на инфраструктурни обекти, машиностроенето, хранително-вкусова промишленост, биологичното земеделие, лозаро-винарския бранш и други. \r\nТуристическият сектор също се развива динамично. Наблюдава се засилване на туристическия обмен между двете страни. В периода януари-юни 2017 г. България е посетена от 47 260 френски туристи, което е ръст от 30.7% в сравнение със същия период на 2016 г. Ръст бележи и броят на българските туристи, посетили Франция. В периода януари-юни 2017 г. те са 19.3% повече в сравнение с 2016 г. \r\nСътрудничеството в областта на науката, образованието и културата между България и Франция е особено интензивно. То се осъществява на базата на подписани Културна спогодба и Спогодба за научно и техническо сътрудничество. Двете страни работят и по тригодишни Програми за сътрудничество в областта. \r\nВ България работят десет френскоезични информационно-документационни центъра. Гимназиите с интензивно изучаване на френски език са 47, като дипломите на завършилите 22 български гимназии с преподаване на френски език се признават при постъпване във френски университети. Успешно функционират Френският лицей „Виктор Юго” в София и Международното франкофонско училище „Шарл Перо” във Варна. Във Франция разпространението на българския език е поверено на Националния институт за източни езици и цивилизации в Париж. Във френската столица функционират три български училища, а в Лион - българско училище и детска градина. Лекторат по български език има в университета „Екс-Марсилия”. \r\nОт октомври 1993 г. България е пълноправен член на Движението на франкофонските страни, преименувано през 1997 г. на Международна организация на Франкофонията. Шест франкофонски департамента функционират успешно към български висши учебни заведения, а в София активна дейност развива Френски институт. \r\nНа 31 януари 2012 г. в Париж беше подписано Споразумение за сътрудничество между музея „Лувър” и Министерството на културата на България. Осъществени бяха редица значими изложби в София (на музея „Пти Пале” през 2012 г., на Жул Паскин през 2013 г., „Роден - метаморфози” през 2014 г.). На 14 май 2015 г. в музея Лувър бе открита изложбата „Епопея на тракийските царе. Археологически открития в България”, а в периода на представянето на експозицията в Париж се проведе Български културен сезон. \r\nБългарската общност във Франция наброява между 20 000 и 25 хиляди души по официални данни.", "date": "2017.10.24", "title": "Вицепремиерът Екатерина Захариева ще разговаря с министъра на правосъдието и пазител на държавния печат на Франция Никол Белуб"}
{"url": "http://www.focus-news.net/news/2017/10/24/2449721/ministar-nikolay-nankov-i-kmetat-na-obshtina-razlog-inzh-krasimir-gerchev-shte-otkriyat-obnovenata-sgrada-na-su-bratya-kanazirevi.html", "text": "От 12.00 часа ще се състои официална церемония по откриване на обновената сграда на СУ „Братя Каназиреви“ – гр. Разлог. В церемонията ще участват министърът на регионалното развитие и благоустройството Николай Нанков и инж. Красимир Герчев, кмет на Община Разлог, ще присъстват жители и гости на общината.  Това съобщиха от пресцентъра на Общината.\r\nСъбитието е част от дейностите заложени по проект „Повишаване на енергийната ефективност на обществените сгради в град Разлог - сгради на образователната инфраструктура”, Договор за безвъзмездна финансова помощ BG16RFOP001-2.001-0027-C01, финансиран по Оперативна програма „Региони в растеж” 2014-2020 г., съфинансирана от Европейския съюз чрез Европейския фонд за регионално развитие. Общата стойност на проекта, по който ще се осигури съвременна, икономически и енергийно ефективна  среда в две общински училища – СУ „Братя Каназиреви“ - град Разлог и ОУ “Никола Парапунов“ - град Разлог е 1 830 015.25 лева, от които Европейското съфинансиране е в размер на 1 543 780.57, националното съфинансиране е 272 431.86, собственото съфинансиране е 13 802.82 лева.\r\nВ проекта са включени дейности за подобряване на енергийната ефективност на сградата на СУ „Братя Каназареви” – град Разлог,  чрез прилагане на цялостен пакет от мерки, които да доведат до гарантирано намаляване на енергопотреблението и да създадат необходимите условия за използване на възобновяеми енергийни източници, като важен фактор на устойчивото развити, както и до подобряване на експлоатационните характеристики на сградата и работната среда в съответствие с всички съвременни изисквания за осигуряване на качество и ефективност на работния процес.", "date": "2017.10.24", "title": "Министър Николай Нанков и кметът на Община Разлог инж. Красимир Герчев ще открият обновената сграда на СУ „Братя Каназиреви“"}
{"url": "http://www.focus-news.net/news/2017/10/24/2449722/tass-kongresat-na-kitayskata-komunisticheska-partiya-izbra-nov-sastav-na-tsk-i-distsiplinarna-komisiya.html", "text": "Деветнадесетият конгрес на Китайската комунистическа партия (ККП) избра нов състав на Централния комитет (ЦК) на партията и Централна комисия за проверка на дисциплината(ЦКПД). Това обяви председателят на ККП Си Дзинпин, по време на последното пленарно заседание на конгреса, предава ТАСС.\r\nОсвен това, Си, както и председателят на Държавния съвет на Китай Ли Кецян, ще влязат в състава на ЦК на ККП. Този ръководен орган на партията ще избере ново Политбюро(ПБ) на ЦК на ККП и постоянен комитет на ПБ, по време на първия пленум на новия състав в сряда.\r\nКонгресът утвърди и отчетен доклад за дейността на предишния състав на ЦК на ККП и ЦКПД.\r\nПревод и редакция:", "date": "2017.10.24", "title": "ТАСС: Конгресът на Китайската комунистическа партия избра нов състав на ЦК и дисциплинарна комисия"}
{"url": "http://www.focus-news.net/news/2017/10/24/2449723/pravitelstvoto-shte-obsadi-dopalni-sredstva-za-ministerstvo-na-pravosadieto-za-2017-g.html", "text": "На днешното правителствено заседание кабинетът ще обсъди проект на постановление за одобряване на допълнителни разходи по бюджета на Министерството на правосъдието за 2017 г.\r\nПо време на заседанието ще бъдат разгледани и промени в закона за народните читалища.\r\nКабинетът ще решава дали да приеме проект на закон за изменение и допълнение на закона за преминаването през и пребиваването на територията на република България на съюзнически и чужди въоръжени сили.", "date": "2017.10.24", "title": "Правителството ще обсъди допълни средства за Министерство на правосъдието за 2017 г."}
{"url": "http://www.focus-news.net/news/2017/10/24/2449724/haskovo-na-gkpp-kapitan-andreevo-ima-6-km-kolona-ot-tovarni-avtomobili-na-izhod.html", "text": "На българо-турската граница трафикът е интензивен на изход. На ГКПП \"Капитан Андреево\" има 6 км колона от товарни автомобили, а на ГКПП \"Лесово\" 3 км. Това сочат данни към 06.00 часа, публикувани в сайта на ГД \"Гранична полиция.\r\nНа границата с Румъния на ГКПП \"Дунав мост-Видин\" трафикът е интензивен на изход от товарни автомобили.\r\nНа българо-сръбската граница, българо-македонската граница и българо-гръцката граница трафикът е нормален на всички контролно-пропускателни пунктове.\r\nФериботът Оряхово - Бекет се движи само през светлата част на деня поради ниското ниво на река Дунав.", "date": "2017.10.24", "title": "Хасково: На ГКПП \"Капитан Андреево\" има 6 км колона от товарни автомобили на изход"}
{"url": "http://www.focus-news.net/news/2017/10/24/2449725/afp-kitayskata-komunisticheska-partiya-pribavi-imeto-na-si-dzinpin-kam-konstitutsiyata-na-kitay.html", "text": "Китайската комунистическа партия (ККП) прибави името на председателят на ККП Си Дзинпин към конституцията на Китай, потвърждавайки статутът му на най-изявен лидер на страната от десетилетия, предава AFP.\r\nСи председателства дълга сесия на партийния конгрес, който се провежда по два пъти за едно десетилетие. Делегатите, 2300 на брой, одобриха единодушно поправка в конституцията, поставяща името на Си Дзинпин до тези на Мао Дзедун и Дън Сяопин.\r\nПревод и редакция:", "date": "2017.10.24", "title": "AFP: Китайската комунистическа партия прибави името на Си Дзинпин към конституцията на Китай"}
{"url": "http://www.focus-news.net/news/2017/10/24/2449726/prodalzhava-uchastieto-na-zamestnik-ministar-denitsa-nikolova-v-regulyarnite-sreshti-na-generalnite-direktori-v-oblastta-na-teritorialnoto-sblizhavane-i-gradskite-vaprosi-v-talin.html", "text": "Заместник-министърът на регионалното развитие и благоустройството Деница Николова участва в регулярните срещи на Генералните директори в областта на териториалното сближаване и градските въпроси. Срещите се провеждат в град Талин, Естония, която председателства Съвета на ЕС и е организатор на форума. Това съобщиха от пресцентъра на Министерството на регионалното развитие и благоустройството.\r\nПо време на срещите ще се акцентира върху териториалното сближаване и предизвикателствата пред граничните райони и намаляващите като население зони в ЕС и ще се състои дебат относно бъдещия преглед на Териториалния дневен ред 2020. По отношение на градското развитие ще се проведат дискусии относно напредъка в изпълнението на Градския дневен ред на ЕС и в работата на сформираните партньорства за неговото изпълнение. Участниците във форума ще обсъдят и темата за дигитализация на управлението и услугите в градските райони.\r\nВ рамките на срещите и провежданите дискусии заместник-министър Николова ще представи планираните инициативи от страна на МРРБ, предвиждани по време на Българското председателство на Съвета на ЕС през първата половина на 2018 година.", "date": "2017.10.24", "title": "Продължава участието на заместник-министър Деница Николова в регулярните срещи на Генералните директори в областта на териториалното сближаване и градските въпроси в Талин"}
{"url": "http://www.focus-news.net/news/2017/10/24/2449727/predstoyashti-mezhdunarodni-sabitiya-za-24-oktomvri-agentsiya-fokus.html", "text": "В Каталуния заплашват, че ще обявят независимост, ако Мадрид се опита да наложи директен контрол над автономната област.\r\n*** Новоизбраният германски парламент ще проведе първата си сесия.\r\n*** Върховният съд на Великобритания ще проведе прослушване за разширяването на правото на аборт в Северна Ирландия.\r\n*** Френският президент Еманюел Макрон ще посрещне египетския президент Абдел Фатах ал Сиси.\r\n*** В Португалия ще се гласува вот на недоверие за правителството, заради горските пожари, които обхванаха страната.\r\n***Гръцкият външен министър Никос Кодзиас ще посети Турция за разговори с турския си колега Мевлют Чавушоглу.\r\n*** Унгарският премиер Виктор Орбан ще изнесе реч за бъдещето на Европа и евроскептицизма в германския град Пасау.", "date": "2017.10.24", "title": "Предстоящи международни събития за 24 октомври ( Агенция „Фокус“ )"}
{"url": "http://www.focus-news.net/news/2017/10/24/2449728/denyat-24-oktomvri-v-svetovnata-istoriya.html", "text": "През 1956 г., ден след началото на въстанието в Унгария, срещу еднопартийната диктатура, съветски танкове навлизат в Будапеща и бунтът е потушен. Министър-председателят на страната (заемащ поста от 1953 г.) Имре Над (Наги) застава на страната на въстаналия унгарски народ. След потушаването на бунта емигрира в Белград. Връща се в Унгария, където е осъден на смърт и е обесен.\r\nПрез 1945 г. влиза в сила уставът на ООН, подписан на 26 юни 1945 г. на конференцията в Сан Франциско от представителите на 50 държави. Денят е обявен за международен ден на ООН, отбелязва се от 1948 г. \r\nПрез 1944 г. умира Луи Рено – френски изобретател и индустриалец, основател на голямата френска автомобилна компания – “Рено”.\r\nПрез 1929 г. цените на Нюйоркската борса се сриват, като са разпродадени 13 млн. акции. Денят е наречен \"черният четвъртък\". През следващите три години цените на акциите в САЩ продължават да падат. Международен ден на ООН (1945 г.)\r\n2015 г.\r\nВулканът Бардарбунга в Исландия изригва. Местният метеорологичен институт повишава равнището на опасност от „оранжево“ на „червено“ - максималната степен на опасност за въздухоплаването в района над вулкана.\r\n2014 г.\r\nВицепрезидентът на Гугъл 57-годишният Алан Юстас подобрява световният рекорд за скок от стратосферата от височина 41 километра подобрявайки постижението на Феликс Баумгартнер (38 969 м) на 14 октомври 2012 г. Юстас отваря парашута на 9 хиляди метра след 5 минутно свободно падане. На 90-ата секунда от свободното падане преминава скоростта на звука. Експериментът е извършен без спонсори.\r\n2012 г.\r\nВластите в Казан провеждат мащабна антитерористична акция в резултат на което загиват трима човека.\r\n2011 г.\r\nЕвропейските лидери се договарят, че банките в еврозоната се нуждаят от 108 млрд. евро до юни 2012 г.\r\n2008 г.\r\nЕкипажът на Експедиция 17 — Сергей Волков, Олег Кононенко и космическият турист Ричард Гариът на борда на капсула Союз ТМА-12 се приземяват в 9:37 сутринта, на 55 мили северно от Аркалък, Казахстан. Транспортирани са до космическия център в Байконур с хеликоптер и след това летят до Звездното градче, Московски регион. От 12 до 24 октомври 2008 г. Ричард Гариът се намира в околоземна орбита като космически турист на Международната космическа станция. \r\n2003 г.\r\nКонкорд извършва последния си пътнически полет, закривайки ерата на свръхзвуковия авиотранспорт, поне до момента.\r\n1998 г.\r\nСъветът по безопасност на ООН приема резолюция No. 1203, постановяваща правителството на Югославия да изтегли незабавно войските си от Косово.\r\n1996 г.\r\nВ Южен Виетнам при наводнение загиват 118 души.\r\n1994 г.\r\nПо време на визита на президента на Украйна Леонид Кучма в Канада е пописан украинско-канадски договор за дружба и сътрудничество.\r\n1992 г.\r\nВ Москва е създаден Фронт за Национално Спасение.\r\n1990 г.\r\nГорно-Алтайската автономна област се провъзгласява за република.\r\nПриета е декларация за държавния суверенитет на Казахстан, в която казакската националност е обявена за доминираща.\r\n1983 г.\r\nАмериканските войски завземат Гренада.\r\n1971 г.\r\nТайван е изключен от ООН.\r\n1962 г.\r\nНикита Хрушчов в лично послание до Джон Кенеди се съгласява да изтегли от Куба съветските ракети в случай на отказ от САЩ за завладяване на Куба.\r\n1960 г.\r\nНа стартовата площадка при изпитание на нова ракета загива командирът на ракетните войски на СССР – маршал Неделин, както и още 90 души.\r\n1956 г.\r\nДен след началото на въстанието в Унгария срещу еднопартийната диктатура, съветски танкове навлизат в Будапеща и бунтът е потушен. Министър-председателят на страната (заемащ поста от 1953 г.) Имре Над (Наги) застава на страната на въстаналия унгарски народ. След потушаването на бунта емигрира в Белград. Връща се в Унгария, където е осъден на смърт и е обесен.\r\nСлед като по време на Втората световна война Унгария участва на страната на Германия, през 1944 г. в условията на съветско военно присъствие в Дебрецен се сформира революционно правителство, което обявява война на Германия. На 1 февруари 1946 г. Унгария е провъзгласена за република; установява се тоталитарен режим на управление под ръководството на Унгарската комунистическа партия. През 1949 г. страната става член на Съвета за икономическа взаимопомощ (СИВ), през 1955 г. на Варшавския договор. През 1989 г. съветският модел на управление се проваля напълно, социалната и политическа система рухва, установява се демократичен парламентарен режим. През 1990 г. изборите са спечелени от демократичната опозиция.\r\n1952 г.\r\nДуайт Айзенауер обявява война на Корея – “кръстоносен поход срещу комунизма”.\r\n1947 г.\r\nМюсюлмански сепаратисти обявяват за независима държава индийската провинция Кашмир.\r\n1945 г.\r\nВлиза в сила уставът на ООН, подписан на 26 юни 1945 г. на конференцията в Сан Франциско от представителите на 50 държави. Денят е обявен за международен ден на ООН, отбелязва се от 1948 г. Целите на ООН, записани в Устава са: поддържане на международния мир и сигурност, предотвратяване и премахване на заплахите за мира и прекратяване на агресивните актове, уреждане или разрешаване с мирни средства на международни спорове или ситуации, които могат да доведат до нарушаване на мира, развиване на дружеските отношения между нациите чрез уважаване принципа на равноправието и самоопределянето на народите, осъществяване на сътрудничество при разрешаване на международни проблеми от икономически, социален, културен и хуманитарен характер; уважаване правата на човека и основните свободи за всички без разлика на раса, пол, език и религия; осъществяване на централизация чрез съгласуване действията на държавите, насочени към достигане на тези цели.\r\n1931 г.\r\nЛеонид Брежнев постъпва в КПСС.\r\n1929 г.\r\nЦените на Нюйоркската борса се сриват, като са разпродадени 13 млн. акции. Денят е наречен \"черният четвъртък\". През следващите три години цените на акциите в САЩ продължават да падат. До към края на 1932 г. те падат на 20% от стойността си през 1929 г. Много банки са обявени в неплатежоспособност – до 1933 г., около 11 000 от 25 000 банки на САЩ фалират. Всичко това води до силно свиване на разходите и намаляване на търсенето, а оттам и на производството. Рязко се увеличава и безработицата. До 1932 г., продуктът на американското производство е паднал на 54% от нивото си през 1929 г., а броят на безработните нараства на 12–15 милиона, или 25–30% от работната сила.\r\nИкономически крах обхваща всички индустриализирани райони от света и продължава до около 1939 г.\r\n1922 г.\r\nИрландският парламент приема конституцията на самостоятелната държава Ирландия.\r\nИрландия (Ейре), Ирландска република (ирландски Eire, Poblacht na h-Eireann, английски Ireland, Irish Republic) е държава в Западна Европа; заема 5/6 от остров Ирландия. Административно Ирландия се дели на държавата Ирландия (Ейре) и Северна Ирландия (Ълстер), която е част от Великобритания. Площта й е 70 283 кв. км., населението – 3 540 000 жители (към 1996 г.), от които 95% са католици и 5% са англикани. Официалните езици са ирландски и английски. Столица на страната е Дъблин. Паричната единица е евро (до 2002 г. ирландска лира). Състои се от 4 исторически провинции; административно е разделена на 26 графства; като самостоятелни административни единици са отделени гр. Дъблин, Корк, Лимерик, Уотърфорд, Дан Лъри. До 1921 г. е владение на Великобритания, в периода 1921-1937 г. е неин доминион, от 1937 г. е независима държава Ейре, и от 1949 г. е Република Ирландия. Действащата конституция е приета чрез плебисцит на 29 декември 1937 г. Глава на държавата е президент, избиран от населението за срок от 7 години. Висш законодателен орган е двукамарен парламент. Ирландия е разположена на остров Ирландия в Атлантическия океан и Ирландско море, без североизточната част, където е Северна Ирландия.\r\nПрез IV в. преди Христа Ирландия е населена с келтски племена. През III в. се формират 5 кралства. През V в. ирландското население приема християнството. От VIII в. започват нападенията на норманите, които са разбити през 1014 г. от ирландския крал Бриан Бору. В 1175 г. Хенри II Английски налага властта си. През XVI-XVII в. избухват въстания на ирландския народ. В края на XVII в. Ирландия е превърната окончателно в английска провинция; през 1800 г. е обявено присъединяването на Ирландия към Великобритания. В резултат на избухналото през 1916 г. Ирландско въстание, борбата за независимост довежда до съставяне на първото ирландско правителство начело с Де Валера. През 1937 г. е приета нова конституция, която провъзгласява Ирландия за независима държава, на 18 април 1949 г. за независима република, която излиза от Общността. Северна Ирландия остава във Великобритания; през ноември 1985 г. е сключен англо-ирландски договор за статута на тази територия.\r\n1920 г.\r\nВ четирите канадски провинции е приет “сухият закон”.\r\n1917 г.\r\nЛидерите на болшевиките Зиновиев и Каменев изпращат до всички инстанции писмо, в което разкриват плановете на Ленин да организира въоръжено въстание.\r\n1916 г.\r\nЧасти на Трета армия овладяват Черна вода (Румъния).\r\n1916 г.\r\nХенри Форд въвежда в своята фабрика равно заплащане на труда на мъжете и жените.\r\n1914 г.\r\nОт 24 октомври 1914 г. до 25 септември 1916 г. Славянското благотворително дружество изпраща хуманитарна санитарна мисия в Русия, в района на Кавказ, ръководена от д-р Марков.\r\n1912 г.\r\nСедма пехотна дивизия и Родопският отряд получават задача да овладеят Солун.\r\n1902 г.\r\nОколо шест хиляди души загиват в резултат на изригването на вулкана Санта-Мария в Гватемала.\r\n1885 г.\r\nЗапочва Цариградската посланическа конференция на Великите сили по повод Съединението.\r\n1877 г.\r\nРуски гвардейски части под командването на генерал Й. Гурко превземат с. Горни Дъбник. Прекъсва се комуникацията на Плевенския гарнизон с турския тил. По същото време руски и турски отряди водят ожесточени боеве при с. Телиш.\r\nРуско-турската освободителна война (1877-1878 г.) е война между Русия и Турция, довела до освобождаването на по-голямата част от българския народ от османско иго и до възстановяването на българската държава. Предизвикана е от подема на националноосвободителните движения на Балканите (въстанието в Босна и Херцеговина (1875-1878 г.), с което започва т. нар. Източна криза, Старозагорското въстание (1875 г.), Априлското въстание (1876 г.) в България) и широкото обществено движение в тяхна подкрепа. Целта на Русия е да подпомогне революционното движение в стремежа си да засили своето влияние на Балканите и да премахне някои неблагоприятни за нея последици от Кримската война (1853-1856 г.).\r\n1877 г.\r\nРусия полага усилия за уреждане на Източната криза по дипломатически път. За целта по нейна и на Англия инициатива се свиква Цариградската конференция (1876-1877 г.). След нейния неуспех войната става неизбежна. \r\nВъв войната Русия дава 200 000 убити, изчезнали, починали и ранени. Същността на този факт не се променя от субективните намерения на царизма, дори след като се допусне, че войната избухва, за да бъдат осъществени експанзионистичните планове на руския царизъм.\r\nБългарският народ участва много активно във войната. Наред с Българското опълчение, в хода на войната възникват спонтанно множество въоръжени отряди (с около 35 000 бойци). Тяхното участие с основание се смята за продължение на националната революция, и то вече не като саможертва, а като свещен дълг, като върховна повеля. Участието на българския народ не се ограничава само в съпроводителни акции по време на войната като продоволствена помощ, разузнавателни сведения, битова и медицинска подкрепа. Българите спомагат за успешното провеждане на много бойни операции и по този начин се превръщат в действена сила, във фактор за спечелване на победата над Османската империя и освобождението на България.\r\n1861 г.\r\nИзпраща се първата транс американска телеграма от Калифорния до президента Ейбрахам Линкълн във Вашингтон.\r\n1859 г.\r\nАнглийският кораб “Роял Чартър” се разбива в скали близо до Ливърпул. В резултат загиват 456 души.\r\n1854 г.\r\nВ битката при Балаклава (Крим) англичаните отблъскват руската армия, която идва на помощ на обсадения Севастопол.\r\n1836 г.\r\nПатентован е кибритът.\r\n1813 г.\r\nСключен е Хюлистанския договор между Русия и Иран. Русия получава правото да държи военен флот в Каспийско море.\r\n1797 г.\r\nСилно земетресение разрушава столицата на Перу – Лима.\r\n1795 г.\r\nПолша престава да съществува като държава (до 1918 г.) след третото й разпределение между Русия, Прусия и Австрия.\r\nПрез XVII-XVIII в. централната власт в Полша е в упадък, водят се неуспешни войни с Швеция. През 1793 г. се извършва частична подялба на Полша между Русия, Прусия и Австрия; през 1794 г. се състои неуспешно освободително въстание начело с Т. Косцюшко, довело до нова подялба през 1795 г., в резултат на която Полша престава да съществува. През 1807 г. Наполеон I създава васално Варшавско херцогство върху отнетите от Прусия земи. Виенският конгрес (1814-1815 г.) прави нова подялба: върху част от Варшавското херцогство създава Полско кралство, което предава на Русия, а други части разпределя между Прусия и Австрия. През 1830-1831 г. и 1863-1864 г. поляците правят неуспешни опити да отхвърлят руския царизъм. По време на Първата световна война Кралство Полша е окупирано от Германия и Австро-Унгария. През ноември 1918 г. Полша е обявена за независима държава.\r\n1648 г.\r\nФранция и Свещената римска империя подписват Вестфалския мир, който слага край на Тридесетгодишната война (1618-1648 г.) – политически и религиозен конфликт, довел до общоевропейска война, в която вземат участие испанските и австрийските Хабсбурги, германските католически князе (поддържани от Полша и папата), от една страна и коалиция от германските протестантски князе, Франция, Швеция, Дания (поддържани от Англия, Холандия и Русия), от друга страна. Войната преминава през четири периода: Чешко-пфалцки период (1618-1624 г.), който се изразява в покоряване на Чехия от Хабсбургите; Датски период (1625-1629 г.) – поражение на датския крал Кристиан IV, вследствие на което почти цяла Германия минава под контрола на Хабсбургите; Шведски период (1630-1635 г.) - след победи (1631-1632 г.) на шведския крал Густав II Адолф завършва с поражение на Швеция; Френско-шведски период (1635-1648 г.) - превъзходство на антихабсбургската коалиция след влизането на Франция във войната. Войната завършва с Вестфалския мир (1648 г.), след който политическата хегемония в Европа преминава към Франция. Войната води до пълна икономическа разруха на всички немски държави взели участие в нея.\r\n1586 г.\r\nШотландската кралица е осъдена на смърт.\r\n1071 г.\r\nМихаил VII Дука става император на византийската империя. Той е племенник на император Константин Х Дука. Наричан е Парапинак - крадец, защото нарежда да се продава жито с по-малка мярка от законната. По време на управлението му империята е подложена на нападения от норманите в Италия и на селджукските турци в Мала Азия. Поддържа добри отношения с папа Григорий VII, но не успява да се съюзи със Запада за борба срещу селджукските турци. Свален е от престола след бунт на армията и назначен за ефески митрополит. Умира в манастир през 3 април 1078 г.\r\n732 г.\r\nФранките разбиват арабите при Пуатие. По този начин те спират тяхното придвижване в Европа.\r\n439 г.\r\nВандалите начело с Гензерих завземат най-големия римски център в Африка – Картаген и основават своето кралство.\r\nКартаген (от финикийски Кардащ - нов град) е робовладелска държава в Северна Африка, подчинила (VII-IV в. преди Христа) значителна част от африканското крайбрежие, Южна Испания и много острови в Средиземно море. Основана е през 814 г. преди Христа от финикийски мореплаватели. Скоро става голям търговски център. Картаген е олигархична държава, властта е в ръцете на отделни аристократични групировки, които се борят помежду си за властта и се редуват в управлението. Законодателната власт е в ръцете на Съвета на десетте (преобразуван в средата на V в. преди Христа в Съвет на тридесетте) и на Съвета на старейшините (разширен в средата на V в. преди Христа от 100 до 300 члена). Върховната изпълнителна власт е в ръцете на 2 изборни магистрата. За контрол на дейността на магистратите и на воинските началници е създаден Съвет на 104-те. Магистратите се избират измежду “знатните и богатите”. Като силна централизирана държава Картаген утвърждава господството си в Западното Средиземноморие. След завладяването на Сицилия (началото на III в. преди Христа) се сблъскват интересите на Картаген и Рим. Това става причина за избухването на I-ва Пуническа война (264-241 г. преди Христа). След войната Картаген разширява владенията си в Испания. По време на II-ра Пуническа война (218-201 г. преди Христа) Рим и Картаген воюват за господство в Западното Средиземноморие. След редица успешни кампании и битки картагенците са победени от римските легиони в битката при Зама (202 г. преди Христа). Картаген сключва мирен договор и отстъпва всички територии в Испания на Рим. Договорът задължава Картаген да не воюва без разрешението на Рим. Застрашени от икономическото могъщество на Картаген, римляните започват III-та Пуническа война (149-146 преди Христа), в резултат на която след 3-годишна обсада Картаген е превзет и разрушен; жителите му са продадени в робство. Картагенската култура произлиза от финикийската и е повлияна от културата на Египет и Гърция.На тази дата с родени: \r\n1882 г.\r\nРоден е Имре (Емерих) Калман - унгарски оперетен композитор. Живее и работи във Виена. Автор е на популярните оперети “Царицата на чардаша”, “Баядерка”, “Графиня Марица”, “Принцесата на цирка” и др. Музиката му е свързана с унгарската фолклорна традиция. Умира на 30 октомври 1953 г. в Париж.\r\n1814 г.\r\nРоден е Рафаел Карера - диктатор на Гватемала от 1839 г. Президент на страната от 1844 до 1848 г. и от 1851 г.(от 1854 г. - пожизнен). Умира на 4 април 1865 г.\r\n1804 г.\r\nРоден е Вилхелм Едуард Вебер - немски физик, работил в областта на електричеството и магнетизма. Професор в университетите в Хале, Гьотинген и Лайпциг; разработва абсолютната система на електричните и магнитните единици. Теоретично доказва закона за взаимодействие на движещи се заряди; един от авторите на хипотезата за прекъсваемост на електрическия заряд и електрическия строеж на веществото. На неговото име е наречена единицата за магнитен поток. Умира на 23 юни 1891 г. в Гьотинген.\r\n1632 г.\r\nРоден е Антони ван Льовенхук - холандски натуралист, основоположник на научната микроскопия, член на Лондонското кралско дружество (от 1680 г.). Занимава се с търговия. Шлифова оптични стъкла, които дават от 150 до 300 пъти увеличение. С помощта на подобни \"микроскопи\" Льовенхук пръв наблюдава и описва сперматозоидите (1677 г.), бактериите (1683 г.), еритроцитите (червените кръвни телца), а също отделни растителни и животински клетки, яйца и зародиши, мускулна тъкан и много други части и органи на повече от 200 вида растения и животни. Пръв описва партеногенезата при отделен вид насекоми (1695-1700 г.). Стои на позициите на преформизма, като защитава мнението, че формираният зародиш се съдържа в \"анималкулата\" (сперматозоида). Отрича възможността за самозараждане. Умира на 26 август 1723 г.На тази дата умират:\r\n2013 г.\r\nУмира испанският певец Маноло Ескобар.\r\n2011 г.\r\nПочива Джон Маккарти - бащата на термина „изкуствен интелект” (английски: \"Artificial Intelligence\"), предложен през 1955 г. на Дартмутската конференция.\r\n2005 г.\r\nУмира Роза Паркс, американска общественичка по правата на човека.\r\n1948 г.\r\nУмира Франц Лехар – унгарски оперетен композитор. Роден е на 30 април 1870 г. Възпитаник е на Пражката консерватория, известно време е военен капелмайстор. Живее и работи във Виена. Създава 1 опера (\"Кукушка\"). Автор е на популярни оперети (около 30), които се играят с голям успех по цял свят: \"Веселата вдовица\", \"Граф фон Люксембург\", \"Ева\", \"Циганска любов\", \"Синята мазурка\", \"Фраскита\", \"Най-после самичка\", \"Кло-Кло\" и др.\r\n1944 г.\r\nУмира Луи Рено – френски изобретател и индустриалец, основател на голямата френска автомобилна компания – “Рено”.\r\n1938 г.\r\nУмира Ернст Барлах - германски скулптор, график и писател. Роден е на 2 януари 1870 г. Илюстрира свои съчинения и \"Фауст\" от Гьоте (1923 г.); автор е на паметници в Кьолн и Магдебург.\r\n1725 г.\r\nУмира Алесандро Скарлати - италиански композитор. Роден е на 2 май 1660 г. Работи като капелмайстор в Рим и Неапол. Виден представител на неаполитанската оперна школа. Автор на 115 опери от типа на италианска “опера сериа” (“сериозна опера”), съставени от последователно редуване на лирични арии и речитативи. По-известни произведения: “Розуара”, “Пир и Деметрий”, “Митридат Евпатор” и др. Утвърждава три частната ария да капо, установява типа на италианска оперна увертюра, състояща се от три части - бърза, бавна, бърза. Автор е на ок. 700 кантати, 200 меси, 20 оратории и др. музикални творби.\r\n1655 г.\r\nУмира абат Пиер Гасенди - френски математик и философ. Роден е на 22 януари 1592 г. в Шантерсие. Последовател е на материалистическата школа и горещ противник на Аристотел. Неговият сенсуализъм е изходната точка на модерния емпиризъм.За изготвянето на историческата справка на Агенция “Фокус” са използвани следните източници:\r\nЕнциклопедия “България” - Издателство на БАН, 1982 г.;\r\nЕнциклопедия “Британика” (2004 г.);\r\nБолшая Советская Энциклопедия (1970 г.);\r\nФамилна енциклопедия “Larousse”;\r\nИстория на Българите - Късно средновековие и Възраждане - Издателство “Знание” ЕООД, Книгоиздателска къща “Труд”, 2004 г.;\r\nИстория на Българите - От древността до края на XVI век - Издателство “Знание” ЕООД, Книгоиздателска къща “Труд”, 2003 г.;\r\nИстория на Българите - Българската дипломация от древността до наши дни - Издателство “Знание” ЕООД, Книгоиздателска къща “Труд”, 2003 г.; \r\nИстория на България по дати - Книгоиздателска къща “Труд”, 2003 г.;\r\nБългарски традиционен календар - БАН, Издателство Вион, 2002 г.;\r\nИстория на Балканите XIV - XX век - Издателска къща “Хермес”, 2002 г.;\r\nБългарска военна история - БАН, 1989 г.;\r\nИстория на войните в дати - Издателска къща “Емас”, 2001 г.;\r\nИстория на Русия - Книгоиздателска къща “Труд”, 2002 г.;\r\nИстория на Османската империя - Издателство “Рива”, 1999 г.;\r\nБългарска енциклопедия, БАН, Книгоиздателска къща “Труд”, 2003 г.;\r\nИсторически бюлетин – на “The New York Times”;\r\nИсторически бюлетин – на “The History Channel”;\r\nИсторически бюлетин – на “World of Quotes”;Исторически архив на Агенция “Фокус” - отдел “Архив и бази данни” и други.", "date": "2017.10.24", "title": "Денят 24 октомври в световната история"}
{"url": "http://www.focus-news.net/news/2017/10/24/2449729/bsp-shte-obsazhda-alternativniya-byudzhet-po-sektori.html", "text": "Обсъждане на Алтернативния бюджет на БСП в сферите социална политика и здравеопазване ще се проведе от 10:00 часа в зала Г1 на Интерпред в столицата. Това съобщиха от пресцентъра на БСП. Участие ще вземат председателят на Съвета по социална политика към НС на БСП Емилия Масларова, председателят на Съвета по здравеопазване - Асен Златев, и Антон Кутев - зам.-председател на ПГ на \"БСП за България\" и председател на комисията по жалбите на гражданите в Народното събрание.\r\nОт 17:00 часа в зала \"Георги Кирков\" в централата на партията на ул. \"Позитано\" 20 ще се проведе дискусията за бюджетната политика в областта на младежта и спорта. На нея ще присъства председателят на Съвета по политиката за младежта и спорта към НС на БСП и депутат от ПГ на левицата Иван Ченчев.", "date": "2017.10.24", "title": "БСП ще обсъжда Алтернативния бюджет по сектори"}
{"url": "http://www.focus-news.net/news/2017/10/24/2449730/nachalnikat-na-otbranata-general-leytenant-andrey-botsev-uchastva-v-konferentsiya-na-departamenta-po-otbranata-na-sasht.html", "text": "Продължава участието на началникът на отбраната генерал-лейтенант Андрей Боцев в двудневната конференция на тема: „Противодействие на насилието от екстремистки организации“. Форумът се организира от Департамента по отбраната на САЩ във Вашингтон. Това съобщиха от Министерство на отбраната.\r\nВ конференцията участват началници на отбраната от почти 80 държави от цял свят. Те ще дискутират и споделят идеи за обединяване на усилията за противодействие на насилието и екстремизма.", "date": "2017.10.24", "title": "Началникът на отбраната генерал-лейтенант Андрей Боцев участва в конференция на Департамента по отбраната на САЩ"}
{"url": "http://www.focus-news.net/news/2017/10/24/2449731/ria-novosti-rusiya-mozhe-da-organizira-proizvodstvo-na-helikopteri-v-meksiko.html", "text": "Министърът на промишлеността и търговията на Русия Денис Мантуров заяви, че в Мексико може да бъде организирано производството на руски хеликоптери, предава РИА Новости.\r\n„Срещнахме се с министъра на отбраната на Мексико и получихме подсказка – да разгледаме възможността за създаването на производство на хеликоптери в Мексико, разчитайки, по този начин, на пазара в Латинска Америка“, заяви Мантуров пред журналистите, докато разказваше за участието си в заседанието „Търговско-промишлен диалог между Русия и Мексико“ в Мексико сити.\r\nТой обеща, че след завръщането си в Русия ще изучи подробно този въпрос. „Ще анализираме това, в светлината на проведените разговори с министъра на икономиката на Мексико и (президентът на компаният Interjet Мигел) Алеман, в частта им за производството на компоненти, а може би и за разработката на нови направления в областта на авиацията, което се оказва много своевременно, за да разширим възможностите си за усвояване на пазарите в Латинска Америка“, отбеляза руският министър.\r\nПревод и редакция:", "date": "2017.10.24", "title": "РИА Новости: Русия може да организира производство на хеликоптери в Мексико"}
{"url": "http://www.focus-news.net/news/2017/10/24/2449732/zamestnik-ministar-valentin-yovev-shte-uchastva-v-biznes-diskusiyata-property-idei-investitsii.html", "text": "Заместник-министърът на регионалното развитие и благоустройството Валентин Йовев ще участва в бизнес дискусията „Property, идеи & инвестиции“, съобщиха от пресцентъра на Министерството на регионалното развитие и благоустройството. Дебатът се провежда в рамките на националната кампания „Новата BG икономика“ на вестник „24 часа“ и списание „.BG/Иноватор“. Участниците в него ще обсъдят какви са основните проблеми в сектора на строителното предприемачество, има ли конфликти между местната власт и предприемачите и как държавата може да помогне за решаването им, как да бъдат насърчени инвестициите и разкриването на нови работни места и как да се развиват големите градове. \r\nДискусията ще се проведе от 11.00 часа в зала „Киото“ на хотел „Маринела“ на бул. „Джеймс Баучер“ 100.", "date": "2017.10.24", "title": "Заместник-министър Валентин Йовев ще участва в бизнес дискусията „Property, идеи & инвестиции“"}
{"url": "http://www.focus-news.net/news/2017/10/24/2449733/konferentsiya-na-tema-bezhanskata-kriza-i-razvitieto-na-migratsionnite-protsesi-shte-se-provede-v-sofiya.html", "text": "Конференция на тема \"Бежанската криза и развитието на миграционните процеси\" ще се проведе в София. Това съобщиха от пресцентъра на ПП ГЕРБ. Форумът се организира съвместно от Сдружение „Граждани за европейски развитие на България“, фондация „Ханс Зайдел“ и Център за европейски изследвания „Вилфрид Мартенс“. Дискусията ще бъда отрита от председателя на Сдружение „Граждани за европейско развитие на България“ и кмет на София Йорданка Фандъкова, регионалния директор за Югоизточна Европа на фондация „Ханс Зайдел“ д-р Клаус Физингер, Лоредана Теодореску от „Вилфрид Мартенс“ център и председателя на Комисия по вътрешна сигурност и обществен ред в Народното събрание и председател на ПГ на ПП ГЕРБ Цветан Цветанов.\r\nПо време на конференцията специални презентации ще представят заместник-министърът на вътрешните работи Красимир Ципов, зам.-директорът на Главна дирекция \"Гранична Полиция\" в МВР Стоян Иванов и зам.-председателят на Държавна агенция за бежанците Даниел Инджиев. Изказвания и експертен опит по темата с управлението на бежански кризи и развитието на миграционните процеси ще представят още ръководителят на мисията на Международната организация по миграция в България Радослав Стаменков и директорът на Европейския институт Любов Панайотова. В конференцията ще вземат участие представители 13 чуждестранните посолствата и нас и на 7 неправителствени организации.\r\nФорумът ще се проведе от 11:00 часа, в Гранд хотел „София“, зала „Триадица“.", "date": "2017.10.24", "title": "Конференция на тема \"Бежанската криза и развитието на миграционните процеси\" ще се проведе в София"}
{"url": "http://www.focus-news.net/news/2017/10/24/2449734/nimh-oranzhev-kod-za-obilni-valezhi-e-v-sila-za-16-oblasti-na-stranata.html", "text": "Оранжев код за обилни валежи е в сила за 16 области на страната. Това сочи справка на сайта на Националния институт по метеорология и хидрология (НИМХ) към Българската академия на науките (БАН). Областите, за които е сила кодът са: Плевен, Ловеч, Пловдив, Смолян, Кърджали, Стара Загора, Габрово, Велико Търново, Русе, Разград, Търговище, Шумен, Бургас, Ямбол, Хасково и Сливен. В тях се очакват значителни валежи до 35-50 л/кв., а локално са възможни и количества и до 60 л/кв.м. Във Велико Търново, Русе, Разград, Търговище, Бургас, Ямбол, Сливен, Хасково и Кърджали има оранжев код и за силен вятър. Там поривите на вятъра ще достигнат до 15-20м/с. Във всички останали области на страната е в сила жълт код за валежи. В тях количествата от дъжд ще бъдат в порядъка между 15-30 л/кв. Локално са възмжни количества и до 40 л/кв.м. Жълт код за силен вятър има в областите Силистра, Добрич и Варна.", "date": "2017.10.24", "title": "НИМХ: Оранжев код за обилни валежи е в сила за 16 области на страната"}
{"url": "http://www.focus-news.net/news/2017/10/24/2449735/kragla-masa-na-tema-roditelite-konfliktite-agresiyata-i-zakrilata-na-detsata-shte-se-provede-v-narodnoto-sabranie.html", "text": "Кръгла маса на тема „Родителите – конфликтите – агресията и закрилата на децата“ ще се проведе в Народното събрание. Организатори са Комисията по въпросите на децата, младежта и спорта и Държавната агенция за закрила на детето. Това съобщиха от пресцентъра на Народното събрание. Това е вторият форум през 2017 г. в Народното събрание, на който ще се обсъждат въпроси, свързани с подкрепа на системата за закрила на децата. \r\nНа кръглата маса, която започва в 11.00 часа в зала „Изток” на Народното събрание, са поканени депутати, представители на държавни институции, на Националния съвет за закрила на детето и на неправителствените организации, които работят по проблемите на децата. \r\nНа първия форум, който беше през юли 2017 г., бяха представени становища на държавни институции и беше създадена работна група за изготвяне на промени в законодателството. Организаторите на кръглата маса изразяват увереност, че благодарение на съвместните усилия на всички институции и неправителствени организации в България ще бъдат създадени сигурни гаранции за спазване на правата на детето и за защита на неговите интереси.", "date": "2017.10.24", "title": "Кръгла маса на тема „Родителите – конфликтите – агресията и закрилата на децата“ ще се проведе в Народното събрание"}
{"url": "http://www.focus-news.net/news/2017/10/24/2449736/tass-ministrite-na-otbranata-na-yaponiya-i-rusiya-sa-obsadili-problemite-sas-severna-koreya.html", "text": "Министрите на отбраната на Япония и Русия, съответно Ицунори Онодера и Сергей Шойгу, са обменили мнения относно възможностите за реакция на ситуацията около Северна Корея, предава ТАСС, като се позовава на публикация в японските медии.\r\nСпоред нея, контактът между ръководителите на военните ведомства се е състоял на Филипините, където се проведе съвещание на министрите на отбраната на страните от Асоциацията на страните от югоизточна Азия (АСЕАН) и техни партньори. Подробности от разговора между министрите не са известни, но, както се съобщава в публикацията, Шойгу е заявил пред своя японски колега, че Русия не одобрява действията на Северна Корея и има намерение да съблюдава приетите против Пхенян санкции.\r\nПревод и редакция:", "date": "2017.10.24", "title": "ТАСС: Министрите на отбраната на Япония и Русия са обсъдили проблемите със Северна Корея"}
{"url": "http://www.focus-news.net/news/2017/10/24/2449737/denyat-24-oktomvri-v-balgarskata-istoriya.html", "text": "През 1912 г., по време на Балканската война, Седма пехотна дивизия и Родопският отряд получават задача да овладеят Солун. През 1877 г. руски гвардейски части под командването на генерал Й. Гурко превземат с. Горни Дъбник. Прекъсва се комуникацията на Плевенския гарнизон с турския тил. По същото време руски и турски отряди водят ожесточени боеве при с. Телиш.\r\n2004 г.\r\nНа територията на Ирак са ранени четирима български военнослужещи. Инцидентът става, когато военен конвой се връща от Хила в Кербала. На един от контролните пунктове при влизането в града се взривява устройство, поставено в камион. Старши сержант Владимир Пашов умира, в следствие на силна кръвозагуба, докато е транспортиран от полската база “Лима” за Багдад.\r\nСтарши сержант Владимир Неделев Пашов е роден на 8 юли 1969 г. в град София. Завършва ЕСПУ с преподаване на английски език. В Българската армия е сержант от 11 септември 1991 г. В последно звание - старши сержант, е от 4 май 1994 г. Служи в поделение 24 900 - Враждебна като старши механик.\r\nВладимир Пашов участва в мисии в на СФОР през 1998 г. и през 2000 г.\r\nТой е женен и има дъщеря.\r\nСъс заповед на министъра на отбраната старши сержант Владимир Неделев Пашов е произведен посмъртно в звание офицерски кандидат и е отличен с награден знак \"За вярна служба под знамената\" I степен.\r\n2002 г.\r\nВ периода 18 - 24 октомври във Варна се провежда юбилейният ХХV-ти фестивал \"Златната роза\", на който голямата награда получава филмът \"Емигранти\" на Ивайло Христов и Людмил Тодоров, а наградата за цялостно творчество – режисьорът Зако Хеския.\r\n2001 г.\r\nВ периода 22 - 24 октомври българският премиер Симеон Сакскобургготски прави първото си официално задгранично посещение. То е в Белгия, където освен с белгийския министър-председател се среща и с председателя на Европейската комисия Романо Проди, с генералния секретар на НАТО лорд Джордж Робъртсън и с комисаря по присъединяването Гюнтер Ферхойген. Сакскобургготски посещава и Страсбург.\r\n1989 г.\r\nВъншният министър Петър Младенов, член на Политбюро на ЦК на БКП, пише открито писмо, с което си подава оставката като външен министър. В писмото са формулирани обвинения срещу управлението на Тодор Живков, който е обвинен за дълбоката вътрешна и външнополитическа криза, в която е изпаднала България. Петър Младенов обвинява Тодор Живков, че със съпротивата си срещу съветската \"перестройка\" изолира България от Съветския съюз.\r\n1981 г.\r\nВ периода 17 - 24 октомври във Варна се провежда ІІ-ри световен анимационен филмов фестивал.\r\n1939 г.\r\nРазпуснато е на XXIV ОНС.\r\n1925 г.\r\nОтменя се военното положение, което е обявено от правителството след атентата в столичната катедрала \"Свети Крал\" (днес \"Света Неделя\"), извършен на 16 април същата година от БКП, при който са убити над 150 души (депутати, генерали и др.).\r\nСтроителството на катедралата \"Свети Крал\" започва през 1885 г. и завършва през 1886 г. Изградена е по проект на руския архитект Л. О. Василиев.\r\n1921 г.\r\nОбявено е \"усилено военно положение\" в Софийски, Кюстендилски и Петрички окръг, след като на 22 октомври македонски дейци на войводата Иван Бърльо убиват военния министър Александър Димитров край с. Козница в Конявската планина. \"Усиленото военно положение\" е отменено до \"обикновено военно положение\" на 5 февруари 1922 г., а на 14 март 1922 г. е вдигнато за цялата страна.\r\nАлександър Димитров (Брадата) е политически и държавен деец, съратник на Ал. Стамболийски. Роден е през 1873 г в с. Слокощица, Кюстендилско. Завършва Педагогическото училище в родния си град, след което е учител в редица села из окръга. Развива активна просветна дейност сред селяните – организира вечерни и неделни училища, читалища, курсове по тютюнопроизводство и овощарство. Помества дописки и статии във в. \"Земледелска защита\" (1899–1902 г.), \"Земледелско знаме\" (1902–1934 г.) и др. От 1908 г. до 1921 г. е непрекъснато депутат в Народното събрание от листата на БЗНС. През 1911 г. е осъден на 6 месеца затвор заради изявленията си срещу личния режим на цар Фердинанд I. По време на Първата световна война (1914–1918 г.) отново попада в затвора поради Деклозиеровата афера. В коалиционното правителство на Александър Стамболийски (1919–1920 г.) е министър на вътрешните работи и народното здраве. От юни 1921 г. е министър на войната. Александър Димитров поддържа близки контакти с левицата на македонското националноосвободително движение.\r\n1915 г.\r\nБългарските войски завземат Лесковац, а на 25 октомври - Алексинац.\r\nПърва Българска армия влиза в Ниш (временната сръбска столица) и пленява 20 000 сръбски войници и офицери.\r\n1914 г.\r\nОт 24 октомври 1914 г. до 25 септември 1916 г. Славянското благотворително дружество изпраща хуманитарна санитарна мисия в Русия, в района на Кавказ, ръководена от д-р Марков.\r\n1912 г.\r\nСедма пехотна дивизия и Родопският отряд получават задача да овладеят Солун.\r\n1886 г.\r\nПод руски натиск регентът Петко Каравелов подава оставка и е заменен на 1 ноември с Георги Живков.\r\nПетко Стойчев Каравелов е политически и държавен деец, редовен член на Българското книжовно дружество (днес Българска академия на науките). Роден е на 24 март 1843 г. в Копривщица. Брат е на Любен Каравелов. Завършва гимназия в Москва. Постъпва в Историко-филологическия факултет, а след това и в Юридическия факултет на Московския университет. В България се завръща заедно с руската армия през 1877 г. Назначен е за вицегубернатор на Видин, а по-късно става окръжен управител на Търново. Взема участие в работата на Учредителното събрание (1879 г.), където застава на либерални позиции. Избран е за председател на I-во Обикновено народно събрание. Дълги години участва активно в политическия живот на страната и заема отговорни държавни постове: министър на финансите (24 март – 28 ноември 1880 г.), министър-председател, министър на финансите и управляващ Министерството на правосъдието (28 ноември 1880 г. – 27 април 1881 г.). След извършването на държавния преврат (1881 г.) от княз Александър I Батенберг емигрира в Пловдив и продължава борбата за възстановяване на Търновската конституция. След премахване на режима на пълномощията се завръща в София. Като министър-председател и министър на финансите (29 юни 1884 г. – 9 август 1886 г.), министър на обществените строежи, пътищата и съобщенията (29 юни 1884 г. – 1 януари 1885 г.) и управляващ Министерството на вътрешните работи (21 март 1885 г. – 9 август 1886 г.) полага много усилия за международното признаване на Съединението на Източна Румелия с Княжество България (1885 г.). След детронацията на княз Александър I Батенберг е председател на временното правителство (12 – 16 август 1886 г.) и член на Регентството. По време на управлението на Стефан Стамболов (1887–1894 г.) е в опозиция и отстоява своите русофилски убеждения. След убийството на министър Христо Белчев (март 1891 г.) е осъден на дългогодишен затвор. Освободен е след амнистия през 1894 г. Един от ръководителите е на Либералната партия от нейното създаване. През 1896 г. той става основател и председател до края на живота си на Демократическата партия. Министър-председател е и министър на финансите (19 февруари – 21 декември 1901 г.) и е управляващ Министерството на народното просвещение (25 април – 21 декември 1901 г.). Под влияние на международната финансова криза и направените външни държавни заеми си подава оставката. Една година по-късно – на 24 януари 1903 г. умира.\r\nПо време на своето управление Каравелов се стреми към създаване на условия за замогване на селското население, прокарване на умерен протекционизъм, строги икономии и максимално използване на националните ресурси. Заедно с Марин Дринов и Костантин Иречек следи за развитието и субсидирането на Българското книжовно дружество и издаването на \"Сборник за народни умотворения, наука и книжнина\". Поставя началото на инициативата за създаване на Дружество за разпространение на полезни знания сред народа и на сп. \"Библиотека \"Свети Климент\".\r\n1885 г.\r\nЗапочва Цариградската посланическа конференция на Великите сили по повод Съединението.\r\n1877 г.\r\nРуски гвардейски части под командването на генерал Й. Гурко превземат с. Горни Дъбник. Прекъсва се комуникацията на Плевенския гарнизон с турския тил. По същото време руски и турски отряди водят ожесточени боеве при с. Телиш.\r\nРуско-турската освободителна война (1877-1878 г.) е война между Русия и Турция, довела до освобождаването на по-голямата част от българския народ от османско иго и до възстановяването на българската държава. Предизвикана е от подема на националноосвободителните движения на Балканите (въстанието в Босна и Херцеговина (1875-1878 г.), с което започва т. нар. Източна криза, Старозагорското въстание (1875 г.), Априлското въстание (1876 г.) в България) и широкото обществено движение в тяхна подкрепа. Целта на Русия е да подпомогне революционното движение в стремежа си да засили своето влияние на Балканите и да премахне някои неблагоприятни за нея последици от Кримската война (1853-1856 г.).\r\nРусия полага усилия за уреждане на Източната криза по дипломатически път. За целта по нейна и на Англия инициатива се свиква Цариградската конференция (1876-1877 г.). След нейния неуспех войната става неизбежна. \r\nВъв войната Русия дава 200 000 убити, изчезнали, починали и ранени. Същността на този факт не се променя от субективните намерения на царизма, дори след като се допусне, че войната избухва, за да бъдат осъществени експанзионистичните планове на руския царизъм.\r\nБългарският народ участва много активно във войната. Наред с Българското опълчение, в хода на войната възникват спонтанно множество въоръжени отряди (с около 35 000 бойци). Тяхното участие с основание се смята за продължение на националната революция, и то вече не като саможертва, а като свещен дълг, като върховна повеля. Участието на българския народ не се ограничава само в съпроводителни акции по време на войната като продоволствена помощ, разузнавателни сведения, битова и медицинска подкрепа. Българите спомагат за успешното провеждане на много бойни операции и по този начин се превръщат в действена сила, във фактор за спечелване на победата над Османската империя и освобождението на България.\r\n1873 г.\r\nВ Цариград излиза първият брой на в. \"Шутош\" - \"лист за шега и сатира\", редактиран от Петко Р. Славейков и Стамат Даскалов.\r\n1872 г.\r\nТурската полиция арестува Димитър Общи. Веднага след Арабаконашкия обир софийският управител Ахмед Мазхар паша предприема решителни мерки за разкриване на извършителите. След едномесечни издирвателни действия полицията успява да арестува всички участници в четата на Димитър Общи. Разпитите първоначално се водят в Орхание (днес Ботевград) и Тетевен, а впоследствие в София.\r\nДимитър Общи (Димитър Николов, Димитър Косовеца) е деец на националнореволюционното движение, помощник на Васил Левски. Роден е около 1835 г. в с. Дяково, Скопско (днес в Република Македония). През 1866 г. участва в Критското въстание (1866-1869 г.), след което известно време е при Джовани Гарибалди в Италия, обикаля из Черна гора и Сърбия, действа с чета из българските земи. Преди това през 1862 г. участва в Първата българска легия в Белград. Определен е от Българския революционен централен комитет за пръв помощник на Васил Левски. През 1871 г. се прехвърля на юг от р. Дунав и се включва в изграждането на Вътрешната революционна организация. Подтикван от амбицията за по-голяма власт, не спазва строго дисциплината, както се изисква в устава на организацията, и предприема даже фракционна борба против Васил Левски. С тези си действия създава сериозни трудности при изграждането на революционната мрежа в различните краища на страната. През есента на 1872 г. организира Арабаконашкия обир, който става причина за първите удари върху революционните комитети в Софийско, Орханийско (днес Ботевградско), Тетевенско и др. Заловен от османските власти и изправен пред съда, Димитър Общи прави пълни разкрития за дейността на ВРО в тези краища, смятайки, че по този начин обществеността в Европа ще прецени обира не като криминален, а като политически акт. Вместо това той допринася за разкриването на революционната мрежа в Западна България и за арестуването на голяма част от нейните дейци. Осъден е на смърт и е обесен в София на 16 януари 1873 г.\r\n1775 г.\r\nПавел Дованли български католически епископ, съставя ръкописен сборник с религиозни химни на говорим български език, разпространяван в преписи между българските католици “Книга, писана за Матея Пенчов от Амбарли да се учи и да учи и други”. Дованли принадлежи към редицата високообразовани български католически духовници, които по същото време съставят сборници с църковно-учително съдържание за нуждите на поверените им българи католици. През последните десетилетия започва проучването на тези сборници преди всичко заради добре съхранения говорим български език от втората половина на осемнадесети век.На тази дата са родени: \r\n1943 г.\r\nРоден е Симеон Борисов Щерев (Банана) – български музикант, флейтист, педагог. Свири на пиано и акордеон от детските си години, по-късно учи флейта в Средното музикално училище в София; завършва Българска държавна консерватория (БДК), специалност “Флейта” при Йордан Киндалов (1968 г.). От началото на 60-те години на XX в. свири в заведения и участва в джем сешъни, където се проявява като отличен импровизатор. Истинският му дебют е през 1967 г., когато заедно с Милчо Левиев, Л. Мицов и П. Славов (в квартет “Фокус”) печели наградата на критиката на джаз фестивала в Монтрьо. През 1968 г. след анкета, проведена сред водещи списания за жанра, е определен за най-добрия джаз флейтист в Европа, а немското списание “Джаз подиум” го поставя на второ място в света. По това време работи с тромбониста Алберт Мангелсдорф, с тромпетиста Мейнард Фъргюсън и с вибрафониста Божко Петрович; заедно с Чик Кърия прави записи за Радио Щутгарт. В края на 60-те и началото на 70-те години участва в много европейски фестивали и концертира активно. Работи 3 години в Швеция. Преподавател е и е доцент по флейта и импровизация в Естрадния отдел на Музикалната академия (от 1974 г.). \r\nНагради: на критиката и пресата от джаз фестивал в Монтрьо (1967 г.); в ежегодните международни джаз класации и анкети е поставян на челните места за флейта.\r\n1929 г.\r\nРоден е Йордан Димитров Радичков – български писател. Завършва гимназия в Берковица (1947 г.). Работи като кореспондент на в-к \"Народна младеж\" за Врачански окръг (1951 г.), редактор е във в-к \"Народна младеж\" (1952-1955 г.) и \"Вечерни новини\" (1955-1959 г.). Съветник е в Съвета за духовни ценности на нацията към Държавния съвет (от 1973 г.). Учредител и пръв председател е на Българо-шведското дружество за приятелство (1984-1991 г.); заместник-председател е на Съюза на българските писатели (1986-1989 г.). Участва в първата среща на българските писатели с френския президент Франсоа Митеран (1989 г.). Народен представител е в VII-мо Велико Народно Събрание (1990 г.). Среща се с папа Йоан-Павел II (1994 г.).\r\nПрисъдена му е международната италианска литературна награда \"Гриндзане Кавур\" (1984 г.). Удостоен е с шведска държавна награда \"Северна звезда\". Носител е на национална литературна награда \"Иван Вазов\" (1990 г.). Получава специална награда на Международната академия по изкуствата в Париж (1993 г.). За книгата \"Малки жабешки истории\" получава почетен \"Ханс-Кристиян Андерсен\" диплом и грамота (1996 г.). Получава наградата \"А, Аскеер’96\" за принос в развитието на театралното изкуство; орден \"Стара планина\", I степен (2000 г.); номиниран е от Софийския университет “Св. Климент Охридски” за Нобелова награда за литература (2001 г.); Голямата награда за литература на Софийски университет “Св. Климент Охридски” (2001 г. и 2002 г.) и Почетния знак на Софийски университет “Св. Климент Охридски” (2002 г.); Почетен знак на гр. Монтана (2002 г.). \r\nРазказите и новелите му са преведени на руски, украински, немски, полски, румънски, финландски, шведски, португалски, чешки, словашки, унгарски, френски, италиански, испански и други езици.\r\nПиеси: \"Суматоха\" (1966 г.), \"Желязното момче\" (1967 г.), \"Януари\" (1973 г.), \"Лазарица\" (1978 г.), \"Опит за летене\" (1979 г.), \"Горещо пладне\" (1966 г.), \"Привързаният балон\" (1967 г.), \"Последно лято\" (1974 г.).\r\nКниги: \"Сърцето бие за хората\" (1959 г.), \"Прости ръце\" (1961 г.), \"Обърнато небе\" (1962 г.), \"Планинско цвете\" (1964 г.), \"Шарена черга\" (1964 г.), \"Свирепо настроение\" (1965 г.), \"Неосветени дворове\" (1966 г.), \"Козята брада\" (1967 г.), \"Суматоха\", \"Вятърът на спокойствието\" (1968 г.), \"Ние, врабчетата\" (1970 г., 1977 г.), \"Барутен буквар\" (1972 г., 1976 г.), \"Коженият пъпеш\" (1969 г.), \"Скални рисунки\" (1970 г.), \"Човешка проза\" (1971 г.), \"Плява и зърно\" (1972 г.), \"Как така\" (1974 г.), \"Малко отечество\" (1974 г.), \"Всички и никой\" (1976 г.), \"Спомени за коне\" (1976 г.), \"Прашка\" (1977), \"Шест малки матрьошки и една голяма\" (1977), \"Лазарица\" (1978), \"Избрани произведения\" (1979 г.), \"Ноев ковчег\" (1989 г., роман), \"Избрани произведения. В 3 тома\" (1989 г.), \"Хора и свраки. Разкази\" (1990 г.), \"Ние, врабчетата\" (1991 г.), \"Свирепо настроение. Разкази\" (1991 г.), \"Горещо пладне. Неделя. Привързаният балон\" (1994 г.), \"Малки жабешки истории\" (1994 г.), \"Пиеси\" (1995 г.), \"Смокове в ливадите. Разкази\" (1995 г.), \"Акустичното гърне. Новели\" (1996 г.), \"Умиване ръцете на Богородица\" (1997 г.), \"Мюре. Разкази\" (1998 г.), \"Литературна орница. Интервюта\" (1999 г.), \"Избрано\" (2000 г.), \"Глупаво време\" (2000 г.), \"Нежната спирала\" (2002 г.) и др. Умира на 21 януари 2004 г.\r\n1904 г.\r\nРоден е Васил Геров (В. Г. Митев) - български инженер. Получава образование в Машинно-електротехническия институт в Нанси, Франция, през 1931 г. Работи като главен конструктор на завод \"Диеболт\" в Нанси (1931-1939 г.). След завръщането си в България е инженер във Въздушни войски (1939-1940 г.) и главен инспектор в Министерствата на вътрешните работи и на народното здраве (1940-1943 г.). Един от създателите на Държавната политехника в София. Професор (1946 г.), основател и ръководител на катедра \"Хидравлични машини и съоръжения\" (1946-1953 г.) и на катедра \"Хидравлични машини\" (1953-1974 г.) във ВМЕИ в София (днес ТУ), декан на Машиностроителния факултет (1960-1964 г.). По негов проект е създадена Лаборатория по хидравлични турбини и машини (1962 г.). Авторе на повече от 20 научни труда, на много учебници за вузовете и техникумите по машинна динамика и хидравлични машини.\r\n1859 г.\r\nРоден е полковник Димитър Киранов, началник на санитарната служба на армията през Балканските войни.\r\n1865 г.\r\nРоден е генерал-майор Григор Кюркчиев, председател на Главната ликвидационна комисия след Първата световна война.На тази дата умират:\r\n1993 г.\r\nУмира Петър Славински (псевдоним на Петър Атанасов Чолаков) - български писател, драматург. Роден е на 19 март 1909 г. Завършва право в СУ (1932 г.). Работи в дирекция “Храноизнос” (1933-1936 г.). Заема административни служби в Столичната община (1937-1944 г.). На 9 септември 1944 г. е назначен за кмет на София. Участва в Отечествената война като военен кореспондент. Ръководи историографската служба при щаба на Първа българска армия. Председател е на Клуба на културните дейци (1946-1951 г.). Главен секретар е на Българо-унгарското дружество (1946-1950 г.). От 1951 до 1953 г. е журналист в Добруджа (с. Шабла). Директор е на Държавния музикален театър “Ст. Македонски” (1953-1954 г.). От 1955 г. живее и твори в Балчик. Член е на БКП, на СБП. За пръв път печата през 1927 г. във в-к “Ехо”. Съчинения: “Фрина” (1935 г.); “Последният щурм” (1969 г.); “Пратеник на свободния свят” (1959 г.); “Претворена земя” (1970 г.); “Тайни” (1960 г., в съавт. с Б. Дановски); “Победени хоризонти” (1966 г.); “Слънчев извор” (1962 г.); “Живот за живота” (1965 г.); “Огънят и спомените” (1975 г.); “Птици долитат при нас” (1977 г.) и “Далечни далечини” (1977 г.).\r\n1989 г.\r\nУмира Найден Евлогиев Геров – български композитор, създал значителен брой музикални произведения в различни жанрове. Роден е на 14 юни 1916 г. в Пловдив. Негов дядо е известният български възрожденски просветител и книжовник Н. Геров. Създава оперите: \"Пайсий Хилендарски\" (1959 г.), \"В една новогодишна нощ\", \"Бяла пролет\", детските \"Пепеляшка\" и \"Ян Бибиян\", комичната \"Тримата мускетари\", \"Почивка в Арко Ирис\", \"Пътуване към Кларис\". Автор е на балета \"Швейк отива на война\" (1974 г.).\r\n1964 г.\r\nУмира Георги Мишев Ефремов - български лекар хирург, публицист и общественик. Роден е на 31 март 1883 г. в Кюстендил. Завършва педагогическото училище в Кюстендил (1902 г.) и медицина в Чикаго, САЩ (1909 г.). Работи като лекар в с. Калище, Пернишко (1909-1915 г.), и в болницата \"Червен кръст\" в София (1915-1922 г.). Главен лекар на Кюстендилската болница (1922-1944 г.), хирург и главен лекар във военната болница в Кюстендил (1944-1946 г.), завеждащ хирургия в ХIV поликлиника в София (1946-1962 г.). В Кюстендил издава и редактира в-к \"Добро здраве\" (1923-1947 г.) и в-к \"Кюстендил\" (1930-1932 г.). Главен редактор на научнопопулярното сп. \"Свят и наука\" (1933-1943 г.), създава редица научнопопулярни трудове - \"Първа помощ при заболяване и злополука\" (1915 г.), \"Дълголетие и здраве, или Пътят към дълъг и щастлив живот\" (1921 г.), \"Домашен лекар или…\" (1925 г.), \"Домашен лекар\" (1932 г.), \"Алкохолизъм и наследственост\" (1948 г.) и др.За изготвянето на историческата справка на Агенция “Фокус” са използвани следните източници:\r\nЕнциклопедия “България” - Издателство на БАН, 1982 г.;\r\nЕнциклопедия “Британика” (2004 г.);\r\nБолшая Советская Энциклопедия (1970 г.);\r\nФамилна енциклопедия “Larousse”;\r\nИстория на Българите - Късно средновековие и Възраждане - Издателство “Знание” ЕООД, Книгоиздателска къща “Труд”, 2004 г.;\r\nИстория на Българите - От древността до края на XVI век - Издателство “Знание” ЕООД, Книгоиздателска къща “Труд”, 2003 г.;\r\nИстория на Българите - Българската дипломация от древността до наши дни - Издателство “Знание” ЕООД, Книгоиздателска къща “Труд”, 2003 г.; \r\nИстория на България по дати - Книгоиздателска къща “Труд”, 2003 г.;\r\nБългарски традиционен календар - БАН, Издателство Вион, 2002 г.;\r\nИстория на Балканите XIV - XX век - Издателска къща “Хермес”, 2002 г.;\r\nБългарска военна история - БАН, 1989 г.;\r\nИстория на войните в дати - Издателска къща “Емас”, 2001 г.;\r\nИстория на Русия - Книгоиздателска къща “Труд”, 2002 г.;\r\nИстория на Османската империя - Издателство “Рива”, 1999 г.;\r\nБългарска енциклопедия, БАН, Книгоиздателска къща “Труд”, 2003 г.;\r\nИсторически бюлетин – на “The New York Times”;\r\nИсторически бюлетин – на “The History Channel”;\r\nИсторически бюлетин – на “World of Quotes”;Исторически архив на Агенция “Фокус” - отдел “Архив и бази данни” и други.;", "date": "2017.10.24", "title": "Денят 24 октомври в българската история"}
{"url": "http://www.focus-news.net/news/2017/10/24/2449738/mika-zaykova-finansov-ekspert-predvizhdanoto-namalyavane-na-bolnichnite-shte-se-otrazi-na-bolnite-a-ne-na-tezi-koito-gi-falshifitsirat.html", "text": "Предвижданото намаляване на болничните ще се отрази на болните, а не на тези, които ги фалшифицират. Това каза в предаването „Добро утро България“ на Радио „Фокус“ независимият финансов експерт Мика Зайкова по повод намаляването от 70% на 50% на  заплащаната дневна ставка при болнични. „Би трябвало тази мярка да отпадне и работодателите да плащат първия ден 100%, както плащаха преди, и от втория ден НОИ да плаща 80%, защото и работодателите и работниците внасят пари за временна нетрудоспособност. Ако някой иска да се бори с фалшификациите, да усили контрола и да въведе санкции“, заяви Зайкова\r\nМика Зайкова коментира още, че се очакват много промени в държавното обществено осигуряване и че българската икономика се намира на пика на капацитета си, защото в страната няма преки чужди инвестиции.", "date": "2017.10.24", "title": "Мика Зайкова, финансов експерт: Предвижданото намаляване на болничните ще се отрази на болните, а не на тези, които ги фалшифицират"}
{"url": "http://www.focus-news.net/news/2017/10/24/2449739/sofiya-narodniyat-predstavitel-ot-bsp-za-balgariya-prof-georgi-mihaylov-i-obshtinskiyat-savetnik-vladimir-danev-shte-provedat-priemna-za-grazhdani.html", "text": "Народният представител от \"БСП за България\" проф. Георги Михайлов и общинският съветник Владимир Данев ще бъдат на разположение на софиянци в постоянната приемна на БСП – София на ул. \"Леге\" №10, етаж 1, от 15.00 до 17.00 часа. Това съобщиха от пресцентъра на ГС на БСП София.", "date": "2017.10.24", "title": "София: Народният представител от \"БСП за България\" проф. Георги Михайлов и общинският съветник Владимир Данев ще проведат приемна за граждани"}
{"url": "http://www.focus-news.net/news/2017/10/24/2449740/sofiyska-voda-vremenno-shte-prekasne-vodosnabdyavaneto-v-nyakoi-chasti-na-stolitsata.html", "text": "„Софийска вода” временно ще прекъсне водоснабдяването в някои части на столицата . Това съобщиха от пресцентъра на дружеството. Във връзка с подмяна на спирателни кранове на ул. „Пчиня“, жк. „Разсадника - Коньовица“, се налага спиране на водоподаването от 10:00 до 18:00 часа на клиентите на „Софийска вода”, живеещи в района на: по ул. „Пчиня“ от ул. „Коньовица до ул. „Хъшове“; по ул. „Кирилица“ от ул. „Пчиния“ до ул. „Леся Украинка“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Пчиня“ ъгъла с ул. „Кирилица“.\r\nВъв връзка с подмяна на хидрофорна уредба до бл. 302, жк. „Дружба“ 2, се налага спиране на водоподаването от 10:00 до 19:00 часа на клиентите на „Софийска вода”, живеещи в района на: Бл. 302. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: пред бл. 302.\r\nВъв връзка с подмяна на сградно водопроводно отклонение на ул. „Д-р Вълкович“, Център, се налага спиране на водоподаването от 9:00 до 18:00 часа на клиентите на „Софийска вода”, живеещи в района на: по ул. „Д-р Вълкович“ от ул. „Христо Белчев“ до ул. „Ангел Кънчев“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Христо Белчев“ ъгъла с ул. „Д-р Вълкович“.\r\nВъв връзка с подмяна на сградно водопроводно отклонение на ул. 527, кв. „Христо Ботев“, се налага спиране на водоподаването от 9:30 до 17:00 часа на клиентите на „Софийска вода”, живеещи в района на: ул. 527, ул. „Мими Балканска“ от №89 до №145. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Христо Ботев“ на ъгъла с ул. 527 №7.\r\nВъв връзка с монтаж на пожарен хидрант и спирателен кран на ул. „Чемшир“, с. Бистрица, се налага спиране на водоподаването от 9:00 до 19:00 часа на клиентите на „Софийска вода”, живеещи в района на: по ул. „Чемшир“ от ул. „Младен Ангелов“ до ул. „Ивайло“ и ул. „Ивайло“ от №41 до №61. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Ивайло“ ъгъла с ул. „Чемшир“.\r\nВъв връзка с подмяна на сградно водопроводно отклонение на ул. „Симеон Радев“, местност“Гърдова глава“, се налага спиране на водоподаването от 10:00 до 20:00 часа на клиентите на „Софийска вода”, живеещи в района на: по ул. „Симеон Радев“ от ул. „Камчатка“ до бул. „Александър С. Пушкин“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Симеон Радев“ ъгъла с ул. Камчатка“ .\r\nВъв връзка с подмяна на сградно водопроводно отклонение на ул. „Хаджи Димитър“, вилна зона“Мало Бучино“, се налага спиране на водоподаването от 10:00 до 16:00 часа на клиентите на „Софийска вода”, живеещи в района на: ул. „Хаджи Димитър“, ул. „Христо Ботев“, ул. „Дъб“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Христо Ботев“ на ъгъла с ул. „Дъб“.\r\nРемонтните дейности ще осигурят по-добро управление на водопроводната мрежа като максимално се ограничат зоните на евентуални бъдещи нарушения на водоснабдяването.\r\nЗасегнатите от прекъсването на водата, могат да получат повече информация от Телефонния център на “Софийска вода” АД на телефон 0800 121 21 или да следят за развитието на всички текущи теренни дейности в реално време чрез Виртуалния информационен център на дружеството - http://www.sofiyskavoda.bg/water_stops.aspx.", "date": "2017.10.24", "title": "„Софийска вода” временно ще прекъсне водоснабдяването в някои части на столицата"}
{"url": "http://www.focus-news.net/news/2017/10/24/2449741/sofiya-vavezhda-se-vremenna-organizatsiya-na-dvizhenieto-vav-vrazka-s-ofitsialnoto-poseshtenie-na-ministar-predsedatelya-na-republika-koreya.html", "text": "Въвежда се временна организация на движението в София във връзка с официалното посещение на министър-председателя на Република Корея, съобщиха от пресцентъра на Столична община. Забранява се престоят и паркирането на пътни превозни средства, с изключение на колите, превозващи участниците в делегацията, както следва: \r\n- от 17.00 часа днес до отпътуване на делегацията на 26 октомври на паркинга на „София Хотел Балкан”. \r\n- от 07.00 часа до приключване на мероприятието на 25 октомври на северозападната дъга на пл. „Св. Александър Невски” между ул. „Оборище” и ул. „11-ти август”. \r\n-От 08.00 часа до приключване на мероприятието на 25 октомври на обръщателното колело на автобусна линия 93 при драгалевския лифт и на паркинга при ресторант „Воденицата”. \r\n-От 12.00 часа до приключване на мероприятието на 25 октомври на бул. „Джеймс Баучер” между ул. „Златен рог” и бул. „Черни връх”. \r\n-От 08.00 часа до приключване на мероприятието на 26 октомври по улиците около „Боянската църква”. \r\n-От 08.00 часа до приключване на мероприятието на 25 октомври се забранява влизането на пътни превозни средства по ул. „Оборище” между ул. „Г.С.Раковски” и ул. „11-ти август”, само при необходимост и по преценка на отдел „Пътна полиция” при СДВР. \r\nСтолична дирекция на вътрешните работи осигурява охрана на мероприятието, постове за контрол и регулиране на движението.", "date": "2017.10.24", "title": "София: Въвежда се временна организация на движението във връзка с официалното посещение на министър-председателя на Република Корея"}
{"url": "http://www.focus-news.net/news/2017/10/24/2449742/die-zeit-uchreditelno-sabranie-na-bundestaga-v-ochakvane-na-parvata-provokatsiya.html", "text": "Във вторник, 24 октомври, се навършва точно един месец от изборите за Бундестаг в Германия – и в Берлин ще бъде проведено учредителното събрание на новия парламент, припомня националният ежедневник Die Zeit.\r\nКато председател на новия Бундестаг християндемократът и бивш федерален министър на финансите Волфганг Шойбле ще открие заседанието. В състава на германския парламент за първи път влизат депутати от популистката „Алтернатива за Германия“ – и провокациите от тяхна страна се очакват още от първия ден на заседанията.\r\nВсяка от шестте парламентарно представени партии трябва да представи заместник-председател на Бундестага. Депутатите обаче отказват да гласуват за кандидата на „Алтернатива за Германия“, смятан за крайнодесен и антиислямски настроен. Какво обаче ще последва, ако не бъде избран кандидат на „Алтернатива за Германия“? Въпросът остава отворен – поне в следващите часове на деня.  Тереза Герова", "date": "2017.10.24", "title": "Die Zeit: Учредително събрание на Бундестага – в очакване на първата провокация"}
{"url": "http://www.focus-news.net/news/2017/10/24/2449743/haskovo-vstapitelna-preskonferentsiya-po-proekt-ravni-v-starta-shte-se-provede-v-sgradata-na-obshtinata.html", "text": "Встъпителна пресконференция по проект „Равни в старта“, финансиран по Договор за безвъзмездна финансова помощ от Центъра за образователна интеграция на децата и етническите малцинства /ЦОИДУЕМ/, Договор №БС-33.16-2-012/03.10.2017г., ще се проведе от 12.00 часа в залата на втория етаж в сградата на Община Хасково, съобщиха от пресцентъра на Общината. Проект „Равни в старта” има за цел да допринесе за запазването и развитието на културната идентичност на етническите малцинства и за утвърждаване на културното многообразие като фактор за развитие на позитивна образователна среда. \r\nДейностите, включени в изпълнението на проекта, ще предоставят допълнителна педагогическа подготовка за повишаване на училищната готовност на деца в предучилищна възраст, за които българският език не е майчин и осигуряване на равен старт в училище.", "date": "2017.10.24", "title": "Хасково: Встъпителна пресконференция по проект „Равни в старта“ ще се проведе в сградата на Общината"}
{"url": "http://www.focus-news.net/news/2017/10/24/2449744/burgas-na-kariera-banevo-shte-badat-izvarsheni-kontrolirani-vzrivove.html", "text": "Бургас. На кариера „Банево“ в Бургас ще бъдат извършени контролирани взривове. Това съобщиха от пресцентъра на Община Бургас. Взривните работи са свързани с добивния процес на кариерата край бургаския квартал „Банево“. \r\nОт „Благоустройствени строежи“ ЕООД призовават гражданите в близост до обекта за тяхна безопасност в това време да не приближават на разстояние по-малко от 1 километър около границите на кариерата. За осигуряване на сигурността на жителите по време на взривяването служители ще отцепят района и при необходимост ще дават указания на желаещите да преминат оттам.", "date": "2017.10.24", "title": "Бургас: На кариера „Банево“ ще бъдат извършени контролирани взривове"}
{"url": "http://www.focus-news.net/news/2017/10/24/2449745/ministar-lilyana-pavlova-logistichno-i-organizatsionno-sme-napalno-gotovi-za-predsedatelstvoto.html", "text": "Логистично и организационно сме напълно готови за председателството. Това каза Лиляна Павлова, министър на Българското председателство на Съвета на ЕС, в предаването „Тази сутрин“ по БТВ. Във връзка с това колко ще ни излезе европредседателството – дали се знае точната сума и ще се увеличи ли, министър Павлова коментира: „Надявам се, че сумата няма да набъбне, освен ако няма извънредни обстоятелства. Бюджетът е разчетен в тригодишен период – 2 години за подготовката и 2018 г. за провеждането. Средно около 75 млн. евро“. Павлова уточни, че в сумата влизат и допълнителните ремонтни дейности. „Докато в останалите държави това е бюджет, който покрива самото председателство. Не правим нещо извънредно, но винаги има задължителни изисквания, на които трябва да отговорим“, коментира тя. \r\nМинистър Лиляна Павлова обясни, че следи ремонтните дейности – довършват се при НДК и резиденция „Бояна“. „Готови сме да стартираме успешно. Логистично и организационно сме напълно готови месец януари да стартираме успешно. До Коледа най-късно трябва да приключи ремонтът на НДК“, добави тя.\r\nОтносно Основните политики по време на Българското председателството, министърът коментира: „Тук е много тънка линията, много е важно как да го отиграем между това, поемайки председателството на Съвета на ЕС, трябва да поемем общоевропейския дневен ред и трябва да търсим не само нашия интерес, който безспорно трябва да защитим и в същия момент на отстояваме позицията на 27-те държави или 28, зависи от формата“.  \r\n„Европейският дневен ред няма да се промени рязко с това, че България поема европредседателството. Важен е моментът, в който го поемаме. 2018 г. е последната година преди края на това Европейски парламент, и на тази Европейска комисия. Нормално е да имаме едно ускоряване на всички тези неща, което по една или друга причина не е свършено през тези 4 години. Трябва да бъде прието много сериозно законодателство. Най-важното да бъде поставена основата на бъдещото на Европа“, допълни тя. Министър Павлова заяви, че тук е интересът на България, който трябва елегантно да защитим – каква Европа искаме след 2020, какъв бюджет искаме, как защитаваме България и страни като нашата да продължим да получаваме европейско финансиране, фондове за подкрепа на икономика, инфраструктура, образование и т.н.", "date": "2017.10.24", "title": "Министър Лиляна Павлова: Логистично и организационно сме напълно готови за председателството"}
{"url": "http://www.focus-news.net/news/2017/10/24/2449746/zdf-es-postigna-probiv-v-pregovorite-za-novi-pravila-sreshtu-sotsialniya-damping.html", "text": "В бъдеще командированите работници от друга държава от Европейския съюз трябва да получават същото заплащане като колегите си от страната, в която работят. Това е част от реформата, одобрена от социалните министри на Общността, предава германският телевизионен канал ZDF.\r\nПробивът в разговорите за Директивата за командироването на работници бе обявен в социалната мрежа „Туитър“ от Мариан Тейсен, еврокомисар по заетостта, социалните умения и трудовата мобилност. Целта на реформата е да се защитят по-добре работниците от  социалния дъмпинг.Тереза Герова", "date": "2017.10.24", "title": "ZDF: ЕС постигна пробив в преговорите за нови правила срещу социалния дъмпинг"}
{"url": "http://www.focus-news.net/news/2017/10/24/2449747/lovchanskiyat-mitropolit-gavriil-shte-oglavi-v-pirdop-arhiereyska-sveta-liturgiya-pred-chudotvornata-ikona-sveta-bogoroditsa-osenovitsa-ot-rilskiya-manastir.html", "text": "Негово високопреосвещенство Ловчанският митрополит Гавриил ще оглави архиерейска света литургия пред чудотворната икона от Рилската света обител на „Света Богородица Осеновица“ /Осеняваща/ в град Пирдоп, предаде репортер на Агенция \"Фокус\". Чудотворната икона Пресвета Богородица, наричана Осеновица, пристигна от Рилския манастир за благословение на жителите в Ловчанска епархия.\r\nИконата е известна и с това, че около образа на Божията Майка  са разположени мощи на 32-ма християнски светци.\r\nПо този повод днес от 09.00 часа Негово високопреосвещенство Ловчанският  митрополит Гавриил ще оглави архиерейска света литургия пред чудотворния образ на „Света Богородица Осеновица“ в храм \"Успение на Пресвета Богородица\" в град Пирдоп. Иконата ще остане за поклонение в града до 14.00 часа, след което ще отпътува за град Етрополе. Там тя ще бъде посрещната в \"Св. Архангел Михаил\" и пред нея ще бъде отслужена вечерня от 17.00 часа, а на следващия ден - утреня от 08.00 часа, и св. литургия - от 09.00 часа. \r\nНикола ПЕТКОВ", "date": "2017.10.24", "title": "Ловчанският митрополит Гавриил ще оглави в Пирдоп архиерейска света литургия пред чудотворната икона „Света Богородица Осеновица“ от Рилския манастир"}
{"url": "http://www.focus-news.net/news/2017/10/24/2449748/api-dvizhenieto-po-pat-i-1-pernik-sofiya-v-uchastaka-pri-paten-vazel-daskalovo-se-osashtestvyava-v-edna-lenta-poradi-katastrofa.html", "text": "Временно движението по път I-1 Перник – София в участъка при пътен възел \"Даскалово\" се осъществява в една лента поради пътнотранспортно произшествие. Това съобщиха от пресцентъра на Агенция \"Пътна инфраструктура\" (АПИ). Шофьорите трябва да се движат с повишено внимание и съобразена скорост, спазвайки указанията на служителите на \"Пътна полиция\".", "date": "2017.10.24", "title": "АПИ: Движението по път I-1 Перник – София в участъка при пътен възел \"Даскалово\" се осъществява в една лента поради катастрофа"}
{"url": "http://www.focus-news.net/news/2017/10/24/2449749/hoyt-brayan-iy-v-sarbiya-stranite-koito-se-stremyat-kam-chlenstvo-v-es-ne-mozhe-da-sedyat-na-dva-stola.html", "text": "Тези, които искат членство в Европейския съюз, трябва ясно да покажат стремежите си. Това заяви заместник-помощник държавният секретар на САЩ за Централна и Източна Европа Хойт Брайън Ий в рамките на посещение в Сърбия, отбелязва скопското електронно издание МКД.\r\nВ Белград американският дипломат подчерта, че кандидатите за присъединяване към клуба на Брюксел трудно биха постигнали равновесие, ако „седят на два стола“. Хойт Брайън Ий отново потвърди подкрепата на Вашингтон за европейската интеграция на Сърбия. \r\n„Страните, които искат да влязат в ЕС, трябва ясно да демонстрират това решение. Не можете да седите на два стола, особено ако те са толкова далеч\", заяви Хойт Брайън Ий в реч, изнесена в рамките на XVII Сръбски икономически панаир, който бе открит в понеделник в един от белградските хотели. \r\nЗаместник-помощник държавният секретар на САЩ отбеляза, че всяка държава трябва да направи избор на коя страна да бъде – колкото и трудно да е това.\r\n„Важно е да се съсредоточим, защото много неща се случват в Сърбия и на Балканите. Важно е акцентът да е насочен върху желанията на гражданите и върху основните проблеми\", подчерта американският дипломат.\r\nНа въпрос дали САЩ ще помогнат в диалога между Белград и Прищина, Хойт Брайън Ий заяви, че неговата страна от самото начало е включена в него и не е тайна, че участва в процеса, ръководен от ЕС.\r\nГоворейки за положението на Западните Балкани, Хойт Брайън Ий отбеляза, че Вашингтон  иска страните от региона да бъдат стабилни, за да не се превърнат в проблем в бъдеще. „Все още съществува риск от конфликт, ако има неразрешени спорове. Въпреки това общата тенденция за мир и стабилност е положителна\", добави американският дипломат.Тереза Герова", "date": "2017.10.24", "title": "Хойт Брайън Ий в Сърбия: Страните, които се стремят към членство в ЕС, не може да седят на два стола"}
{"url": "http://www.focus-news.net/news/2017/10/24/2449750/afp-etsb-shte-obyavi-sashtestveno-ponizhenie-v-podkrepata-si-za-ikonomikite-v-evrozonata.html", "text": "Анализатори очакват днес Европейската централна банка (ЕЦБ) да обяви съществено понижение в подкрепата си за икономиките в еврозоната, предаде AFP, като посочва, че това ще са първите стъпки на институцията към отменяне на антикризисните мерки, приети през 2015 г.. \r\nНа фона на стабилния растеж и падащата безработица, централните банки във валутния съюз са убедени, че икономиките вече са стабилни, но остават изправени пред проблема с инфлацията, която е далеч под поставените цели. \r\nВ тази връзка се очаква ЕЦБ да започне понижение на обема на стимулите за икономиката в еврозоната, като се смята,че това ще се случи за достатъчен период от време, за да могат пазарите да се нагодят.  \r\nПрез 2015 г. ЕЦБ започна закупуване на облигации, за да се избегне опасността от дефлация, която повлича след себе си понижение на цените и бизнес активността. Оттогава състоянието на икономиката във валутния съюз се е подобрило. Данните за икономически растеж надминаха дори оптимистичните прогнози, като в първата половина на годината е отбелязан скок от 2,4% в сравнение с аналогичния период на миналата година. В същото време безработицата се е понижила до 9,1%, което е най-ниското й ниво за последните осем години. Според ръководството на ЕЦБ, ниските лихви, евтините заеми за банките и инжектирането на 60 млрд. евро месечно във фондовите пазари стимулират бизнеса и домакинствата. Калина Жекова", "date": "2017.10.24", "title": "AFP: ЕЦБ ще обяви съществено понижение в подкрепата си за икономиките в еврозоната"}
{"url": "http://www.focus-news.net/news/2017/10/24/2449751/plovdiv-obshtinskite-savetnitsi-ot-gerb-organizirat-priemni-za-grazhdani-v-dnite-do-26-oktomvri.html", "text": "Общинските съветници от ГЕРБ - Пловдив организират приемни за граждани в дните до 26 октомври, съобщиха от пресцентъра на партията. \r\nДнес общинският съветник от ГЕРБ в Общински съвет – Пловдив Иван Вичков ще приема граждани от 16:00 до 18:00 часа в офиса на ГЕРБ в район „Тракия” в блок 91. Иван Вичков е член на Постоянната комисия „Здравеопазване и социални дейности”.\r\nНа 25 октомври, сряда:\r\nРадослава Ташкова, председател на Групата на ГЕРБ и заместник-председател на Общински съвет - Пловдив, ще се срещне с граждани от 16:00 до 18:00 часа в офиса на ГЕРБ в район „Южен” на ул. „Академик Петър Динеков”№1А; \r\nГеорги Василев ще разговаря с граждани от 16:00 до 18:00 часа в офиса на ГЕРБ в район „Южен” на ул. „Академик Петър Динеков”№1А; \r\nД-р Аргир Аргиров ще приеме граждани от 17:30 до 18:30 часа в офиса на ГЕРБ в район „Южен” на ул. „Академик Петър Динеков”№1А; \r\nАни Лафчиева ще се срещне с граждани от 17:00 до 18:30 часа в офиса на ГЕРБ в район „Източен” на ул. „Коста Паница”№5;\r\nЕмил Русинов ще разговаря с граждани от 17:30 до 19:00 часа в офиса на ГЕРБ в район „Източен” на ул. „Коста Паница”№5.\r\n26 октомври, четвъртък:\r\nПетър Попов ще разговаря с граждани от 17:30 до 19:00 часа в офиса на ГЕРБ в район „Западен” на ул. „Царевец” № 9. \r\nЯсен Михайлов ще се срещне с граждани от 17:30 до 19:00 часа в офиса на ГЕРБ в район „Западен” на ул. „Царевец” № 9. \r\nГошо Къчков ще приеме граждани от 17:30 до 19:00 часа в офиса на ГЕРБ в район „Северен” на бул. „Марица” №91. \r\nПенчо Малинов ще проведе приемна за граждани от 17:00 до 18:30 часа в офиса на ГЕРБ в район „Източен” на ул.”Коста Паница” №5. \r\nВеселин Маневски ще разговаря с граждани от 16:00 до 18:00 часа в офиса на ГЕРБ в район „Южен” на ул. „Академик Петър Динеков” № 1А.", "date": "2017.10.24", "title": "Пловдив: Общинските съветници от ГЕРБ организират приемни за граждани в дните до 26 октомври"}
{"url": "http://www.focus-news.net/news/2017/10/24/2449752/sofiya-akatist-na-sv-kral-stefan-milutin-shte-bade-otsluzhen-v-mitropolitskata-katedrala-sv-vmtsa-nedelya.html", "text": "Акатист на св. крал Стефан Милутин ще бъде отслужен в митрополитската катедрала „Св. вмца Неделя” в столицата, предаде репортер на Агенция \"Фокус\". Началото ще бъде след редовната света Литургия в храма от 10.00 часа. Мощите на св. крал Стефан Милутин са в специален саркофаг в катедралния храм и всеки ден множество православни християни им се покланят. Вечерното богослужение е с начален час 17.00. \r\nНикола ПЕТКОВ", "date": "2017.10.24", "title": "София: Акатист на св. крал Стефан Милутин ще бъде отслужен в митрополитската катедрала „Св. вмца Неделя”"}
{"url": "http://www.focus-news.net/news/2017/10/24/2449753/varna-zapochva-remontat-na-asparuhoviya-most.html", "text": "Започва ремонтът на Аспаруховия мост, който е част от път I-9 Варна - Бургас, съобщиха от пресцентъра на Агенция \"Пътна инфраструктура\". Мостът се състои общо от 11 съоръжения, а от тази седмица започва обновяването на съоръжение 6, с дължина 97 м. Платното за Бургас ще бъде затворено за движение, а трафикът ще е насочен в платното за Варна по ремонтираните през миналата година съоръжения 3 и 5. Достъпът до пристанище \"Варна Изток\" и Южната промишлената зона няма да се ограничава. \r\nРемонтът включва бетонови работи, нова хидроизолация, фуги, асфалт, маркировка, знаци, ограничителни системи, парапети и т. н. Строително-монтажните работи ще се изпълняват от ДЗЗД „ПОНТ“, което има 4-годишен договор по ЗОП за поддържане на републиканските пътища на територията на област Варна. На обекта ще се работи максимално мобилизирано, за да може при подходящи метеорологични условия ремонтните дейности да завършат колкото се може по-бързо.\r\nАспаруховият мост е в експлоатация от 1976 г. и е основна връзка на ж. к. „Аспарухово“ с останалите квартали от община Варна. Ремонтът му е наложителен, тъй като не е ремонтиран от около 40 години. През миналата година със средства от републиканския бюджет започна поетапното обновяване и бяха ремонтирани три от съоръженията в посока Варна, идвайки от квартал „Аспарухово“ и автомагистрала „Черно море“ - съоръжения 1, 3 и 5. Тази година преди началото на летния сезон завърши ремонтът на съоръжения 2 и 4.\r\nАгенция „Пътна инфраструктура“ препоръчва на шофьорите да карат внимателно, да спазват пътните знаци, въведени с временната организация на движение и да предвидят повече време за пътуване поради по-бавното пътуване при извършването на строителни работи.\r\nШофьорите, преминаващи транзитно през Варна, може да използват алтернативен маршрут: от ул. „Девня“ във Варна - с. Езерово - Страшимирово - Девня - Разделна - Белослав - автомагистрала „Черно море“.", "date": "2017.10.24", "title": "Варна: Започва ремонтът на Аспаруховия мост"}
{"url": "http://www.focus-news.net/news/2017/10/24/2449754/varna-zaupokoyna-molitva-be-otsluzhena-na-groba-na-varnenskiya-i-preslavski-mitropolit-simeon-po-povod-80-godini-ot-konchinata-mu.html", "text": "На 23 октомври 2017 г. се навършиха 80 години от блажената кончина на бележития български духовник, учен и патриот - Варненския и Преславски митрополит Симеон. По този повод бе отслужена заупокойна молитва (трисагий) на гроба на митрополита в Митрополитската алея на централния гробищен парк в град Варна, предаде репортер на Агенция \"Фокус\". \r\nНикола ПЕТКОВ", "date": "2017.10.24", "title": "Варна: Заупокойна молитва бе отслужена на гроба на Варненския и Преславски митрополит Симеон по повод 80 години от кончината му"}
{"url": "http://www.focus-news.net/news/2017/10/24/2449755/pre.html", "text": "„Добруджа и Северно Черноморие – дестинация за винен туризъм“, съобщава челото на вестник „Нова добруджанска трибуна“. Винените и кулинарни дестинации са важни не само за развитието на туризма, но и за самите производители. Това дава възможност уникалните родни продукти да достигнат до повече потребители, включително и чужденци. Мнението е на министъра на земеделието и храните Румен Порожанов. Предстои 12 такива дестинации да бъдат разработени и предложени за обществено обсъждане. Една от тях е свързана с Добруджа и морето. \r\n„Започва информационна кампания в областта на българското председателство“, съобщава изданието. В общините на област Добрич ще се проведе информационна кампания по повод 10-годишнината от членството на България в Европейския съюз и предстоящото й председателство. Идеята е хората да получат изчерпателна информация за процесите, за възможностите и отговорностите. Днес в 17,30 часа в Дом-паметника „Йордан Йовков“ ще бъде представен сборникът „Йовковите архиви разказват“. Специален гост ще бъде директорът на Държавна агенция „Архиви“ доц. Михаил Груев. Сборникът съдържа документи от различни архиви. \r\n„Над 97 000 тона отпадъци, депонирани в Стожер за 2 години“, съобщава на първа страница другият регионален вестник - „Добруджанска трибуна“. Сдружението Регионално управление на отпадъците – Добрич е провело общо събрание. Кметът Йордан Йорданов е докладвал по две точки от дневния ред – количеството депонирани отпадъци за периода 2015-2017 година и за дължимите и постъпили суми в Община град Добрич по Закона за управление на отпадъците. \r\n„Залесяват 45 дка нови гори в Добричко“, съобщава всекидневникът. Площите, където Държавно горско стопанство „Добрич“ ще се засади церови фиданки, са в землищата на град Добрич и селата Паскалево и Орлова могила. Лесовъдите на стопанството организират и редица дейности, свързани с отглеждането на 70 дка широколистни горски култури в землищата на селата Дряновец, Врачанци и Поручик Гешаново. \r\nОт спортната страница – „До четири медала достигнаха „юнаците“ в Петрич“. Седем представители на Спортния клуб „Добруджански юнак“ са се представили в 7-то издание на международния турнир по борба „Серафим Бързаков“ в Петрич. Момчетата от Добрич основно са се изявили в възрастови групи – до 13 и до 15 години. Медали са завоювали братя Дичкови с треньор Драгомир Стойчев.", "date": "2017.10.24", "title": "Преглед на основните теми в добруджанския печат"}
{"url": "http://www.focus-news.net/news/2017/10/24/2449756/zigmar-gabriel-volfgang-shoyble-uspya-da-nastroi-pochti-vsichki-v-evropa-sreshtu-germaniya.html", "text": "Изборът на християндемократa и вече бивш федерален министър на финансите Волфганг Шойбле за председател на новия германски парламент не срещна одобрението на Зигмар Габриел (ГСДП), отбелязва националният ежедневник Die Welt.\r\nСпоред външния министър Шойбле е превърнал Европа в „купчина боклук, която сега трябва да бъде събирана от други“. \r\n„В Европа Шойбле успя да настрои срещу Германия почти всички държави членки. Германия влиза в ролята на учител, който все иска да накара другите да пестят“, коментира първият дипломат на Берлин.\r\nРазбира се, Шойбле е „направил много правилни неща“, призна Габриел. Едно от тях е бюджетният излишък, който Германия постигна в периода, в който християндемократът управляваше финансите на Берлин. Поради тази причина Габриел увери, че поздравява „отъ сърце“ Шойбле за новия му пост. \r\nШойбле е министър на финансите от 2009 г. насам. Този вторник 75-годишният християндемократ ще бъде избран за председател на федералния парламент на Германия.Тереза Герова", "date": "2017.10.24", "title": "Зигмар Габриел: Волфганг Шойбле успя да настрои почти всички в Европа срещу Германия"}
{"url": "http://www.focus-news.net/news/2017/10/24/2449757/sofiya-vavezhda-se-vremenna-organizatsiya-na-dvizhenieto-za-sabitie-v-posolstvoto-na-cheshkata-republika.html", "text": "Въвежда се временна организация на движението за събитие в посолството на Чешката република, съобщиха от пресцентъра на Столична община. От 14.00 до 21.30 часа се забранява престоят и паркирането на пътни превозни средства по ул.“Аксаков“ между ул. “Г. С. Раковски“ и ул. “Г. Бенковски“, с изключение на автомобилите на участниците в мероприятието.", "date": "2017.10.24", "title": "София: Въвежда се временна организация на движението за събитие в посолството на Чешката република"}
{"url": "http://www.focus-news.net/news/2017/10/24/2449758/burgas-v-grada-shte-bade-otbelyazana-mezhdunarodnata-nosht-na-prilepite.html", "text": "За поредна година Бургас ще се включи в отбелязването на Международната нощ на прилепите. Това съобщиха от Българска фондация „Биоразнообразие“ - Бургас. По този повод днес от 18.30 часа ще бъде представена презентацията „Нашите мили диви съседи“ на известната изследователка на прилепи Станимира Делева в Културен център „Морско казино“. За разлика от предишни издания, този път акцентът да бъде насочен към възрастните граждани на града, а не към децата. Целта е да се повиши знанието им за тези животни, които споделят градското пространство и дори обитават едни и същи жилищни сгради с нас хората. Опазването на прилепите в последната година стана особено актуална тема във връзка със санирането на жилищни сгради и запазване на зимуващите между фугите бозайници.\r\nНощта на прилепите тази година се организира от Българска фондация Биоразнообразие, Сдружение „Зелени Балкани“, Община Бургас и НЕПИАСТ - Бургас.\r\n- С какво прилепите са полезни за хората? \r\n- От къде идва изразът „сляп като прилеп“? \r\n- Какво е общото между прилеп и гумено мече? \r\n- Кои прилепи спят на палатка? \r\n- Кой е най-големият им враг? \r\nОтговори на тези и на други любопитни въпроси ще даде известната изследователка на прилепи – Станимира Делева, която само преди няколко месеца се завърна от Коста Рика, където изследваше местните пещери и прилепите, които ги обитават. Тя ще въведе гостите в прилепския свят с презентацията си „Нашите мили диви съседи“.\r\nСъбитието ще се проведе в Културен център „Морско казино“ от 18.30 часа днес в зала Георги Баев. След това за заинтересованите ще има разходка с детектор за прилепи в Морската градина на града.", "date": "2017.10.24", "title": "Бургас: В града ще бъде отбелязана Международната нощ на прилепите"}
{"url": "http://www.focus-news.net/news/2017/10/24/2449759/kathimerini-gratskata-opozitsiya-predlaga-da-se-razreshi-na-gartsite-v-chuzhbina-da-glasuvat.html", "text": "След посещението на премиера Алексис Ципрас в САЩ от миналата седмица, лидерът на гръцката опозиционна партия „Нова демокрация“ Кириакос Мицотакис внесе повторно предложение в парламента да се разреши на гърците, живеещи в чужбина, да гласуват на гръцките избори, пише Kathimerini. Опозиционният лидер внесе първото си предложение преди 18 месеца, но то все още не е дебатирано. „Днес повече от всякога трябва да осигурим такива права не само на етническите гърци, напуснали страната преди десетилетия, но и на стотиците хиляди млади хора, които напуснаха страната в годините на криза“, се казва в изявление на Мицотакис. Той разкритикува гръцкия премиер, че по време на посещението си в САЩ не е поел инициативата да се признае правото на всички гърци в чужбина на гласуват. \r\nСпоред предложението, гръцките граждани, които възнамеряват да гласуват в чужбина, трябва да информират гръцкото консулство в страната, в която живеят не по-късно от 60 дни преди вота. Калина Жекова", "date": "2017.10.24", "title": "Kathimerini: Гръцката опозиция предлага да се разреши на гърците в чужбина да гласуват"}
{"url": "http://www.focus-news.net/news/2017/10/24/2449760/pazardzhik-okrazhniyat-sad-shte-gleda-deloto-sreshtu-bivshiya-kmet-na-obshtina-rakitovo-emiliya-elenkova.html", "text": "Окръжният съд в Пазарджик ще гледа делото срещу Емилия Еленкова, бивш кмет на Община Ракитово. Това съобщи за Радио „Фокус“ – Пазарджик Маринела Георгиева от администрацията на съда. Делото е образувано по внесен обвинителен акт от Окръжна прокуратура – Пазарджик. Срещу Еленкова е повдигнато обвинение за престъпление по служба за това, че в периода 18 август 2011 г. – 08 септември 2011 г. в качеството си на длъжностно лице – кмет на Община е нарушила и не е изпълнила служебните си задължения с цел да причини вреда на общинския бюджет в полза на 2 фирми. В резултат от деянието и са настъпили значителни имуществени вреди за Общината в размер на 256 297.54 лева. Началото на съдебното заседание е в 9.30 часа, а съдия-докладчик по делото е Коста Стоянов.\r\nВаня НИКОЛОВА", "date": "2017.10.24", "title": "Пазарджик: Окръжният съд ще гледа делото срещу бившия кмет на Община Ракитово Емилия Еленкова"}
{"url": "http://www.focus-news.net/news/2017/10/24/2449761/pss-loshi-sa-usloviyata-za-turizam-v-planinite.html", "text": "Лоши са условията за туризъм в планините. Това съобщиха за Агенция „Фокус“ от Планинската спасителна служба (ПСС) при БЧК. Времето е ветровито и лошо, навсякъде вали дъжд. Температурите варират между 3 и 7 градуса. Лифтовите съоръжения не работят. Няма сигнали за инциденти с  туристи през изминалото денонощие.\r\nИнформация за обстановката в планините може да намерите на .\r\nТелефоните на ПСС са: 02/ 9632000 и 088 1470", "date": "2017.10.24", "title": "ПСС: Лоши са условията за туризъм в планините"}
{"url": "http://www.focus-news.net/news/2017/10/24/2449762/sport-aleksandar-zverev-zapochna-s-pobeda-uchastieto-si-na-turnira-vav-viena.html", "text": "Поставеният под номер едно в основната схема Александър Зверев започна с победа участието си в турнира „Ерсте Банк Оупън 500“ във Виена. Германецът се наложи с 6:3, 4:6, 6:4 над сръбския тенисист Виктор Троицки в мач от първи кръг. \r\nНа осминафинал световният номер четири ще играе срещу французина Жил Симон, който отстрани латвиеца Ернестс Гулбис с 6:3, 6:3.\r\nВ друг мач американецът Джон Иснър отпадна след загуба от Филип Колшрайбер с 6:7, 4:6.", "date": "2017.10.24", "title": "Спорт: Александър Зверев започна с победа участието си на турнира във Виена"}
{"url": "http://www.focus-news.net/news/2017/10/24/2449763/plovdiv-shte-se-provedat-predstavyane-i-publichno-obsazhdane-na-proekta-na-kulturen-kalendar-na-obshtina-asenovgrad-za-2018-g.html", "text": "Представяне и публично обсъждане на проекта на Културен календар на Община Асеновград за 2018 г. ще се проведе от 17.00 часа в зала 601 на административната сграда на Общината. Това съобщиха за Радио „Фокус” – Пловдив от пресцентъра на Община Асеновград. Общинското ръководство кани всички жители на общината на публичното обсъждане на проекта на Културен календар за 2018 г.", "date": "2017.10.24", "title": "Пловдив: Ще се проведат представяне и публично обсъждане на проекта на Културен календар на Община Асеновград за 2018 г."}
{"url": "http://www.focus-news.net/news/2017/10/24/2449764/umbalsm-pirogov-seriozno-ostava-sastoyanieto-na-ediniya-ot-postradalite-pri-vcherashnata-katastrofa-kray-dragichevo.html", "text": "Сериозно остава състоянието на единия от пострадалите при вчерашната катастрофа край Драгичево. Това съобщи за Агенция „Фокус“ говорителят на УМБАЛСМ „Пирогов“ Мария Пойразова. Тримата пострадали, настанени в УМБАЛСМ „Пирогов“, при вчерашната катастрофа край Драгичево остават в болничното заведение. „Мъжът, който снощи бе докаран в най-тежко състояние и бе опериран спешно е в централната реанимация. Състоянието му е сериозно. Другите двама – единият е в хирургията, другият в травматологията. И двамата имат и хирургични, и травматологични наранявания“, обясни Пойразова. Агенция „Фокус“ припомня:\r\nСедем души пострадаха при катастрофа по пътя София – Перник край Драгичево в понеделник. Сигналът за самокатастрофирал микробус е подаден малко след 18.00 часа. По първоначални данни микробусът е излязъл от платното за движение, ударил се е в мантинелата и се преобърнал в дере край пътя.", "date": "2017.10.24", "title": "УМБАЛСМ „Пирогов“: Сериозно остава състоянието на единия от пострадалите при вчерашната катастрофа край Драгичево"}
{"url": "http://www.focus-news.net/news/2017/10/24/2449765/pazardzhik-s-otkrit-urok-posveten-na-opernata-prima-elena-nikolay-prodalzhavat-dnite-na-duhovnostta-v-panagyurishte.html", "text": "Продължават Дните на духовността, посветени на будителството, организирани от Община Панагюрище. Това съобщи за Радио „Фокус“ – Пазарджик Радка Костуркова от Общината. Тя уточни, че Дните на духовността са наситени с множество събития, посветени на светли личности – книжовници, просветители, духовници, творци, общественици, борци за свобода, отдали живота си на свещената цел – да видят народа си събуден и свободен. „Днес от 17.30 часа в читалнята за възрастни на Общинска библиотека „Стоян Дринов“ ще бъде изнесен открит урок „Елена Николай – един от най-здравите стълбове на „Ла скала“, посветен на родената в панагюрския край оперна певица Елена Николай и на огромния ѝ принос за развитието на световното оперно изкуство“, добави Костуркова. Дните на духовността, посветени на будителството, продължават до 1 ноември - Денят на народните будители.\r\nВаня НИКОЛОВА", "date": "2017.10.24", "title": "Пазарджик: С открит урок, посветен на оперната прима Елена Николай, продължават Дните на духовността в Панагюрище"}
{"url": "http://www.focus-news.net/news/2017/10/24/2449766/kyustendil-mladezhkiyat-teatar-shte-predstavi-v-dupnitsa-novata-si-postanovka-kato-trohi-na-prozoretsa.html", "text": "Младежкият театър гостува в Дупница с новата си постановка „Като трохи на прозореца“. Това съобщи за Радио „Фокус” – Кюстендил Таня Камбурова, експерт „Култура” към Община Дупница. Представлението е от 19.00 часа в залата на Общински драматичен театър „Невена Коканова” – Дупница. „Пиесата разказва историята на Евелин Мейра, чиято кариера и личен живот са разрушени. Решена да започне нов живот, тя се завръща обратно в Ню Йорк. На пътя ѝ обаче стоят много пречки, които се опитва да преодолее с помощта на приятелите си”, каза Таня Камбурова. По думите ѝ режисьор на комедийния спектакъл е Малин Кръстев, а сценографията е на Елица Георгиева.\r\nВенцеслав ИЛЧЕВ", "date": "2017.10.24", "title": "Кюстендил: Младежкият театър ще представи в Дупница новата си постановка „Като трохи на прозореца“"}
{"url": "http://www.focus-news.net/news/2017/10/24/2449767/sadat-shte-razgleda-zhalbata-na-obvineniya-za-izmami-vav-feysbuk-spas-vasilev-ot-kocherinovo.html", "text": "Софийски градски съд решава дали да пусне на свобода обвинения за измами във Фейсбук Спас Василев от Кочериново. Магистратите ще разгледат жалбата на Василев, станал по-известен с фалшивата си самоличност Александър Николов, срещу наложената му на първа инстанция мярка за неотклонение \"постоянен арест\". Василев бе задържан на 13 октомври т.г. Към момента мъжът е обвинен само за измама за 490 лева през 2012 г., въпреки че жертва на схемата му със самолетни билети са станали десетки българи. Преди седмица Софийският районен съд го остави в ареста с мотива, че е извършвал престъпната си дейност продължително и с голяма дързост.", "date": "2017.10.24", "title": "Съдът ще разгледа жалбата на обвинения за измами във Фейсбук Спас Василев от Кочериново"}
{"url": "http://www.focus-news.net/news/2017/10/24/2449768/blagoevgrad-kontsert-na-vladimir-ampov-grafa-shte-se-sastoi-v-zala-peyo-yavorov.html", "text": "Концерт на Владимир Ампов – Графа ще се състои в зала „Пейо Яворов“ в Благоевград, съобщиха от пресцентъра на Община Благоевград. С едни от най-нежните, най-известните, най-обичаните, най-новите хитове Владимир Ампов - Графа ще покори благоевградската публика. Концертът ще се състои в зала „Пейо Яворов“ от 19.30 часа. За своите почитатели Графа е подготвил компилация от най-новите, както и най-обичаните си хитове. \r\nГрафа и неговата лайв банда започнаха своето национално турне, след големия успех на концерта в зала „Арена Армеец“. Нови аранжименти, лирика и поп в едно – това предстои да чуят почитателите на българския изпълнител в Благоевград. Ще бъде представена и съвместната песен на Графа и неговата сестра Нора Ампова - „Километри“. Концертът ще съчетае музика, добро настроение и изненади.", "date": "2017.10.24", "title": "Благоевград: Концерт на Владимир Ампов – Графа ще се състои в зала „Пейо Яворов“"}
{"url": "http://www.focus-news.net/news/2017/10/24/2449769/die-presse-kristian-kern-shte-podkrepi-sastavyaneto-na-pravitelstvo-na-maltsinstvoto-vodeno-ot-anp.html", "text": "Бившият канцлер на Австрия Кристиан Керн (СДПА) изяви подкрепата си за съставяне на правителство на малцинството, водено от Австрийската народна партия (АНП) на младия Себастиан Курц, пише националният ежедневник Die Presse.  \r\nПреговорите за съставяне на новото правителство във Виена започнаха преди няколко дни. Керн сподели, че намира за малко вероятно съставяне на правителство на малцинството с АНП начело, но ако това се случи, то ще може да разчита на подкрепата на СДПА.\r\nКерн отново подчерта, че социалдемократите ще останат в опозиция. Това ще им даде шанс да се завърнат с пълна сила за следващите парламентарни избори. \r\nПо повод слуховете за поемането на кметското място във Виена, Керн коментира: „Нямам желание да сменя канцлерския пост с този във виенското кметство“.Тереза Герова", "date": "2017.10.24", "title": "Die Presse: Кристиан Керн ще подкрепи съставянето на правителство на малцинството, водено от АНП"}
{"url": "http://www.focus-news.net/news/2017/10/24/2449770/sofiya-vremenno-e-spryano-dvizhenieto-v-transportniya-tunel-na-lavov-most-v-posoka-rayon-lyulin-poradi-povreda-na-pompite-izpompvashti-dazhdovnata-voda.html", "text": "Временно е спряно движението в транспортния тунел на Лъвов мост в посока район „Люлин”, съобщиха от пресцентъра на Столична община. Причината за затварянето е технически проблем, довел до спиране на помпите, които изпомпват дъждовната вода. Екипи на „Софийска вода”, „Транспортна инфраструктура”, Столичен инспекторат и Аварийно-спасителното звено към Столична община са на място и работят за отстраняване на аварията.", "date": "2017.10.24", "title": "София: Временно е спряно движението в транспортния тунел на Лъвов мост в посока район „Люлин” поради повреда на помпите, изпомпващи дъждовната вода"}
{"url": "http://www.focus-news.net/news/2017/10/24/2449771/dobrich-25-godishna-zhena-e-v-bolnitsa-sled-kato-se-e-blasnala-s-avtomobil-posledovatelno-v-dve-darveta.html", "text": "На 23 октомври в 14,30 ч. чрез ЕЕН 112 в ОДМВР-Добрич е получено съобщение за пътнотранспортно произшествие с пострадал на път ІІІ-7105 в посока Добрич на около 500 метра преди кръстовището с гл. път ІІ-97. Изпратеният на място екип на Пътна полиция установява, че водачът на лек автомобил БМВ Х5 с ТХ регистрация - Л. С., на 25 г. /неизвестна на МВР, със 6 г. стаж/, поради движение с несъобразена скорост губи контрол над управлявания автомобил, отклонява се в ляво по посоката си на движение, напуска пътното платно и се блъска странично в крайпътно дърво. Това съoбщиха от ОДМВР-Добрич. От удара автомобила се отклонява надясно продължава движението си и се блъска челно в друго крайпътно дърво. Вследствие на ПТП е откарана в МБАЛ- гр. Добрич от екип на ЦСМП и след обстоен преглед е настанена в неврохирургия с комоцио, без опасност за живота. Взета кръвна проба.", "date": "2017.10.24", "title": "Добрич: 25-годишна жена е в болница, след като се е блъснала с автомобил последователно в две дървета"}
{"url": "http://www.focus-news.net/news/2017/10/24/2449772/montana-nivoto-na-reka-dunav-kray-lom-se-e-povishilo-s-27-sm-prez-izminaloto-denonoshtie.html", "text": "Нивото на река Дунав край Лом е 170 см, а водният стоеж през последното денонощие се е повишил с 27 см. С 2 см се е повишило нивото на Дунав в началото на българския участък на реката при Ново село за последното денонощие и водният стоеж е 103 см, съобщиха от местната Хидрометеорологичната станция в Ново село. При Видин е измерено повишение от  20 см и водният стоеж е 155 см. Нивото на реката се е повишило край Оряхово с 12 см и водният стоеж е 53 см. Температурата на водата край Ново село е 14.7 градуса, а край Оряхово е 15.4 градуса.", "date": "2017.10.24", "title": "Монтана: Нивото на река Дунав край Лом се е повишило с 27 см през изминалото денонощие"}
{"url": "http://www.focus-news.net/news/2017/10/24/2449773/le-figaro-es-postigna-trudno-sporazumenie-za-pravilata-za-komandirovanite-rabotnitsi.html", "text": "Европейският съюз постигна трудно споразумение за правилата за командированите работници – обещание, което френският президент Еманюел Макрон постави в центъра на президентската си кампания, пише Le Figaro. Франция обаче постигна целта си частично, като не успя да прокара ограничение на срока на договорите за командироване до 1 година. Тези договори ще може да със срок от 24 месеца с възможност за удължаване от половин година при заявление на компанията, което трябва да бъде одобрено от властите на страната, където е изпратен работникът. На предложенията се противопоставиха шест държави, сред които Полша, Унгария, Великобритания и Ирландия, пише френският вестник. Калина Жекова", "date": "2017.10.24", "title": "Le Figaro: ЕС постигна трудно споразумение за правилата за командированите работници"}
{"url": "http://www.focus-news.net/news/2017/10/24/2449774/dimitar-zdravkov-kmet-na-sadovo-na-80-sa-realizirani-zalozhenite-infrastrukturni-proekti-v-obshtinata.html", "text": "На 80% са реализирани заложените инфраструктурни проекти в Община Садово. Това каза в сутрешния блок „Добро утро, България“ за Радио „Фокус“ кметът на общината Димитър Здравков. По думите му, както всяка година, в бюджета са заложени разходи за улични ремонти. Здравков добави, че към момента се асфалтират около 4 километра нови улици, както в малките населени места на територията на общината, така и в по-големите. \r\n„Говорейки за пътна инфраструктура, критични участъци има в общинската пътна мрежа - пътищата между селата. Надявам се скоро да сключим договор по Фонд \"Земеделие\", където сме заложили над 12 километра пълна рехабилитация на общинската пътна мрежа. Най-критичен е пътят Катуница-Болярци, който е и най-дългият участък от общинската пътна мрежа. Надяваме се с рехабилитирането на този път да приключат и проблемите“, обясни той. Димитър Здравков коментира още, че общината е напълно готова за зимния сезон, като всички необходими действия са изпълнени. Градоначалникът обясни, че около 700 социално слаби тази година ще получат помощ за отопление.", "date": "2017.10.24", "title": "Димитър Здравков, кмет на Садово: На 80% са реализирани заложените инфраструктурни проекти в общината"}
{"url": "http://www.focus-news.net/news/2017/10/24/2449775/pazardzhik-kmetat-na-peshtera-nikolay-zaychev-shte-bade-domakin-na-zasedanieto-na-oblastniya-savet-za-razvitie.html", "text": "Кметът на Община Пещера Николай Зайчев ще бъде домакин на заседанието на Областния съвет за развитие на Област Пазарджик, съобщи за Радио „Фокус” – Пазарджик Стоян Йовчев от Община Пещера. Заседанието ще започне в 10.30 часа. „В Пещера ще се съберат общински кметове, народни представители, областният управител и експерти. На заседанието ще бъде представена Областната стратегията за подкрепа на личностното развитие на децата и учениците в Област Пазарджик (2017 – 2019)“, посочи Йовчев. По думите му пред присъстващите ще бъдат изложени възможностите за финансиране на проекти по програма „Еразъм +” – мост между образованието и бизнеса. Николай Зайчев ще бъде сред докладчиците на заседанието. По актуални теми ще говорят и представители на различни държавни институции.\r\nВаня НИКОЛОВА", "date": "2017.10.24", "title": "Пазарджик: Кметът на Пещера Николай Зайчев ще бъде домакин на заседанието на Областния съвет за развитие"}
{"url": "http://www.focus-news.net/news/2017/10/24/2449776/mvr-shestima-dushi-sa-zaginali-a-28-sa-postradali-pri-katastrofi-prez-izminaloto-denonoshtie.html", "text": "Шестима души са загинали, а 28 са пострадали при катастрофи през изминалото денонощие. Това съобщиха от пресцентъра на МВР. Общо в страната са станали 23 произшествия. Двама от пострадалите са с опасност за живота. В София са регистрирани 210 леки и 4 тежки пътни инцидента, при които има един загинал и 10 ранени.", "date": "2017.10.24", "title": "МВР: Шестима души са загинали, а 28 са пострадали при катастрофи през изминалото денонощие"}
{"url": "http://www.focus-news.net/news/2017/10/24/2449777/nimh-prez-poslednite-12-chasa-nay-golemi-kolichestva-valezhi-sa-otcheteni-v-kazanlak-58-lkvm.html", "text": "През последните 12 часа най-големи количества валежи са измерени в Казанлък - 58 л/кв. м., Сандански - 40 л/кв. м. и Стара Загора - 34 л/кв. м. Това съобщиха за Агенция „Фокус“ от Националния институт по метеорология и хидрология (НИМХ) към БАН. В София са отчетени 16 л/кв. м. Днес валежи ще има в цялата страна, като по-интензивни ще бъдат в централните и източните райони. Очаква се утре дъждът да продължи, но с тенденция към отслабване.\r\nЦветилена СИМЕОНОВА", "date": "2017.10.24", "title": "НИМХ: През последните 12 часа най-големи количества валежи са отчетени в Казанлък - 58 л/кв.м."}
{"url": "http://www.focus-news.net/news/2017/10/24/2449778/der-spiegel-pirati-otvlyakoha-shestima-dushi-ot-ekipazha-na-germanski-korab.html", "text": "Пирати отвлякоха в близост до бреговете на Нигерия шестима души от екипажа на товарен кораб на германска компания, съобщава изданието Der Spiegel.\r\nИнцидентът се е случил в ранните часове на събота. Корабът „Деметра“ е нападнат малко преди акостирането си в пристанище в Нигерия. В момента на атаката на плавателния съд не е имало германски граждани, увериха от базираната в Хамбург компания Peter Döhle Schiffahrts-KG.\r\nНападателите са успели да отвлекат шестима членове на екипажа. Останалите дванадесет моряци са останали невредими. Към момента корабът се намира в безопасни води. Все още обаче няма информация за съдбата на отвлечените, нито за тяхната националност.Тереза Герова", "date": "2017.10.24", "title": "Der Spiegel: Пирати отвлякоха шестима души от екипажа на германски кораб"}
{"url": "http://www.focus-news.net/news/2017/10/24/2449779/smolyan-45-godishen-mazh-zagina-v-rayona-na-nastanski-most-sled-kato-avtomobilat-mu-se-e-preobarnal-po-tavan-v-ribarnik.html", "text": "45-годишен мъж загина в района на Настански мост, след като автомобилът му се е преобърнал по таван в рибарник. Това съобщиха от Областната дирекция на МВР – Смолян. Вчера около 19.10 часа на път Девин –Смолян, след Настански мост, лек автомобил „Тойота Авенсис”, собственост и управляван от 45-годишен жител на с. Беден, община Девин, поради несъобразена скорост с пътните условия (мокра настилка), на дясна крива излиза от ляво извън пътното платно, удря се в ската, след което автомобилът променя посоката на движение и пада по таван в рибарник, намиращ се в дясно на около 4 метра под нивото на пътя. Починал е водачът на автомобила, който е пътувал сам. Съдействие са оказали екип на РС ПБЗН – Девин за изтеглянето на автомобила. Тялото му е транспортирано в МБАЛ „Д-р Братан Шукеров” – Смолян за извършване на аутопсия. Местопроизшествието е посетено от дежурна оперативна група при Районно управление „Полиция” – Девин. По случая е образувано досъдебно производство.", "date": "2017.10.24", "title": "Смолян: 45-годишен мъж загина в района на Настански мост, след като автомобилът му се е преобърнал по таван в рибарник"}
{"url": "http://www.focus-news.net/news/2017/10/24/2449780/burgas-blizo-3-kg-kanabis-elektronni-vezni-16-200-leva-i-5-160-evro-sa-otkriti-pri-proverka-na-politsiyata-v-grada.html", "text": "Служители от Първо Районно управление на МВР - Бургас са извършили претърсване на къща, разположена на улица \"Пробуда\" в Бургас, обитавана от криминално проявения С. П., 50-годишен, като са намерили и иззели суха тревна маса с тегло около 50 грама, реагирала при направения полеви наркотест на канабис. Това съобщиха от ОДМВР-Бургас. В гардероб в къщата е открит плик със суха тревна маса /канабис/ с тегло около 150 грама, а на таванско помещение в момент на сушене са намерени и иззети множество стръкове канабис с общо тегло около 2 кг. В два плика са открити и сумите от 16 200 лева и 5 160 евро. В квартира, наета от С. П. и разположена на бургаската улица \"Д-р Нидер\" са намерени и и иззети три плика с канабис с общо тегло около 600 грама, както и две електронни везни. По случая е образувано бързо полицейско производство.", "date": "2017.10.24", "title": "Бургас: Близо 3 кг канабис, електронни везни, 16 200 лева и 5 160 евро са открити при проверка на полицията в града"}
{"url": "http://www.focus-news.net/news/2017/10/24/2449781/varna-4-godini-i-6-mesetsa-zatvor-poluchi-anita-meyzer-priznata-za-vinovna-za-prichinyavane-na-smart-po-nepredpazlivost-i-podkup.html", "text": "Варненският окръжен съд призна Анита Ж. за виновна в това, че на 14 август 2016 година във Варна, причинила смърт по непредпазливост на съпруга си. Това съобщиха от пресцентъра на Окръжен съд – Варна, където в понеделник бе гледано делото срещу Анита Ж. Тя бе призната за виновна и за това, че на същата дата, в сградата на ОД на МВР – Варна, предложила подкуп – сумата от 30 000 евро на полицейски служител, за да не извърши действие по служба – да не я задържи по Закона за МВР при налични данни за извършено престъпление от НК. Съдът ѝ наложи наказание от 3 години и 6 месеца „лишаване от свобода“ за причинена смърт по непредпазливост. Четири години и 6 месеца „лишаване от свобода“ и глоба в размер на 8 000 лева е присъдата за предложен подкуп. Анита Ж. ще търпи най-тежкото от двете наказания, при първоначален общ режим в затворническо общежитие от открит тип.\r\nСъдът зачита предварителното задържане на подсъдимата по настоящото дело, считано от 14 август 2016 година. Анита Ж. е осъдена да плати обезщетение на наследниците на Н.Д. за претърпените неимуществени вреди в резултат на престъплението – сума в размер на 150 000 лева, ведно със законната лихва върху нея, считано от 14 август 2016 година, до окончателното ѝ изплащане. Съдът отхвърли гражданския иск до сумата от 300 000 лв. като неоснователен. Анита Ж. ще трябва да плати и направените разходи по делото в размер на 9 816 лева.\r\nПрисъдата може да се обжалва или протестира пред Апелативен съд – Варна в 15-дневен срок.", "date": "2017.10.24", "title": "Варна: 4 години и 6 месеца затвор получи Анита Мейзер, призната за виновна за причиняване на смърт по непредпазливост и подкуп"}
{"url": "http://www.focus-news.net/news/2017/10/24/2449782/zam-predsedatelyat-na-pg-na-bsp-za-balgariya-dragomir-stoynev-ako-nyama-reformi-zalozhenite-45-mlrd-lv-poveche-v-byudzheta-shte-potanat.html", "text": "Ако няма реформи, заложените 4,5 млрд. лв. повече в бюджета ще потънат. За нас е важно да се промени моделът, затова предложихме алтернативен бюджет. Идеята не е да се замеряме с числа, а да се променят политиките. Това заяви зам.-председателят на ПГ на „БСП за България“ Драгомир Стойнев в БТВ, съобщиха от пресцентъра на НС на БСП. Той подчерта, че левицата предлага конкретни действия. „В здравеопазването - държавните и общински болници не могат да бъдат повече търговски дружества. Сега не приемат хората в болница, за да не натежи на бюджета им. Това трябва да се прекрати“, категоричен е Стойнев. Според него в образованието е същото. „Не може повече да бъдем държава, която се слави с най-голямата неграмотност сред младите хора. БСП предлага промяна на функционирането на моделите, а промяната никога не се приема с ръкопляскания“, коментира той.\r\nСтойнев е на мнение, че бюджетът на управляващите не се различава с нищо от предходния. „Предложената алтернатива от нас е много сериозна. Въвеждаме необлагаем минимум, равен на минималната работна заплата – тези, които са на минимална работна заплата, ще си плащат осигуровките, но няма да плащат данък“, обясни той. По неговите думи неравенствата в страната са убийствени. „Заплати до 3300 лв. т.е. цялата средна класа, остава на 10%. Моторът на българската икономика не се облага – 2 млн. и 900 хил. работещи български граждани. За тях данъците ще бъдат намалени. Заплати над 3300 лв. до 10 000 лв. ще бъдат обложени с 15%, а над 10 000 лв. с 20%. Корпоративният данък не се променя“, каза още зам.-председателят на БСП. \r\nДрагомир Стойнев подчерта, че е важно дали можем да постигнем устойчив икономически растеж, дали имаме качествена работна сила, дали можем да привлечем инвестиции, които в момента се сриват – чужденците не желаят да инвестират в България, и дали регионите могат да се развиват балансирано.", "date": "2017.10.24", "title": "Зам.-председателят на ПГ на „БСП за България“ Драгомир Стойнев: Ако няма реформи, заложените 4,5 млрд. лв. повече в бюджета ще потънат"}
{"url": "http://www.focus-news.net/news/2017/10/24/2449783/faz-nova-stachka-na-zhurnalistite-ostavi-gartsite-v-informatsionno-zatamnenie.html", "text": "Двудневна стачка на журналистите в Гърция остави гражданите на балканската държава в информационно затъмнение, коментира националният ежедневник Die Frankfurter Allgemeine Zeitung. В сутрешните часове на вторник не бяха излъчени новини нито по телевизиите, нито по радиата. Стачката, която е четвъртата по рода си от месец септември 2016 г. насам, започна в пет часа сутринта местно време. \r\nРедакторите изискват мерки срещу високата безработица, широко разпространената практика за наемането на журналисти на трудов договор на непълно работно време и забавянето на изплащането на възнагражденията им. Тереза Герова", "date": "2017.10.24", "title": "FAZ: Нова стачка на журналистите остави гърците в информационно затъмнение"}
{"url": "http://www.focus-news.net/news/2017/10/24/2449784/pregled-na-osnovnite-temi-vav-varnenskiya-pechat.html", "text": "„Във Варна медицинските сестри 2 пъти по-малко от необходимото“ е заглавие от първа страница във варненския вестник „Черно море“. Във Варна работещите в момента медицински сестри са 2 пъти по-малко от необходимото. Това съобщи в сутрешния блок на тв „Черно море“ с водещ Иван Барбов Райна Бояджиева, председател на регионалната колегия на Българската асоциация на професионалистите по здравни грижи във Варна. Поводът бяха предстоящите протести на съсловието. „61 семейства искат детегледачки по програмата „Родители в заетост“ е друга тема в броя. 61 семейства са пожелали до този момент детегледачки по програмата „Родители в заетост“, финансирана с европари. Това съобщи за Медийна група „Черно море“ Божидар Михайлов, директор на Регионалната служба по заетостта във Варна. Безработните, заявили своето желание да станат детегледачи, към момента са близо 50. Тепърва ще се установява механизмът, по който ще се насочват и одобряват кандидатите, каза още Михайлов. Предстоят и проверки в семействата. „Млад учен от МУ – Варна, с първа награда в международна конференция“, информира изданието. Гл. ас. Нели Ерменлиева от Катедрата по предклинични и клинични науки към Медицинския университет – Варна, бе отличена с първа награда на Осмата югоизточноевропейска конференция по химиотерапия, инфекции и рак, която се проведе в Дуррес, Албания, в периода 12 – 15 октомври 2017 г. за представената от нея пленарна лекция. „Анита Мейзер ще лежи 4.5 г. в затвора“ е друга тема в броя. Четири години и половина затвор при първоначален общ режим, 8000 лв. глоба за подкуп и обезщетение в размер на 150 000 лв. за майката на убития Николай – Петранка, присъди състав на Варненския окръжен съд с председател Асен Попов за Анита Мейзер. Тя бе призната за виновна за причиняване на смърт по непредпазливост. „Мейзер: Невинна съм, Ники се самоуби пред мен по непредпазливост“, допълва изданието. Повече от половин час обвинената в убийството на Николай Димов Анита Желева Мейзер чете записките си пред съдийския състав на Варненския окръжен съд, вместо да каже със свои думи позицията си по отношение на обвиненията в убийство и подкуп на служебно лице. На стр. 5 в рубриката „Непознатата история“ вестникът разказва за зеления граф и обсадата на Варна. Повечето варненци, когато стане въпрос за рицари и тяхната връзка с историята на града ни, се сещат за полско-унгарския крал Владислав III Ягело и за битката, която на 10 ноември 1444 г. се разиграва край Варна. Много малко обаче са чували за Зеления граф – Амадей VI Савойски, който получил прозвището си заради зелените дрехи и доспехи, които носел, и за обсадата на Варна през 1366 година, пише изданието.", "date": "2017.10.24", "title": "Преглед на основните теми във варненския печат"}
{"url": "http://www.focus-news.net/news/2017/10/24/2449785/zam-predsedatelyat-na-pg-na-bsp-za-balgariya-zhelyo-boychev-nad-200-000-detsa-otpadat-ot-uchilishte-v-balgariya-40-ot-naselenieto-e-v-risk-ot-bednost.html", "text": "БСП си е поставила 4 основни цели с предлагания от нея бюджет - борба с бедността и неравенствата в България, достъп до качествено здравеопазване и образование и преодоляване на големите социални различия в страната, заяви зам.-председателят на ПГ на  „БСП за България” Жельо Бойчев по БНТ и обясни в какво състояние е държавата ни като следствие от  управлението на ГЕРБ и Борисов. Това съобщиха от пресцентъра на НС на БСП.\r\n„По всички показатели България е страна, по-скоро от африкански тип, отколкото от европейски, за най-голямо съжаление. Над 40% от населението е в риск от бедност или близо 3 милиона българи. 1 милион и 300 хиляди пенсионери взимат под 310 лв. В България над 200 000 български деца не са прекрачили прага на училище или отпадат”, посочи Жельо Бойчев.  „Косвените данъци у нас са близо 70%, като най-бедните плащат най-много”, обясни също Бойчев и допълни, че ако не се направи промяна, има риск за държавата, за икономическото ни развитие, за гражданското общество.", "date": "2017.10.24", "title": "Зам.-председателят на ПГ на  „БСП за България” Жельо Бойчев: Над 200 000 деца отпадат от училище в България, 40% от населението е в риск от бедност"}
{"url": "http://www.focus-news.net/news/2017/10/24/2449786/pregled-na-osnovnite-temi-v-shumenskiya-pechat.html", "text": "„Дълга процедура бави строежа на гаражи в Шумен“ е водещото заглавие във вестник „Шуменска заря“. Липсата на места за паркиране, както и увеличаващият се брой на хората с автомобили в Шумен повишиха търсенето на гаражи през последните няколко години. Дълга процедура по учредяването на право на строеж обаче бави тяхното изграждане. Причината е, че обектите се строят до жилищни блокове и така попадат в урегулирани поземлени имоти, които са с голяма площ. \r\n„Областният съвет по здравеопазване обсъди състоянието на здравната мрежа в област Шумен за 2016 г.“ съобщава ежедневникът. И през последната година се запазва тенденцията за намаляване осигуреността на населението от област Шумен с медицински персонал, каза директорът на РЗИ д-р Пепа Калоянова. \r\n„Активисти на ДПС - Нови пазар посетиха Европарламента“ пише изданието. Филиз Хюсменова, зам.-председател на ДПС и евродепутат, посрещна в Европейския парламент активисти на ДПС от община Нови пазар. Сред гостите бяха областният председател Айсел Руфад, общински съветници от Нови пазар, служители в общинска администрация.\r\n„Жива картина пресъздаде създаването на ВМРО преди 124 години“ е акцент от стр. 2 в броя. На стр.3  е публикувано интервю с кмета на община Венец Нехрибан Ахмедова.\r\n„Инспекцията по труда се включва в европейската кампания за условия за труд“ пише ежедневникът. Главната инспекция по труда се включва в европейската кампания „Безопасност и здраве на наетите от предприятия, осигуряващи временна работа”. \r\n„Шуменският университет е част от партньорската мрежа на центровете „Институт Пушкин” съобщава всекидневникът. Споразумение за сътрудничество и разкриване на Център за руски език и тестиране „Институт Пушкин” в Шуменския университет „Епископ Константин Преславски” подписаха вчера ректорът на висшето училище проф. д.и.н. Георги Колев и заместник-ректорът по учебно-възпитателната работа на института „А.С. Пушкин” в Москва доц. Елена Колтакова. Така Шуменският университет стана част от партньорската мрежа на Центровете за руски език и тестиране „Институт Пушкин”. Те са общо 52 в 44 държави в цялия свят. \r\n„Започва Студентски видео арт фестивал“ информира изданието. Фестът ще бъде открит в 13.00 часа днес със специална селекция от филмовия фестивал „Карантината“ във Варна.", "date": "2017.10.24", "title": "Преглед на основните теми в шуменския печат"}
{"url": "http://www.focus-news.net/news/2017/10/24/2449787/varna-remontat-na-asparuhoviya-most-zapochva-ot-dolnoto-stroene-v-sledvashtite-dni-shofyorite-shte-preminavat-bez-ogranichenie-po-saorazhenieto.html", "text": "Ремонтът на Аспаруховия мост във Варна започва от днес със строително-монтажни работи по долното строене на съоръжението. Това съобщиха от пресцентъра на Агенция \"Пътна инфраструктура\". Поради това, че метеорологичните прогнози в следващите дни не позволяват подмяна на хидроизолацията и извършването на необходимите за това дейности, движението по моста на този етап няма да се ограничава и шофьорите ще продължат да преминават по него както обикновено.\r\nПри подобряване на времето ще бъде въведена временна организация на движението и ще бъде затворено платното за Бургас, а трафикът ще се насочи в платното за Варна по ремонтираните през миналата година съоръжения 3 и 5. Достъпът до пристанище Варна Изток и Южната промишлената зона няма да се ограничава. Предстои и ремонт на участък от автомагистрала „Черно море“.\r\nРемонтът на съоръжение 6 от Аспаруховия мост включва бетонови работи, нова хидроизолация, фуги, асфалт, маркировка, знаци, ограничителни системи, парапети и т. н. Мостът е в експлоатация от 1976 г. и е основна връзка на ж. к. „Аспарухово“ с останалите квартали от община Варна. Ремонтът му е наложителен, тъй като не е ремонтиран от около 40 години. През миналата година със средства от републиканския бюджет започна поетапното обновяване и бяха ремонтирани три от съоръженията в посока Варна, идвайки от квартал „Аспарухово“ и автомагистрала „Черно море“ - съоръжения 1, 3 и 5. Тази година преди началото на летния сезон завърши ремонтът на съоръжения 2 и 4.", "date": "2017.10.24", "title": "Варна: Ремонтът на Аспаруховия мост започва от долното строене, в следващите дни шофьорите ще преминават без ограничение по съоръжението"}
{"url": "http://www.focus-news.net/news/2017/10/24/2449788/zam-predsedatelyat-na-pg-na-bsp-za-balgariya-krum-zarkov-ima-dostatachno-argumenti-za-vavezhdane-na-edna-po-spravedliva-danachna-sistema.html", "text": "В програмата на БСП е записано постепенно отпадане на плоския данък и въвеждане на прогресивно данъчно облагане. Има достатъчно аргументи за въвеждане на една по-справедлива данъчна система. Това заяви зам.-председателят на ПГ на „БСП за България“ Крум Зарков в сутрешния блок на Нова телевизия, съобщиха от пресцентъра на НС на БСП. Той обясни, че са изготвени редица проекти с различни стъпки. Зарков подчерта, че плоският данък е изиграл своята роля, но това, че е приет, не означава, че трябва да остане завинаги. „Ролята на опозицията е да показва, че винаги има друг път“, коментира народният представител. Според него, секторите не се реформират, а непрекъснато се увеличават парите, които се дават. „Изтичат като в пясък. Повечето пари не водят до по-добър резултат. Пример за това е здравеопазването, където в пъти са се увеличили през последните години. Всеки ден избухва по една общинска болница, а системата се обезкръвява и липсват специалисти“, каза още Крум Зарков.", "date": "2017.10.24", "title": "Зам.-председателят на ПГ на „БСП за България“ Крум Зарков: Има достатъчно аргументи за въвеждане на една по-справедлива данъчна система"}
{"url": "http://www.focus-news.net/news/2017/10/24/2449789/pregled-na-nyakoi-ot-osnovnite-temi-v-evropeyskiya-pechat-agentsiya-fokus.html", "text": "Европейският съюз постигна трудно споразумение за правилата за командированите работници – обещание, което френският президент Еманюел Макрон постави в центъра на президентската си кампания, пише Le Figaro. Франция обаче постигна целта си частично, като не успя да прокара ограничение на срока на договорите за командироване до 1 година. Тези договори ще може да със срок от 24 месеца с възможност за удължаване от половин година при заявление на компанията, което трябва да бъде одобрено от властите на страната, където е изпратен работникът. На предложенията се противопоставиха шест държави, сред които Полша, Унгария, Великобритания и Ирландия, пише френският вестник.\r\n*** Бившият канцлер на Австрия Кристиан Керн (СДПА) изяви подкрепата си за съставяне на правителство на малцинството, водено от Австрийската народна партия (АНП) на младия Себастиан Курц, пише националният ежедневник Die Presse.  \r\nПреговорите за съставяне на новото правителство във Виена започнаха преди няколко дни. Керн сподели, че намира за малко вероятно съставяне на правителство на малцинството с АНП начело, но ако това се случи, то ще може да разчита на подкрепата на СДПА.\r\nКерн отново подчерта, че социалдемократите ще останат в опозиция. Това ще им даде шанс да се завърнат с пълна сила за следващите парламентарни избори. \r\nПо повод слуховете за поемането на кметското място във Виена, Керн коментира: „Нямам желание да сменя канцлерския пост с този във виенското кметство“.\r\n***След посещението на премиера Алексис Ципрас в САЩ от миналата седмица, лидерът на гръцката опозиционна партия „Нова демокрация“ Кириакос Мицотакис внесе повторно предложение в парламента да се разреши на гърците, живеещи в чужбина, да гласуват на гръцките избори, пише Kathimerini. Опозиционният лидер внесе първото си предложение преди 18 месеца, но то все още не е дебатирано. „Днес повече от всякога трябва да осигурим такива права не само на етническите гърци, напуснали страната преди десетилетия, но и на стотиците хиляди млади хора, които напуснаха страната в годините на криза“, се казва в изявление на Мицотакис. Той разкритикува гръцкия премиер, че по време на посещението си в САЩ не е поел инициативата да се признае правото на всички гърци в чужбина на гласуват. \r\nСпоред предложението, гръцките граждани, които възнамеряват да гласуват в чужбина, трябва да информират гръцкото консулство в страната, в която живеят не по-късно от 60 дни преди вота.\r\n*** Във вторник, 24 октомври, се навършва точно един месец от изборите за Бундестаг в Германия – и в Берлин ще бъде проведено учредителното събрание на новия парламент, припомня националният ежедневник Die Zeit.\r\nКато председател на новия Бундестаг християндемократът и бивш федерален министър на финансите Волфганг Шойбле ще открие заседанието. В състава на германския парламент за първи път влизат депутати от популистката „Алтернатива за Германия“ – и провокациите от тяхна страна се очакват още от първия ден на заседанията.\r\nВсяка от шестте парламентарно представени партии трябва да представи заместник-председател на Бундестага. Депутатите обаче отказват да гласуват за кандидата на „Алтернатива за Германия“, смятан за крайнодесен и антиислямски настроен. Какво обаче ще последва, ако не бъде избран кандидат на „Алтернатива за Германия“? Въпросът остава отворен – поне в следващите часове на деня.  \r\n*** Главният преговарящ за Брекзит от страна на ЕС Мишел Барние заяви, че работата по сделката между Лондон и Брюксел е в ход и че той ще се откаже от позицията си преди завършването  на преговорите за бъдещите търговски отношения между Европейския съюз и Великобритания, пише британското консервативно издание The Telegraph.\r\nБарние обяви, че ще се откаже след 29 март 2019 година, когато е крайния срок за излизането на Великобритания от Съюза, но преди края на предложения транзитен период, за да позволи продължаването на преговорите за бъдещите търговски взаимоотношения между двете страни.\r\nТой призна, че бъдещето на търговските взаимоотношения е „най-важният“ въпрос от преговорите, но добави, че те може да се проточат с години.\r\nИзданието пише, че в понеделник Тереза Мей е отправила заплаха към ЕС, че ще напусне Общността без да е сключено споразумение, но Барние е предупредил, че това може да има катастрофални последици, като например, британските самолети да не могат да получат разрешение за излитане или кацане от европейските летища.\r\n„Ние не го желаем и не работим за това, но не изключваме нищо“, заяви Барние.\r\n***", "date": "2017.10.24", "title": "Преглед на някои от основните теми в европейския печат (Агенция „Фокус“)"}
{"url": "http://www.focus-news.net/news/2017/10/24/2449790/pregled-na-osnovnite-temi-vav-velikotarnovskiya-pechat.html", "text": "“Нa „Вapушa“ cкoчихa cpeщy cтpoeж нa нoвa кooпepaция“ е заглавие от областния всекидневник „Янтра Днес”. Стpoeж нa ул. „Киpил и Мeтoдий“, нaд Амepикaнcкия кoлeж, пpeдизвикa мacoвo нeдoвoлcтвo нa хopaтa, кoитo живeят в eдин oт нaй-cтapитe квapтaли във Вeликo Tъpнoвo „Вapyшa“. Te ca пpитecнeни, чe cгpaдaтa, кoятo ce cтpoи, нe ce впиcвa c apхитeктуpaтa нa cъceднитe пocтpoйки. Пo дyмитe им дpyг гoлям пpoблeм e, чe нямa нитo eднo пapкoмяcтo. Toвa пoтвъpдил пpeд тях тeхничecки pъкoвoдитeл нa oбeктa. Кaк e възмoжнo зa тoлкoвa aпapтaмeнти дa нe бъдe плaниpaн нитo eдин гapaж или мяcтo зa пapкиpaнe, нoвитe oбитaтeли нямa ли дa имaт кoли, възмyщaвaт ce вeликoтъpнoвци. Te ca зaпoчнaли пoдпиcкa пpoтив cтpoитeлcтвoтo нa cгpaдaтa, кoятo щe внecaт в oбщинcкaтa aдминиcтpaция. „13-гoдишнaтa Никoл зaпoчнa cвoятa нaй-гoлямa биткa зa живoтa“ е друго заглавие от ежедневника. 13-гoдишнaтa Никoл Гeopгиeвa oт Вeликo Tъpнoвo зaпoчнa cвoятa нaй-гoлямa биткa зa живoтa. Нa мoмичeтo e oткpит  Сapкoм нa Юинг c тyмop нa тaзoбeдpeнaтa cтaвa нa лeвия кpaк. Учeничкaтa oт гимнaзиятa пo тypизъм „Д-p Пeтъp Бepoн“ нe гyби нaдeждa, чe щe бъдe излeкyвaнa. В мoмeнтa тя ce нaмиpa в дeтcкoтo oтдeлeниe нa coфийcкaтa бoлницa „Цapицa Йoaннa – ИСУЛ“, къдeтo вeднaгa e зaпoчнaтo лeчeниe. Tъй кaтo зaбoлявaнeтo ce paзвивa aгpecивнo и бъpзo, poдитeлитe Нaдя Кocтaдинoвa и Йopдaн Гeopгиeв ca ce cвъpзaли c дpyги пaциeнти c тoвa зaбoлявaнe, кoитo ca ги увepили, чe e пo-дoбpe мoмичeтo дa бъдe лeкyвaнo в чyжбинa. „Нoв yдap нa aлo измaмницитe! Зaвлякoхa жeнa c 3430 лв., 5300 eвpo и злaтo“ е заглавие от трета страница на ежедневника. „Изгpaдиха нoв вoдocтoк в ceлo Гaбpoвци“ четем на страница четири в изданието. На страница пет четем интервю с историка Божидар Савов: „В масонството светци няма, то е представителна извадка на всяко общество“, казва той пред изданието. Заглавието на страниците шест и седем е „Ева Тонева – родена да изкушава с ястия и красота“. На спортната страница на вестник „Янтра Днес“ четем “Етър-64“ би в Габрово “Бъки“ в драма с гол в последните секунди.\r\n„Румънци живеят в Павел от две години, гледат 36 кози и кучето Путин” е заглавие от първа страница на другия областен ежедневник “Борба“. Преди две години Габриела и Жорж Лаза идват от мегаполиса Букурещ в село Павел. Къщата е сватбен подарък от съпруга за Габи. Двамата са счетоводители и компютърни специалисти със солиден бизнес, но решават да напуснат големия град и да се заселят в българското село. Семейството има фирма и работи по интернет за клиенти от целия свят, освен това има имоти в Букурещ, които дава под наем. “С химически препарат, произвеждан във Велико Търново, ще борим снега тази година“ е друга тема от ежедневника. Около 300 хил. Лв. Е бюджетът за предстоящото зимно почистване на великотърновските улици. Тази година отсечките ще се чистят от снега с нова организация на работата и с нови препарати. Тенденцията е химията да измества постепенно познатите от миналото пясък и луга. Нови аутсорсинг компании стъпват във Велико Търново, дават до 3000 лв. заплати“, “Търновка представи рокля на американска дизайнерска в Седмицата на модата в Париж“, “Руснак арестуван с около 300 артефакта от три епохи“, “Д-р Сорин Киря от гр. Александрия: Минималното възнаграждение за лекар в Румъния е 1000 евро“ и  “Биляна Мянова пое ръководството на БСП в Златарица“  са други заглавия от страниците на всекидневника. “Соня Богданова повали габровки в заключителните секунди“, “Шест лева ще струват билетите за мача на “виолетовите“ със “Септември“ и “Тинко Банабаков донесе победа на “Багатури“ са заглавията от спортната страница на изданието.", "date": "2017.10.24", "title": "Преглед на основните теми във великотърновския печат"}
{"url": "http://www.focus-news.net/news/2017/10/24/2449791/reuters-polskiyat-premier-ochakva-promeni-v-pravitelstvoto-v-idnite-sedmitsi.html", "text": "Полският премиер Беата Шидло потвърди, че може да се очакват промени в състава на правителството идните седмици, предаде Reuters. „Промени ще има, тези решения съм ги взела лично“, каза премиерът пред частната телевизия TVN24. В полските медии отдавна се въртят спекулации, че няколко членове на кабинета, включително самата Шидло, може да загубят постовете си заради вътрешнопартийни войни. Според някои съобщения в пресата, лидерът на управляващата партия на Полша \"Право и справедливост\" Ярослав Качински може да заеме поста на Шидло. В понеделник проправителственият вестник Sieci Prawdy публикува статия, озаглавена „Върховният лидер ще стане само премиер“, намеквайки за ключовата роля, която Качински играе в политиката на Полша. Калина Жекова", "date": "2017.10.24", "title": "Reuters: Полският премиер очаква промени в правителството в идните седмици"}
{"url": "http://www.focus-news.net/news/2017/10/24/2449792/plovdiv-nad-200-uchastnitsi-ot-tsyalata-strana-shte-uchastvat-v-debat-klasnata-staya-na-21-vek-umeniya-inovatsiya-i-tehnologii.html", "text": "Над 200 участници от цялата страна ще участват в дебат „Класната стая на 21 век – умения, иновация и технологии”. Това съобщиха за Радио „Фокус” - Пловдив организаторите от Фондация „Световен образователен форум България”, Община Пловдив и ПУ “Паисий Хилендарски“. Откриването е в 10.00 часа в хотел „Империал”. Началото на майсторски клас „Класната стая на 21 век – умения, иновации, технологии“ ще даде на 25 октомври министърът на образованието Красимир Вълчев. Третата годишна инициатива на фондацията ще провокира експерти на МОН, на Регионалните управления по образованието и на общините, на образователни институции, международни експерти и лидери в образованието да помислят как промяната в света около нас трябва да се отрази върху преподаването и организация на класната стая.\r\nВ три модула ще бъдат разгледат различни аспекти на качественото образование и преподаване, ще се споделят добри практики от утвърдени иновативни училища.\r\nНачалото на майсторския клас ще бъде поставено от Тон Дюиф – президент на Световен образователен форум и експрезидент на Европейската асоциация на училищните директори. Той ще говори как да развиваме уменията на 21 век в класната стая, като в дискусията по този модул ще се включат зам.-кметът по образование и иновации в Община Пловдив Стефан Стоянов, началникът на РУО София Ваня Кастрева и Елеонора Лилова – директор на 2 СУ София.\r\nПрезидентът на „Световен образователен форум България” и директор на ОУ „Райна Княгиня” Мария Гайдарова ще направи презентация защо са важни иновациите в образованието и как да ги инициираме. Панелисти по темата са директорът на 51 СУ в София Асен Александров, който е и зам.-председател на комисията по иновации към МОН, Озден Мурадова от Община Пловдив и Ивайло Старибратов – директор на Математическа гимназия „Акад. Кирил Попов”.\r\n„Как чрез технологиите училищният лидерски екип да постигне резултати, които променят положително живота на децата” е темата на третия модул от майсторския клас, по който лектор ще бъде директорът на Департамента за квалификация и професионално развитие на педагогическите специалисти към ПУ проф. Галин Цоков. Панелисти са Александър Ангелов от Център за творческо обучение, Антон Бъчваров от „Уча.се” и пловдивският преподавател Тихомир Алексиев.", "date": "2017.10.24", "title": "Пловдив: Над 200 участници от цялата страна ще участват в дебат „Класната стая на 21 век – умения, иновация и технологии”"}
{"url": "http://www.focus-news.net/news/2017/10/24/2449793/kyustendil-nova-naredba-shte-opredelya-deynostta-na-klubovete-na-horata-ot-tretata-vazrast-i-na-horata-s-uvrezhdaniya-v-dupnitsa.html", "text": "Нова наредба ще определя дейността на клубовете на хората от третата възраст и на хората с увреждания в Дупница. Това съобщиха за Радио „Фокус” – Кюстендил от Общински съвет – Дупница. Наредбата е изготвена от страна на общинската администрация, предстои да бъде разгледана на заседание на Общинския съвет. Клубовете на пенсионерите и инвалидите са местна дейност, финансирана от общинския бюджет и осъществяват дейности и мероприятия със социален, културен и здравен характер. Наредбата ще регламентира начина на разкриването на клубовете на територията на община Дупница. В разпоредбите на общинската наредба са залегнали начините за разкриване и закриване на клубове, тяхното ръководство, основни им дейности, както и начините за финансиране. Предвижда се назначаването на технически организатори в клубовете.\r\nВенцеслав ИЛЧЕВ", "date": "2017.10.24", "title": "Кюстендил: Нова наредба ще определя дейността на клубовете на хората от третата възраст и на хората с увреждания в Дупница"}
{"url": "http://www.focus-news.net/news/2017/10/24/2449794/vitsepremierat-ekaterina-zaharieva-frantsiya-e-gotova-da-ni-podkrepya-i-podpomaga-po-vreme-na-balgarskoto-evropredsedatelstvo.html", "text": "Получихме подкрепа и те са готови да ни подкрепят и подпомагат с всичко. Още повече, че както дебатирахме с моя колега, по време на нашето председателство наистина има сериозни предизвикателства. Това каза пред журналисти заместник министър-председателят по правосъдната реформа и министър на външните работи на Република България Екатериназ Захариева, която е на двудневно посещение във Франция, предаде репортер на Агенция „Фокус“. „Получихме уверението, че те ще съдействат с експертиза и подкрепа в каквото имаме нужда, когато ние поискаме“, добави вицепремиерът. Захариева отбеляза, че по време на разговорът има са обсъдени теми от общ интерес за двете страни като  дебата за бъдещето на Европа, Брекзит, отбранителната политика на Съюза и бюджета на ЕС.    \r\n„Нямаше как да не дебатираме бъдещето и как си представяме Европа. Общото мнение е,  че ЕС трябва да бъде преди всичко съюз, който взима по-бързо решение и осигурява сигурност и перспектива на гражданите“, заяви вицепремиертът. По думите ѝ в противен случай евроскептицизмът ще ни залее като вълна.  \r\n„Коментирахме това, че България винаги е била една от най-проевропейските нации – иска да участва във всички интеграционни процеси“, каза още Захариева. „Когато дебатираме бъдещето на Европа, трябва да направим така, че  държавите, които искат да се интегрират  - да могат да се интегрират. Тези, които не искат или искат да вървят на различни писти, трябва да бъдат оставени да правят това, но тези, които искат да бъдат част от интеграционните процеси, както е България, трябва да им се възможност  да го направят“, коментира тя.\r\n„Това посещение е продължение на изключително интензивните двустранни отношения между двете държави. Знаете премиерът Борисов беше първият премиер, който посети президента Макрон, след като той беше избран за президент. Той беше на посещение в България. Министърът на отбраната беше тук преди две седмици, така че искаме да задълбочим двустранните си отношения на всички нива“, отбеляза Захариева.", "date": "2017.10.24", "title": "Вицепремиерът Екатерина Захариева: Франция е готова да ни подкрепя и подпомага по време на Българското европредседателство"}
{"url": "http://www.focus-news.net/news/2017/10/24/2449795/sport-mats-humels-shte-propusne-sledvashtite-dva-macha-na-bayern-myunhen-zaradi-travma.html", "text": "Защитникът на Байерн Мюнхен Матс Хумел ще пропусне следващите две срещи от втория кръг на Бундеслига заради увреждане на ставната капсула на глезена. В сряда Байерн Мюнхен ще гостува на РБ Лайпциг, а в събота ще бъде домакин в шампионата за националната купа. \r\nПо-рано стана ясно, че извън стадиона ще остане и нападателят на Байерн Мюнхен Томас Мюлер, който скъса мускул в мача срещу Хамбургер ШФ.", "date": "2017.10.24", "title": "Спорт: Матс Хумелс ще пропусне следващите два мача на Байерн Мюнхен заради травма"}
{"url": "http://www.focus-news.net/news/2017/10/24/2449796/v-unss-shte-badat-predstaveni-tri-balgarski-proekta-spechelili-finansirane-ot-globalnata-initsiativa-pmi-impact-za-podkrepa-na-proekti-sreshtu-nezakonnata-targoviya.html", "text": "Университетът за национално и световно стопанство (УНСС), Институтът за пазарна икономика (ИПИ) и Центърът за изследване на демокрацията (ЦИД) организират пресконференция по повод официалното представяне на три български проекта, спечелили финансиране от глобалната инициатива PMI Impact за подкрепа на организации при разработването и изпълнението на проекти срещу незаконната търговия и свързаните с нея престъпления. Това съобщиха от УНСС. На пресконференцията ще бъдат поканени официални лица от Министерството на вътрешните работи и Агенция „Митници”.\r\nПроф. Димитър Димитров, декан нa факултета „Икономика на инфраструктурата”, ще представи проекта на УНСС „Идентифициране на риска от контрабанда и фалшифициране (анализ на бизнес процесите и пространствения аспект)”. \r\nПетър Ганев, старши икономист от ИПИ ще запознае присъстващите с проекта  „Право и икономика на незаконната търговия с тютюневи изделия в България“.\r\nАтанас Русев и Тихомир Безлов от ЦИД ще представят проекта „Незаконната търговия с тютюневи изделия и Балканския маршрут: преодоляване на институционалните слабости и корупцията“, който изследва движещите сили на незаконната търговия с тютюн в България, Италия, Гърция и Румъния. \r\nПресконференцията ще се проведе от 10.30 ч. на 30 октомври, понеделник, в Голяма конферентна зала на УНСС (1700 София, Студентски град, ул. „8-ми декември”). \r\nPMI IMPACT е инициатива, която подкрепя публични, частни и неправителствени организации за разработване и изпълнение на проекти в областта на борбата с незаконната търговия и свързаните с нея престъпления като корупция, организирана престъпност и пране на пари. Инициативата е стартирана през 2016 г. oт Филип Морис Интернешънъл (ФМИ) със специално създаден фонд в размер на 100 милиона долара, който се разпределя под формата на безвъзмездна финансова помощ чрез три кръга на финансиране. Оценяване на кандидатурите се извършва от независим Експертен съвет, чийто членове са международно признати професионалист от областта на правото, борбата с корупцията, организираната престъпност и незаконната търговия.", "date": "2017.10.24", "title": "В УНСС ще бъдат представени три български проекта, спечелили финансиране от глобалната инициатива PMI Impact за подкрепа на проекти срещу незаконната търговия"}
{"url": "http://www.focus-news.net/news/2017/10/24/2449797/pregled-na-nyakoi-ot-osnovnite-temi-v-germanskiya-pechat-agentsiya-fokus.html", "text": "Двудневна стачка на журналистите в Гърция остави гражданите на балканската държава в информационно затъмнение, коментира националният ежедневник Die Frankfurter Allgemeine Zeitung. В сутрешните часове на вторник не бяха излъчени новини нито по телевизиите, нито по радиата. Стачката, която е четвъртата по рода си от месец септември 2016 г. насам, започна в пет часа сутринта местно време. \r\nРедакторите изискват мерки срещу високата безработица, широко разпространената практика за наемането на журналисти на трудов договор на непълно работно време и забавянето на изплащането на възнагражденията им.\r\n*** Пирати отвлякоха в близост до бреговете на Нигерия шестима души от екипажа на товарен кораб на германска компания, съобщава изданието Der Spiegel.\r\nИнцидентът се е случил в ранните часове на събота. Корабът „Деметра“ е нападнат малко преди акостирането си в пристанище в Нигерия. В момента на атаката на плавателния съд не е имало германски граждани, увериха от базираната в Хамбург компания Peter Döhle Schiffahrts-KG.\r\nНападателите са успели да отвлекат шестима членове на екипажа. Останалите дванадесет моряци са останали невредими. Към момента корабът се намира в безопасни води. Все още обаче няма информация за съдбата на отвлечените, нито за тяхната националност.\r\n*** Изборът на християндемократa и вече бивш федерален министър на финансите Волфганг Шойбле за председател на новия германски парламент не срещна одобрението на Зигмар Габриел (ГСДП), отбелязва националният ежедневник Die Welt.\r\nСпоред външния министър Шойбле е превърнал Европа в „купчина боклук, която сега трябва да бъде събирана от други“. \r\n„В Европа Шойбле успя да настрои срещу Германия почти всички държави членки. Германия влиза в ролята на учител, който все иска да накара другите да пестят“, коментира първият дипломат на Берлин.\r\nРазбира се, Шойбле е „направил много правилни неща“, призна Габриел. Едно от тях е бюджетният излишък, който Германия постигна в периода, в който християндемократът управляваше финансите на Берлин. Поради тази причина Габриел увери, че поздравява „отъ сърце“ Шойбле за новия му пост. \r\nШойбле е министър на финансите от 2009 г. насам. Този вторник 75-годишният християндемократ ще бъде избран за председател на федералния парламент на Германия.\r\n*** Във вторник, 24 октомври, се навършва точно един месец от изборите за Бундестаг в Германия – и в Берлин ще бъде проведено учредителното събрание на новия парламент, припомня националният ежедневник Die Zeit.\r\nКато председател на новия Бундестаг християндемократът и бивш федерален министър на финансите Волфганг Шойбле ще открие заседанието. В състава на германския парламент за първи път влизат депутати от популистката „Алтернатива за Германия“ – и провокациите от тяхна страна се очакват още от първия ден на заседанията.\r\nВсяка от шестте парламентарно представени партии трябва да представи заместник-председател на Бундестага. Депутатите обаче отказват да гласуват за кандидата на „Алтернатива за Германия“, смятан за крайнодесен и антиислямски настроен. Какво обаче ще последва, ако не бъде избран кандидат на „Алтернатива за Германия“? Въпросът остава отворен – поне в следващите часове на деня.  \r\n***", "date": "2017.10.24", "title": "Преглед на някои от основните теми в германския печат (Агенция „Фокус“)"}
{"url": "http://www.focus-news.net/news/2017/10/24/2449798/sergey-shoygu-ne-poveche-ot-5-ot-teritoriyata-na-siriya-e-ostanala-pod-kontrola-na-islyamska-darzhava.html", "text": "Не повече от 5% от територията на Сирия е останала под контрола на „Ислямска държава“. Това заяви руският министър на отбраната Сергей Шойгу, цитиран от ТАСС. „Днес „Ислямска държава“ контролира под 5%, а преди началото на операцията на Въздушнокосмическите сили (ВКС) на Русия под контрола на групировката бе над 70% от територията на Сирия“, каза Шойгу на съвещание на министрите на отбраната на страните-членки на Асоциацията на страните от Югоизточна Азия (АСЕАН), което се провежда във Филипините.Той добави, че за две години в резултат на действията на руските ВКС са ликвидирани 948 тренировъчни лагера, 666 завода и цехове за производството на боеприпаси, 1 500 единици военна техника на групировката. „Освободени са 998 града и населени места с обща площ над 500 хиляди квадратни километра. Ликвидирани са голяма част от терористите. Стартиран е процесът на възстановяване на мирния живот в страната. От 2015 г. в домовете си са се завърнали 1 млн. 126 хил. души, а само през 2017 г. – 660 хил.“, каза министърът. Калина Жекова", "date": "2017.10.24", "title": "Сергей Шойгу: Не повече от 5% от територията на Сирия е останала под контрола на „Ислямска държава“"}
{"url": "http://www.focus-news.net/news/2017/10/24/2449799/dobrich-obshtina-kavarna-udalzhava-sroka-za-priem-na-zayavleniya-ot-kandidati-za-polzvane-na-sotsialnata-usluga-osiguryavane-na-topal-obyad-do-25-oktomvri.html", "text": "Община Каварна удължава срока за прием на заявления от кандидат-потребители за ползване на социалната услуга „Осигуряване на топъл обяд в гр. Каварна” по процедура за директно предоставяне на безвъзмездна финансова помощ по Операция тип 3: BG05FMOP001-3.002 по Оперативна програма за храни и/или основно материално подпомагане от Фонда за европейско подпомагане на най-нуждаещите се лица до 25 октомври 2017 г. Това съобщиха от пресцентъра на Общината.\r\nПроектът предвижда ежедневно предоставяне на топъл обяд на 200 лица в периода 1 ноември 201 7г. – 30 април 2018 г. Храната ще се предоставя в работните дни от месеците. Проектът включва и предоставянето на съпътстващи мерки за хората, които ще получават топъл обяд. Те ще бъдат съобразени с нуждата и желанието на потребителите и при отчитане спецификата на всеки конкретен случай. Чрез предоставянето им се цели разширяване на подкрепата в посока социално включване и превенция на социалната изолация. За коректното подбиране на потребителите се предвижда съвместна дейност с Дирекция \"Социално подпомагане\" гр. Каварна, което ще гарантира, че услугата, която ще се предоставя чрез проекта ще достигне точно до хората, за които е предназначена.\r\nРеализацията на настоящия проект има за цел намаляване на бедността чрез осигуряване на обяд на лица, живеещи във висока степен на бедност и социална изолация. В продължение на шест месеца – ежедневно, след извършване на подбор, на 200 представители на целевите групи от Община Каварна, ще бъде предоставен топъл обяд, състоящ се от супа, основно ястие и хляб, а при реализирани икономии и десерт. \r\nОсновна целева група: лица и семейства на месечно подпомагане по реда и условията на чл.9 от Правилника за прилагане на Закона за социално подпомагане: лица с доказана липса на доходи и близки, които да се грижат за тях, установено от Дирекция „Социално подпомагане”-Каварна; самотно живеещи лица и семейства, които не могат да се издържат чрез имуществото или труда си и получават пенсии в минимални размери- за осигурителен стаж и възраст; за инвалидност; наследствени пенсии, несвързани с трудова дейност; скитащи и бездомни деца и лица; лица от уязвими групи-граждани на трети страни, по смисъла на §1, т.17 от Допълнителни разпоредби от Закона за убежището и бежанците.\r\nСлед извършването на подбор,  списък с одобрените кандидат – потребители на услугата ще бъде качен на сайта на общината и изнесен на информационното табло в деловодството на Община Каварна и в кметството на населеното място.\r\nПроцедурата за прием на документи за кандидат –потребители продължава през целия период за реализирането на проекта. Подалите заявление-декларация след 1 ноември 2017г. и попадащи в горепосочените целеви групи, ще бъдат включени допълнително при наличие на свободни места.\r\nЗаявления – декларации за кандидатстване за социалната услуга „Осигуряване на топъл обяд” следва да се подават в Деловодството на Община Каварна, ет.1.", "date": "2017.10.24", "title": "Добрич: Община Каварна удължава срока за прием на заявления от кандидати за ползване на социалната услуга „Осигуряване на топъл обяд” до 25 октомври"}
{"url": "http://www.focus-news.net/news/2017/10/24/2449800/varna-svobodni-rabotni-mesta-za-meditsinski-sestri-uchiteli-i-gotvachi-sa-obyaveni-v-byuroto-po-truda-v-grada.html", "text": "Свободни работни места за медицински сестри, учители и готвачи са обявени в бюрото по труда във Варна. Това съобщиха за Радио „Фокус“ – Варна от Дирекция „Бюро по труда“ – Варна. В началото на седмицата има свободни позиции за 9 медицински сестри, като за кандидатите се изисква да имат завършено висше образование по здравни грижи или средно или висше образование за медицинска сестра. Търсят се също учител за теоретично обучение, учител за общообразователен учебен предмет в гимназиален етап, учител за начален етап на основното образование, за обучение по чужди езици, за детска градина, както и ресурсен учител. Над 10 са обявените свободни позиции за телефонисти, има обявени също 10 свободни работни места за пощенски раздавачи. Десетки са обявените свободни работни места за готвачи, бармани, сервитьори, хигиенисти, общи работници и шивачи.\r\nМарияна ВАЛЕНТИНОВА", "date": "2017.10.24", "title": "Варна: Свободни работни места за медицински сестри, учители и готвачи са обявени в бюрото по труда в града"}
{"url": "http://www.focus-news.net/news/2017/10/24/2449801/razgrad-dvama-dushi-sa-pochinali-a-edin-e-v-tezhko-sastoyanie-sled-zadushavane-v-semeynata-im-vila.html", "text": "Двама души са починали, а един е в тежко състояние, след задушаване. Сигналът за инцидента е получен около 08.00 часа на 24 октомври от 50-годишната дъщеря на пострадалите. Тя е открила телата на родителите и мъжа си в помещение в семейната им вила във вилната зона на Разград на околовръстния път Русе-Варна. Това съобщиха от ОДМВР-Разград. Починалите са на 75 и 72 години, тежко пострадалият мъж – на 54 години. В момента се извършва оглед на мястото на инцидента и се изясняват причините, довели до него.", "date": "2017.10.24", "title": "Разград: Двама души са починали, а един е в тежко състояние, след задушаване в семейната им вила"}
{"url": "http://www.focus-news.net/news/2017/10/24/2449802/yambol-v-grada-shte-se-provede-sreshta-posvetena-na-vazmozhnostite-koito-predostavyat-evropeyskite-strukturni-i-investitsionni-fondove-za-mestniya-biznes.html", "text": "Възможностите, които предоставят Европейските структурни и инвестиционни фондове за местния бизнес ще бъдат представени в Ямбол, съобщиха за Радио „Фокус“ – Сливен от Областния информационен център. Ще бъдат представени възможностите за финансиране на проекти до края на тази и през следващата календарна година. Срещата ще се проведе от 10.30 часа в Информационния център.", "date": "2017.10.24", "title": "Ямбол: В града ще се проведе среща, посветена на възможностите, които предоставят Европейските структурни и инвестиционни фондове за местния бизнес"}
{"url": "http://www.focus-news.net/news/2017/10/24/2449803/daily-sabah-budapeshta-izrazi-blagodarnost-kam-ankara-za-usiliyata-y-da-zashtiti-evropa-ot-migrantskata-kriza.html", "text": "Усилията на Турция за ограничаване на масовия приток на мигранти към Европейския съюз са високо оценени в Будапеща. Това увери един от главните съветници на унгарския премиер Виктор Орбан пред вестник Daily Sabah.\r\nСтаршият съветник на министър-председателя на Унгария заяви, че ефективните усилия на Анкара за облекчаване на огромната тежест, която падна върху раменете на Европа през лятото на 2015 г., са оценени в Унгария.\r\n„В светлината на проблемите и в сянката на нарастващите заплахи ние оценяваме усилията на Турция да предотврати влошаването на възникващите над главата на Европа кризи и да направи последствията управляеми\", категоричен бе унгарският политик. Давайки за пример борбата срещу тероризма, приемането на лица, търсещи убежище, и мигранти, регионалните конфликти и борбата срещу ксенофобията, той заяви: „Всички те са достойни основания за уважение към Турция. Естествено е за нас да подкрепяме последователно Турция в нейните усилия да развива по-тесни отношения с Европа\".Тереза Герова", "date": "2017.10.24", "title": "Daily Sabah: Будапеща изрази благодарност към Анкара за усилията й да защити Европа от мигрантската криза"}
{"url": "http://www.focus-news.net/news/2017/10/24/2449804/pregled-na-osnovnite-temi-v-blagoevgradskiya-pechat.html", "text": "„Рядък клиничен случай! Студент заразен с опасна бактерия на бригада в Аляска“ е заглавие на първа страница от вестник „Струма”. В регионалният ежедневник се уточнява, че 20-годишният студент се е заразил с листерия. Младежът се върнал в Благоевград от тримесечна бригада със сериозни оплаквания. Той имал нетърпима болезненост към светлина, главоболие и висока температура. Друго заглавие в изданието е „С 61 свидетели и 81 тома документи стартира прословутото дело срещу екскмета на Петрич Вельо Илиев и бившият гл. счетоводител Мл. Пильков“. По темета се допълва, че съдът е дал ход на делото което е за длъжностно престъпление по случая „Фарма Петра“. И още от страниците на вестника „Осъдиха на година условно бивш надзирател, вкарал телефони на затворници в Бобов дол“. Според изданието по обвинителен акт на Окръжна прокуратура – Кюстендил вчера съдът е постановил присъда за бившият надзирател.\r\nВодещото заглавие в другия ежедневник на Югозапада „Вяра“ е „Бунт в Самоков! Румяна Сичанова поведе 50 протестиращи срещу изтребването на бездомни животи, напразно чакаха кмета Вл. Георгиев“. В изданието допълват, че хората са поискали да бъде създаден приют и отчет от общината за изписват ли се пари за кастрации, които не се правят. Друго заглавие във вестника е „ОбС шефът Емил Гущеров: 17-те дупнишки села са готови за зимата, непроходими улици няма да има“. На страниците на ежедневника се уточнява, че продължава изкърпването с асфалт на пътищата и улици по общинската пътна мрежа.", "date": "2017.10.24", "title": "Преглед на основните теми в благоевградския печат"}
{"url": "http://www.focus-news.net/news/2017/10/24/2449805/veliko-tarnovo-svishtovski-studenti-diskutiraha-pazarnite-tendentsii-v-razvitieto-na-targoviyata.html", "text": "Студентска научна сесия на тема: „Пазарни тенденции в развитието на търговията“ проведе катедра „Търговски бизнес“ при Стопанска академия „Д. А. Ценов“-Свищов. Това съобщиха от пресцентъра на висшето учебно заведение. В проявата, която бе част от научния календар на катедрата, участваха преподаватели, докторанти и 43 студенти от бакалавърската специалност „Икономика на търговията“. \r\nНаучният секретар доц. д-р Симеонка Петрова откри студентската сесия и изрази надеждата на целия академичен състав на катедрата, под ръководството на доц. д-р Светослав Илийчовски, че „младежкият заряд и енергията на присъстващите в пълната зала студенти са движещ мотив за съвместни образователни дейности, ориентирани към изследване и оценяване на търговската теория и практика“. \r\nНа събитието присъства специалист от търговската практика – Боян Петков, търговски представител за регион Плевен на „Престиж 96“ АД - гр. Велико Търново, утвърден български производител на захарни изделия с пазарно покритие в повече от 25 държави по света. В подготвената презентация гостът запозна аудиторията с търговската политика на компанията и следваната стратегия за пазарно позициониране на осем серии от продуктовия асортимент. Като обучаващ се в специалност „Икономика на търговията“, лекторът подчерта актуалността и практическата насоченост на изучаваните търговски дисциплини. В последвалата дискусия се постави акцент върху изградената от „Престиж 96“ АД дистрибуционна мрежа в страната и пазарната им инвазия на международния пазар.\r\nВ рамките на научния форум се представиха 24 презентации, в които студентите откроиха своите изследователски тези и резултати от практико-приложните изследвания на различни сегменти от пазара на потребителски и инвестиционни стоки. Чрез направените проучвания студентите демонстрираха изследователски умения и презентационни способности. Интересът на аудиторията бе провокиран от очертаните специфични тенденции на развитие на търговията с услуги, хранителни продукти и индустриални стоки.\r\nВ резултат на проведената студентска научна сесия участниците очертаха няколко по-значими пазарни тенденции в развитието на търговията. Според тях, в световен и в регионален план се проявява тенденция на промяна на търговските формати, намираща израз в търсене на по-голяма близост до клиента чрез позициониране на търговските обекти в центровете на големите градове. Нараства присъствието на дискаунтърите на ритейл пазара с бързооборотни стоки, което е продиктувано от ценовата чувствителност на клиентите. Увеличава се потреблението на брандирани продукти, като се залага на силни брандове, иновативни продукти и диференциация на компаниите спрямо конкурентите. Друга тенденция, която коментираха студентите е свързана с това, че on-line търговията бележи ръст сред каналите за дистрибуция, като предоставя възможност на търговците да намалят дистанцията между производители, посредници и потребители.", "date": "2017.10.24", "title": "Велико Търново: Свищовски студенти дискутираха пазарните тенденции в развитието на търговията"}
{"url": "http://www.focus-news.net/news/2017/10/24/2449806/vitsepremierat-ekaterina-zaharieva-balkanite-sa-nash-dalgosrochen-prioritet-ne-samo-za-evropredsedatelstvoto.html", "text": "Балканите са наш дългосрочен приоритет, не само за Европредседателството. Това каза пред журналисти заместник министър-председателят по правосъдната реформа и министър на външните работи на Република България Екатерина Захариева, която е на двудневно посещение във Франция, предаде репортер на Агенция „Фокус“. „Разбирам причините, поради които може би разширяването не беше популярно през последните 10 години. От една страна Европа имаше много проблеми – икономическа криза, бежанска криза,  Брекзит, криза със сигурността и тероризма, дебатираме как искаме да изглежда ЕС преди да се разшири. От друга страна самите държавни на Балканите не напредваха толкова бързо с реформите. Но е дошло време наистина да се обърнем отново към тях, да им заявим ясна политическа подкрепа, без да правим компромис, разбира се, с  изискванията за членство на ЕС. Предимно заради младите хора там ние трябва да начертаем някаква перспектива на тези държави, основана на собствените им заслуги и напредък с реформите“ заяви Захариева.", "date": "2017.10.24", "title": "Вицепремиерът Екатерина Захариева: Балканите са наш дългосрочен приоритет, не само за Европредседателството"}
{"url": "http://www.focus-news.net/news/2017/10/24/2449807/aktsenti-v-predavaneto-zdravey-peshtera-na-radio-fokus-pazardzhik.html", "text": "В съвместното предаване на Радио „Фокус“ – Пазарджик и Община Пещера „Здравей, Пещера“ днес ще чуете повече за дейността и планираните инициативи в Центъра за подкрепа за личностно развитие - Общински детски комплекс – Пещера. На територията на общината тече и реализацията на образователния проект „Шарени мъниста“, който е насочен към социалното интегриране на ромските деца в учебната среда с акцент върху техните песенно-танцови заложби. Повече за него ще научим от Елена Ацинова, директор на ОУ „Св. Патриарх Евтимий“ в Пещера. Дни пред големия християнски празник Димитров ден ще ви разкажем и за историята на църквата „Св. Димитър“. Повече за нейното възникване и за съвременното ѝ състояние ще ни разкаже отец Тодор от православния храм. Ще ви разкажем и за биографията на великия пещерски учен проф. Димитър Пасков, който е откривателят на нивалина, спасил много човешки животи. Животът е дейността му приживе са увековечени в новоизлязлата от печат книга „Професор Пасков – един голям и славен български учен“, с автор Здравка Попова, учител по история от Пещера. Телефоните за връзка със студиото са 0885 606692 и 034 420020.", "date": "2017.10.24", "title": "Акценти в предаването „Здравей, Пещера“ на Радио „Фокус“ – Пазарджик"}
{"url": "http://www.focus-news.net/news/2017/10/24/2449808/sofiyska-voda-vremenno-shte-prekasne-vodosnabdyavaneto-v-nyakoi-chasti-na-stolitsata-na-25-oktomvri.html", "text": "„Софийска вода” временно ще прекъсне водоснабдяването в някои части на столицата на 25 октомври 2017 г. (сряда), съобщиха от пресцентъра на  водоснабдителното дружество.\r\nВъв връзка с подмяна на спирателни кранове на ул. „Народно хоро“, кв. „Овча купел“, се налага спиране на водоподаването от 9:00 до 21:00 часа на клиентите на „Софийска вода”, живеещи в района на:\r\n- ул. „Монтевидео“, ул. „Маестро Кънев“, ул. „Иван Радоев“, ул. „Народно хоро“, ул. „Арх.Франк Лойд Райд“, ул. „Народен герой“ , ул. „Букет“, ул. „Без име“ ,ул. „Боряна“.\r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Народно хоро“ ъгъла с ул. „Народен герой“.\r\nВъв връзка с подмяна на сградно водопроводно отклонение на ул. „Персенк“, жк. „Лозенец“, се налага спиране на водоподаването от 10:00 до 18:30 часа на клиентите на „Софийска вода”, живеещи в района на:\r\n- ул. „Персенк“ от ул. „Драгалевска“ до ул. „Плачковица“.\r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. . „Драгалевска“ ъгъла с ул. „Персенк“ .\r\nВъв връзка с подмяна на спирателен кран на ул. „Голо бърдо“, жк. „Лозенец“, се налага спиране на водоподаването от 10:00 до 22:00 часа на клиентите на „Софийска вода”, живеещи в района на:\r\n- ул.  „Голо бърдо“  от бул. „Джеймс Баучeр“ до бул. „Черни връх“; \r\n- ул. „Капитан Тодор Ночев“ от ул. „Голо бърдо“ до ул. „Люботрън“.\r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Капитан Тодор Ночев“ ъгъла с ул. „Голо бърдо“.\r\nВъв връзка с подмяна на сградно водопроводно отклонение на ул. „Средна гора“, Център, се налага спиране на водоподаването от 10:00 до 17:00 часа на клиентите на „Софийска вода”, живеещи в района на:\r\n- по ул. „Средна гора“ от ул. „Св. Св. Кирил и Методий“ до ул. „Цар Симеон“.\r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. . „Средна гора“ ъгъла с ул. „Св. Св. Кирил и Методий“ .\r\nВъв връзка с подмяна на сградно водопроводно отклонение на ул. „Тунджа“, Център, се налага спиране на водоподаването от 9:00 до 18:00 часа на клиентите на „Софийска вода”, живеещи в района на:\r\n- по ул. „Тунджа“ от бул. „Прага“ до ул. „Разслатица“.\r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Тунджа“ ъгъла с бул. „Прага“ .\r\nВъв връзка с подмяна на сградно водопроводно отклонение до бл. 70, жк. „Хаджи Димитър“, се налага спиране на водоподаването от 9:00 до 19:00 часа на клиентите на „Софийска вода”, живеещи в района на:\r\n- ул. „Родина“, ул. „Хаджи Димитър“, бл. 70.\r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Родина“ до бл. 70 .\r\nВъв връзка с диагностика на уличен водопровод до бл. 22, кв. „Кремиковци“, се налага спиране на водоподаването от 10:00 до 22:00 часа на клиентите на „Софийска вода”, живеещи в района на:\r\n- ул. „Бели брези“, ул. „Ален мак“, ул. „Кирил и Методий“, ул. „Княз Борис“, ул. „Странджа“.\r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Бели брези“ до детската градина .\r\nВъв връзка с монтаж на спирателен кран на ул. „Чемшир“, с. Бистрица, се налага спиране на водоподаването от 9:00 до 19:00 часа на клиентите на „Софийска вода”, живеещи в района на:\r\n- ул. \"Чемшир\", ул.\"Стефан Стамболов\" между ул. \"Чемшир\" и ул.\" Цветна градина\", ул.\" Ягода\", ул.\" Младен Ангелов\"  между ул. \"Чемшир\" и ул. \"Стефан Стамболов\".\r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. .\"Стефан Стамболов\" ъгъла с ул. \"Чемшир\".\r\nВъв връзка с подмяна на сградно водопроводно отклонение на ул. 318, кв. „Факултета“, се налага спиране на водоподаването от 9:00 до 16:00 часа на клиентите на „Софийска вода”, живеещи в района на:\r\n- ул. „Дръстър“, ул. 349, ул. „Георги Папанчев“, ул. „Иван Гарванов“.\r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Борис Сарафов“ ъгъла с ул. „Кирил Григоров“ .\r\nВъв връзка с реконструкция на уличен водопровод на ул. „Несебър“, кв. „Факултета“, се налага спиране на водоподаването от 9:00 до 21:00 часа на клиентите на „Софийска вода”, живеещи в района на:\r\n- ул. „Несебър“ от ул. „Суходолска“ до парк „Западен парк“.\r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Несебър“ №30 .\r\nВъв връзка с подмяна на сградно водопроводно отклонение на ул. „Боне Цендин“, с. Желява, се налага спиране на водоподаването от 10:00 до 16:00 часа на клиентите на „Софийска вода”, живеещи в района на:\r\n- ул. „Боне Цендин“ от №1 до №18.\r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Боне Цендин“ пред №6 .\r\nВъв връзка с подмяна на спирателен кран на ул. „Найчо Цанов“, жк. „Илинден“, се налага спиране на водоподаването от 10:00 до 18:00 часа на клиентите на „Софийска вода”, живеещи в района на:\r\n- ул.  „Найчо Цанов“ бл. 31, бл. 32, бл. 33.\r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Найчо Цанов“ ъгъла с ул. „Хисаря“.\r\nВъв връзка с монтаж на спирателен кран на ул. „Димитър Благоев“, с. Кокаляне, се налага спиране на водоподаването от 10:00 до 13:00 часа на клиентите на „Софийска вода”, живеещи в района на:\r\n- ул.  „Димитър Благоев“ от №22 до №30.\r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Димитър Благоев“ ъгъла с ул. „Цар Асен II“.\r\nВъв връзка с пресвързване на новоизградено сградно водопроводно отклонение на ул. „Мими Балканска“, Складово – производствена зона Слатина, се налага спиране на водоподаването от 9:00 до 21:00 часа на клиентите на „Софийска вода”, живеещи в района на:\r\n- ул. „Мими Балканска“ №138, бул. „Брюксел“ №1. \r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Мими Балканска“ №140.\r\nРемонтните дейности ще осигурят по-добро управление на водопроводната мрежа като максимално се ограничат зоните на евентуални бъдещи нарушения на водоснабдяването.\r\nЗасегнатите от прекъсването на водата, могат да получат повече информация от Телефонния център на “Софийска вода” АД на телефон 0800 121 21 или да следят за развитието на всички текущи теренни дейности в реално време чрез Виртуалния информационен център на дружеството - http://www.sofiyskavoda.bg/water_stops.aspx.", "date": "2017.10.24", "title": "„Софийска вода” временно ще прекъсне водоснабдяването в някои части на столицата на 25 октомври"}
{"url": "http://www.focus-news.net/news/2017/10/24/2449809/reuters-krizata-v-kataluniya-ne-mozhe-da-se-reshi-samo-s-izbori-spored-ispanskiya-ministar-na-pravosadieto.html", "text": "Политическата криза в Каталуния не може да се реши само със свикване на регионални избори, заяви испанският министър на правосъдието Рафаел Катала, цитиран от Reuters. Министърът добави, че ако регионалният лидер Карлес Пучдемон се яви пред горната камара на испанския парламент, Сената, това ще бъде положителна стъпка в намирането на решение на конфликта между автономния регион и Мадрид. \r\nВ петък Сенатът ще гласува задействането на член 155 от Конституцията на Испания, предвиждащ суспендиране на автономията на региона. Той предвижда възможност за разпускане на местния парламент, освобождаване от длъжност на регионалния лидер и всички негови министри, и налагане на директен контрол върху каталунските изпълнителни власти. Калина Жекова", "date": "2017.10.24", "title": "Reuters: Кризата в Каталуния не може да се реши само с избори, според испанския министър на правосъдието"}
{"url": "http://www.focus-news.net/news/2017/10/24/2449810/hoyt-brayan-iy-v-sarbiya-pitayte-rusnatsite-za-kakvo-im-e-diplomaticheski-imunitet-v-nish.html", "text": "САЩ биха искали Сърбия да е просперираща, стабилна и сигурна държава, която е интегрирана в Европа. Ето защо Белград трябва да търси решения и партньорства, които да я доближат до Брюксел и до европейските стандарти. Това заяви заместник-помощник държавният секретар на САЩ за Централна и Източна Европа Хойт Брайън Ий в ексклузивно интервю за белградското издание Blic.\r\n„Не разбираме защо руският хуманитарен център в Ниш се стреми към дипломатически имунитет, защо се нуждае от него. Ето защо, ние предлагаме на нашите партньори, властите тук, в Сърбия, за да се запитат защо те нужда от него и защо оказват натиск върху Сърбия да им осигури нещо, което не е нормално“, подчерта Хойт Брайън Ий, допълвайки, че за Сърбия е най-добре да има колкото се може повече позитивни партньорства.\r\n„Например с ЕС. Европейските страни помагат на Сърбия да постигне икономически, социални стандарти, условия на живот“, изрази увереност американският дипломат. Същевременно той допълни: „Не виждаме как дипломатическият имунитет към руския център ще помогне на Сърбия да постигне целите си, да се присъедини към ЕС и да достигне европейските стандарти“.Агенция „Фокус“ припомня:\r\nРуският хуманитарен център в Ниш се превръща в главна точка на натиск от страна на Москва върху Белград. Позицията на управляващите за тази институция е пряко свързана с въпроса остава ли Сърбия военно неутрална. Брюксел гледа с неодобрение на центъра и призова властите в Белград да го закрият, ако наистина се стремят към членство в Европейския съюз.Тереза Герова", "date": "2017.10.24", "title": "Хойт Брайън Ий в Сърбия: Питайте руснаците за какво им е дипломатически имунитет в Ниш"}
{"url": "http://www.focus-news.net/news/2017/10/24/2449811/kardzhali-pavilion-za-barzo-hranene-e-goryal-v-grada.html", "text": "Павилион за бързо хранене е горял тази нощ, малко след 1 часа в Кърджали. Това съобщиха от ОДМВР-Кърджали. Огънят е унищожил мебели, техника, дограма. Четирима огнеборци са загасили пламъците, причинени от късо съединение в инсталацията.", "date": "2017.10.24", "title": "Кърджали: Павилион за бързо хранене е горял в града"}
{"url": "http://www.focus-news.net/news/2017/10/24/2449812/pregled-na-nyakoi-ot-osnovnite-temi-v-balkanskiya-pechat-agentsiya-fokus.html", "text": "Усилията на Турция за ограничаване на масовия приток на мигранти към Европейския съюз са високо оценени в Будапеща. Това увери един от главните съветници на унгарския премиер Виктор Орбан пред вестник Daily Sabah.\r\nСтаршият съветник на министър-председателя на Унгария заяви, че ефективните усилия на Анкара за облекчаване на огромната тежест, която падна върху раменете на Европа през лятото на 2015 г., са оценени в Унгария.\r\n„В светлината на проблемите и в сянката на нарастващите заплахи ние оценяваме усилията на Турция да предотврати влошаването на възникващите над главата на Европа кризи и да направи последствията управляеми\", категоричен бе унгарският политик. Давайки за пример борбата срещу тероризма, приемането на лица, търсещи убежище, и мигранти, регионалните конфликти и борбата срещу ксенофобията, той заяви: „Всички те са достойни основания за уважение към Турция. Естествено е за нас да подкрепяме последователно Турция в нейните усилия да развива по-тесни отношения с Европа\".\r\n***След посещението на премиера Алексис Ципрас в САЩ от миналата седмица, лидерът на гръцката опозиционна партия „Нова демокрация“ Кириакос Мицотакис внесе повторно предложение в парламента да се разреши на гърците, живеещи в чужбина, да гласуват на гръцките избори, пише Kathimerini. Опозиционният лидер внесе първото си предложение преди 18 месеца, но то все още не е дебатирано. „Днес повече от всякога трябва да осигурим такива права не само на етническите гърци, напуснали страната преди десетилетия, но и на стотиците хиляди млади хора, които напуснаха страната в годините на криза“, се казва в изявление на Мицотакис. Той разкритикува гръцкия премиер, че по време на посещението си в САЩ не е поел инициативата да се признае правото на всички гърци в чужбина на гласуват. \r\nСпоред предложението, гръцките граждани, които възнамеряват да гласуват в чужбина, трябва да информират гръцкото консулство в страната, в която живеят не по-късно от 60 дни преди вота.\r\n*** Тези, които искат членство в Европейския съюз, трябва ясно да покажат стремежите си. Това заяви заместник-помощник държавният секретар на САЩ за Централна и Източна Европа Хойт Брайън Ий в рамките на посещение в Сърбия, отбелязва скопското електронно издание МКД.\r\nВ Белград американският дипломат подчерта, че кандидатите за присъединяване към клуба на Брюксел трудно биха постигнали равновесие, ако „седят на два стола“. Хойт Брайън Ий отново потвърди подкрепата на Вашингтон за европейската интеграция на Сърбия. \r\n„Страните, които искат да влязат в ЕС, трябва ясно да демонстрират това решение. Не можете да седите на два стола, особено ако те са толкова далеч\", заяви Хойт Брайън Ий в реч, изнесена в рамките на XVII Сръбски икономически панаир, който бе открит в понеделник в един от белградските хотели. \r\nЗаместник-помощник държавният секретар на САЩ отбеляза, че всяка държава трябва да направи избор на коя страна да бъде – колкото и трудно да е това.\r\n„Важно е да се съсредоточим, защото много неща се случват в Сърбия и на Балканите. Важно е акцентът да е насочен върху желанията на гражданите и върху основните проблеми\", подчерта американският дипломат.\r\nНа въпрос дали САЩ ще помогнат в диалога между Белград и Прищина, Хойт Брайън Ий заяви, че неговата страна от самото начало е включена в него и не е тайна, че участва в процеса, ръководен от ЕС.\r\nГоворейки за положението на Западните Балкани, Хойт Брайън Ий отбеляза, че Вашингтон  иска страните от региона да бъдат стабилни, за да не се превърнат в проблем в бъдеще. „Все още съществува риск от конфликт, ако има неразрешени спорове. Въпреки това общата тенденция за мир и стабилност е положителна\", добави американският дипломат.\r\n*** САЩ биха искали Сърбия да е просперираща, стабилна и сигурна държава, която е интегрирана в Европа. Ето защо Белград трябва да търси решения и партньорства, които да я доближат до Брюксел и до европейските стандарти. Това заяви заместник-помощник държавният секретар на САЩ за Централна и Източна Европа Хойт Брайън Ий в ексклузивно интервю за белградското издание Blic.\r\n„Не разбираме защо руският хуманитарен център в Ниш се стреми към дипломатически имунитет, защо се нуждае от него. Ето защо, ние предлагаме на нашите партньори, властите тук, в Сърбия, за да се запитат защо те нужда от него и защо оказват натиск върху Сърбия да им осигури нещо, което не е нормално“, подчерта Хойт Брайън Ий, допълвайки, че за Сърбия е най-добре да има колкото се може повече позитивни партньорства.\r\n„Например с ЕС. Европейските страни помагат на Сърбия да постигне икономически, социални стандарти, условия на живот“, изрази увереност американският дипломат. Същевременно той допълни: „Не виждаме как дипломатическият имунитет към руския център ще помогне на Сърбия да постигне целите си, да се присъедини към ЕС и да достигне европейските стандарти“.\r\nАгенция „Фокус“ припомня:\r\nРуският хуманитарен център в Ниш се превръща в главна точка на натиск от страна на Москва върху Белград. Позицията на управляващите за тази институция е пряко свързана с въпроса остава ли Сърбия военно неутрална. Брюксел гледа с неодобрение на центъра и призова властите в Белград да го закрие, ако наистина се стреми към членство в Европейския съюз.", "date": "2017.10.24", "title": "Преглед на някои от основните теми в балканския печат (Агенция „Фокус“)"}
{"url": "http://www.focus-news.net/news/2017/10/24/2449813/ivaylo-ivanov-noi-s-60-e-narasnal-broyat-na-bolnichnite-za-poslednite-6-godini.html", "text": "За последните 6 години болничните листове са нараснали с 60% - от 1,9 млн. на 3 млн. за цялата година. Това заяви управителят на НОИ Ивайло Иванов по време на правителственото заседание, предаде репортер на Агенция „Фокус“. „Средствата, които се изплащат за болнични листове, са в размер на 500 млн. лв. Предложението първите три дни болничен да се изплащат само на 50% е с цел ограничаване ползване на неправомерно използвани болнични“, обясни Иванов. По думите му във Великобритания, Франция, Австрия, почти във всички държави, има период на болничните, в който лицето не получава възнаграждение от работодателя или държавното осигуряване. „България възприе най-мекия вариант - да се изплащат 70% от работодателя за първите три дни, а нашето предложение е да се изплащат 50%. По този начин ще намалим желанието на служителите да ползват болнични“, каза още той.\r\nМариела РУСЕВА", "date": "2017.10.24", "title": "Ивайло Иванов, НОИ: С 60% е нараснал броят на болничните за последните 6 години"}
{"url": "http://www.focus-news.net/news/2017/10/24/2449814/sofiya-zhena-e-leko-postradala-sled-kato-avtomobilat-se-e-preobarnal-po-tavan-kray-patya-v-rayona-na-pv-daskalovo.html", "text": "Жена е леко пострадала, след като автомобилът ѝ се преобръща по таван край пътя в района на п.в. „Даскалово”, съобщиха за Агенция „Фокус” от пресцентъра на МВР. Сигналът за пътния инцидент е подаден в 08.15 часа, в който се съобщава за самокатастрофирал автомобил. Пътнотранспортното произшествие е станало на пътя Перник – София в района на п.в. „Даскалово”, в близост до бензиностанция. Автомобилът се е преобърнал по таван извън пътя. Жената, управлявала колата, е с леки наранявания, откарана е в болница за преглед. Движението в района на инцидента се осъществява нормално.", "date": "2017.10.24", "title": "София: Жена е леко пострадала, след като автомобилът ѝ се е преобърнал по таван край пътя в района на п.в. „Даскалово”"}
{"url": "http://www.focus-news.net/news/2017/10/24/2449815/aktsenti-v-predavaneto-dobre-doshli-v-svishtov-na-radio-fokus-veliko-tarnovo.html", "text": "Община Свищов е сред отличените 17 общини с Етикет за иновации и добро управление на местно ниво. Какво означава тази награда за общинската администрация и подробности за наградата „Общински дарител“, с която бе удостоен председателят на кооперацията в село Царевец Ганчо Ламбев, в предаването „Добре дошли в Свищов“ на Радио „Фокус“ – Велико Търново ще разкаже кметът на Общината Генчо Генчев. От него ще научим и за темите, обсъждани по време на срещата му с министъра на здравеопазването Николай Петров. От енорийския свещеник в Католическа енория „Св. св. Кирил и Методий“ в Свищов отец Патрик Виал ще разберем за детското образователно състезание „Аз обичам Свищов“, което се проведе за шести пореден път в крайдунавския град. НЧ „Просвета 1912“ в село Драгомирово навърши 105 години. С кмета на селото и председател на читалището Марин Крачунов ще разговаряме за годишнината и за историята на културното средище. Той ще разкаже и повече за проектите, които предстоят да се случат в селото. В работните дни до 30 ноември, в отдeл „Изкуство“ на Градска библиотека – Свищов, ще се проведе изложба-базар на художествена и научна литература за деца и възрастни. Подробности за нея ще научим от Руско Русев от Отдел „Изкуство“ към библиотеката. Бъдете в компанията на „Фокус“. Водещ на предаването е Надежда Кръстева. Номерът за връзка със студиото е 0885 303 375.", "date": "2017.10.24", "title": "Акценти в предаването „Добре дошли в Свищов“ на Радио „Фокус“ – Велико Търново"}
{"url": "http://www.focus-news.net/news/2017/10/24/2449816/krasen-stanchev-ikonomist-balgariya-varvi-s-mnogo-dobri-tempove-na-pogasyavane-na-vanshniya-si-dalg.html", "text": "България върви с много добри темпове на погасяване на външния си дълг. Това каза за Радио „Фокус“ икономистът Красен Станчев. По думите му страната ни е една от малкото държави, на които се е наложило да поемат външни задължения, поради ситуацията с КТБ, но е успяла адекватно да се възползва от обстановката на международните пазари, взимайки нов дълг, който е изплатила. „Този един милиард, който е заложен в момента, е гласуван от програмата преди 2 години, няма задължителен характер. Тя е общо решение на парламента да поема дълг. Това, което трябва да се прави, е да се обяснява за какво точно се взима дълг“, коментира още той. Красен Станчев подчерта, че трябва да се обърне внимание и да бъдат решени проблемите с онези системи, които създават притеснения в бюджета.", "date": "2017.10.24", "title": "Красен Станчев, икономист: България върви с много добри темпове на погасяване на външния си дълг"}
{"url": "http://www.focus-news.net/news/2017/10/24/2449817/pochinal-e-ediniyat-ot-sedemte-postradali-pri-snoshtnata-katastrofa-kray-dragichevo.html", "text": "Починал е единият от седемте пострадали при снощната катастрофа на пътя за Владая, предаде БНР. Става дума за мъж, приет заедно с още един ранен в болница \"Токуда\".Агенция \"Фокус\" припомня:  Седем души пострадаха при катастрофа по пътя София – Перник край Драгичево в понеделник. Сигналът за самокатастрофирал микробус бе подаден малко след 18.00 часа. По първоначални данни микробусът е излязъл от платното за движение, ударил се е в мантинелата и се преобърнал в дере край пътя. Трима от пострадалите са настанени в УМБАЛСМ \"Н.И.Пирогов\", двама във ВМА и двама в \"Токуда\".", "date": "2017.10.24", "title": "Починал е единият от седемте пострадали при снощната катастрофа край Драгичево"}
{"url": "http://www.focus-news.net/news/2017/10/24/2449818/veliko-tarnovo-den-na-otvoreni-vrati-shte-se-provede-v-otdeleniyata-po-akusherstvo-i-ginekologiya-i-po-neonatologiya-v-mobal-d-r-st-cherkezov.html", "text": "МОБАЛ „Д-р Ст. Черкезов” организира Ден на отворени врати за бъдещи родители в Отделението по акушерство и гинекология и Неонатологичното отделение днес от 12.00 до 13.00 часа, съобщават от лечебното заведение. Желаещите да се запознаят на място с условията в двете отделение, на най-голямото болнично заведение в област Велико Търново, което тази година отбелязва своята юбилейна 150-та годишнина, следва да заявят визитата си предварително на „лично съобщение” във Facebook страницата на МОБАЛ „Д-р Ст. Черкезов”, като посочат име, както и име на евентуален придружител и телефон за обратна връзка. Могат да бъдат посрещнати до 20 бъдещи майки и 20 бъдещи татковци. Бъдещите родители ще научат повече за съхранението на стволови клетки, които могат да се окажат животоспасяващи за новороденото. Ще се разясни полезността на тази услуга и защо уникалният момент да бъдат събрани тези клетки е по време на раждането. Ще бъдат изтъкнати и предимствата на първата частна акредитирана банка за стволови клетки в Европа.", "date": "2017.10.24", "title": "Велико Търново: Ден на отворени врати ще се проведе в отделенията по акушерство и гинекология и по неонатология в МОБАЛ „Д-р Ст. Черкезов”"}
{"url": "http://www.focus-news.net/news/2017/10/24/2449819/sergey-shoygu-rusiya-reshitelno-osazhda-raketno-yadrenite-izpitaniya-na-severna-koreya.html", "text": "Русия решително осъжда ракетно-ядрените изпитания на Северна Корея и провокираната от нея извънредна военна активност на редица държави в региона. Това заяви министърът на отбраната на Русия Сергей Шойгу, цитиран от ТАСС. „Засилването на напрежението на Корейския полуостров предизвиква сериозно безпокойство. Решително осъждаме ракетно-ядрените изпитания на Северна Корея. Едновременно с това, сме против провокираната от тези изпитания извънредна военна активност на редица страни от региона“, каза Шойгу на заседание на министрите на отбраната на страните-членки на Асоциацията на страните от Югоизточна Азия (АСЕАН), което се провежда във Филипините. Министърът изрази увереност, че основа за развитието на дипломатически механизми за решаване на конфликта на Корейския полуостров може да стане пътна карта, разработена на основата на руски и корейски инициативи. Калина Жекова", "date": "2017.10.24", "title": "Сергей Шойгу: Русия решително осъжда ракетно-ядрените изпитания на Северна Корея"}
{"url": "http://www.focus-news.net/news/2017/10/24/2449820/smolyan-ansambal-rodopa-specheli-tri-otlichiya-ot-godishnite-folklorni-nagradi.html", "text": "Ансамбъл „Родопа“ спечели три отличия от Годишните фолклорни награди, които се организират от Сдружение „Наследници на фолклорния огън“, съобщиха от пресцентъра на Община Смолян. Формацията от Смолян е обявена за Ансамбъл на годината, като има и първи награди в Постановка на годината със спектакъла „Невястата“, а Сийка Василева е обявена за хореограф на годината. Наградите са определени от жури с председател Калинка Згурова и членове Никола Колев, Недялко Недялков и Илка Димитрова. Четвъртото издание на Годишни фолклорни награди 2017 г. са под егидата на кмета на Пазарджик Тодор Попов и се посвещават на Надка Караджова по случай 80 години от нейното рождение.", "date": "2017.10.24", "title": "Смолян: Ансамбъл „Родопа“ спечели три отличия от Годишните фолклорни награди"}
{"url": "http://www.focus-news.net/news/2017/10/24/2449821/veliko-tarnovo-po-nezaviseshti-ot-obshtinata-prichini-e-otmeneno-sabitieto-semeyni-kontserti-kontsert-na-vazglavnitsi-vsi-svetii.html", "text": "По независещи от Община Велико Търново причини е отменено събитието \"Семейни концерти – концерт на възглавници „Вси светии“ с изпълнител „Брас квинтет“\", планирано за събота /28 октомври/ в Изложбени зали \"Рафаел Михайлов\". Това съобщиха от пресцентъра на Общината.", "date": "2017.10.24", "title": "Велико Търново: По независещи от Общината причини е отменено събитието \"Семейни концерти – концерт на възглавници „Вси светии“"}
{"url": "http://www.focus-news.net/news/2017/10/24/2449822/sofiya-vazstanoveno-e-dvizhenieto-v-transportniya-tunel-na-lavov-most-v-posoka-zhk-lyulin.html", "text": "Възстановено е движението в транспортния тунел на Лъвов мост в посока ж.к. \"Люлин\". Това съобщиха от пресцентъра на Столична община.", "date": "2017.10.24", "title": "София: Възстановено е движението в транспортния тунел на Лъвов мост в посока ж.к. \"Люлин\""}
{"url": "http://www.focus-news.net/news/2017/10/24/2449823/krasen-stanchev-ikonomist-byudzhetniyat-izlishak-mozhe-da-bade-izpolzvan-po-razlichni-napravleniya-stiga-pravitelstvoto-da-ima-idei-za-tova.html", "text": "Бюджетният излишък може да бъде използван по различни направления, стига правителството ясно да разпише идеите си за това. Това коментира в сутрешния блок „Добро утро, България“ на Радио „Фокус“ икономистът Красен Станчев. „Въпросът е в това, че когато вие имате излишъци, по-добре да ги използвате за нещо хубаво, което трябва да се направи, да се преструктурира и да се запушат дупки - бъдещи разходи. Онова, което се случва, обаче, в момента е, че се увеличават финансиранията за непроизводителните съсловия или традиционни бенефизиари, облагодетелствани от бюджета, а не се решават проблемите на онези системи на бюджета, които създават дългосрочни притеснения, и това са пенсиите, образованието“, коментира още икономистът. Красен Станчев отбеляза, че България, заедно с Румъния, е с най-висок ръст на доходите и заплатите в ЕС.", "date": "2017.10.24", "title": "Красен Станчев, икономист: Бюджетният излишък може да бъде използван по различни направления, стига правителството да има идеи за това"}
{"url": "http://www.focus-news.net/news/2017/10/24/2449824/inigo-mendes-de-vigo-madrid-e-gotov-da-izpolzva-sila-za-da-vazstanovi-reda-v-kataluniya.html", "text": "Говорителят на испанския кабинет и министър на образованието Иниго Мендес де Виго предупреди, че Мадрид е готов да използва сила, за да възстанови реда в Каталуния, ако Барселона изпълни обещанията си да се противопостави на налагането на директно управление, съобщава британският вестник The Times.\r\nИниго Мендес де Виго заяви, че каталунската полиция ще бъде използвана, за да потуши протестите, които застрашават обществения ред.\r\n„Никое правителство не иска актове на насилие, но правителството трябва да се погрижи за спазването на закона и ако има хора от другата страна, които не искат да се подчиняват на закона, тогава чрез каталунската полиция ще трябва да възстановим закона\", заяви за изданието испанският министър.\r\nПремиерът Мариано Рахой заяви в края на миналата седмицата, че Мадрид ще наложи пряко управление на Каталуния. Очаква се мярката да бъде подложена на гласуване в Сената в петък. Ден по-рано в Барселона ще обявят мерките, които ще бъдат предприети в отговор на задействането на член 155 от Конституцията на Испания.Тереза Герова", "date": "2017.10.24", "title": "Иниго Мендес де Виго: Мадрид е готов да използва сила, за да възстанови реда в Каталуния"}
{"url": "http://www.focus-news.net/news/2017/10/24/2449825/premierat-boyko-borisov-pravim-posleden-opit-da-napravim-spetsializirana-lekarska-komisiya-koyato-da-proveryava-bolnichnite-listove.html", "text": "Правим последен опит  - да направим специализирана лекарска комисия, които да отиват и да проверяват болничните листове. Това каза премиерът Бойко Борисов в началото на правителственото заседание, предаде репортер на Агенция „Фокус“. „След Министерски съвет със здравния, финансовия и вътрешния министър ще проведем още едно заседание. Става въпрос за над половин милиард щети. В същото време имаме сигнали и протести на компании, които искат да закриват заводи, например Ихтиман, защото един доктор дава по 200 или 500 болнични листове“, обясни Борисов. „В същото време има компании, където има 105 000 болнични. В една фирма има 105 000 дни болнични, изплатени от държавата. В същото време ние сме изключително социална държава и всяка такава рестриктивна мярка създава проблем. Затова ще направим последен опит дали с контрол на контрола - да направим специализирана лекарска комисия, които да отиват и да проверяват болничните листове“, заяви Борисов.", "date": "2017.10.24", "title": "Премиерът Бойко Борисов: Правим последен опит - да направим специализирана лекарска комисия, която да проверява болничните листове"}
{"url": "http://www.focus-news.net/news/2017/10/24/2449826/kyustendil-obshtinskiyat-zoopark-v-hisarlaka-e-podgotven-za-zimniya-sezon.html", "text": "Общинският зоопарк в „Хисарлъка” е подготвен за зимния сезон. Това съобщи за Радио „Фокус” – Кюстендил отговорникът на зоопарка Петър Велков. По думите му самите дейности по подготовката са започнали от по-рано и са почти пред приключване. Осигурена е необходимата храна за отглежданите животни. Освен това са проверени самите клетки, а животните, които се нуждаят от по-високи температури, ще бъдат вкарани в помещения, в които ще се отопляват. Според Петър Велков повечето животни не са топлолюбиви и настъпването студените месеци не се отразява съществено на състоянието им. Сред животните, имащи нужда от по-специални условия през студените месеци, са маймуните и лъвовете. В момента в зоопарка се отглеждат 32 вида животни.\r\nВенцеслав ИЛЧЕВ", "date": "2017.10.24", "title": "Кюстендил: Общинският зоопарк в „Хисарлъка” е подготвен за зимния сезон"}
{"url": "http://www.focus-news.net/news/2017/10/24/2449827/montana-65-godishen-peshehodets-e-pochinal-intsident-na-pat-iii-1121-v-posoka-ot-gr-brusartsi-kam-s-kriva-bara.html", "text": "На 23 октомври 2017 г. около 11,05 ч. на път III-1121, в посока от гр. Брусарци към с. Крива бара, водачът Ц. Д. /27 г./ от с. Замфир при управление на товарен автомобил \"Мерцедес 208 Д Спринтер\" с пловдивска регистрация, собственост на пловдивска фирма, се движи с несъобразена скорост с пътните условия - дъжд и мокра пътна настилка. Това съобщиха от ОДМВР-Монтана. При излизане от ляв завой преминава покрай движещия се вдясно по посока на движението 65-годишен пешеходец от с. Крива бара, който бута велосипед и го блъска. При произшествието са нанесени материални щети на МПС-то и e причинена смъртта на пешеходеца. След инцидента водачът на МПС-то не остава на мястото на произшествието, за да изчака органите на МВР. Той е установен и в 11,57 ч. изпробван е за употреба на алкохол с техн. средство \"алкотест 7510\", като пробата е отрицателна.  Местопроизшествието е посетено от дежурна оперативна група на РУ Лом, извършен е оглед и е образувано досъдебно производство по чл. 343, ал. 1, буква \"в\" от НК. На водача са съставени 2 акта по ЗДвП. Работата по изясняване на случая продължава в РУ Лом.", "date": "2017.10.24", "title": "Монтана: 65-годишен пешеходец е починал инцидент на път III-1121, в посока от гр. Брусарци към с. Крива бара"}
{"url": "http://www.focus-news.net/news/2017/10/24/2449828/krasen-stanchev-ikonomist-vnimatelno-tryabva-da-se-deystva-s-uvelichenieto-na-minimalnata-rabotna-zaplata.html", "text": "Внимателно трябва да се действа с увеличението на минималната работна заплата. Това каза за Радио „Фокус“ икономистът Красен Станчев. По думите му подобни увеличения, без внимателно да се прецизират те, крият няколко риска. „От една страна, в малките населени места, където заплатата е 60% от средната работна заплата за страната, това намалява стимулите за работа и може да доведе до по-ниска заетост. За големите градове, където възнагражденията са относително високи, това не е такъв проблем. От друга страна, минималната работна заплата се превърна в критерии за оценка на платежоспособността на длъжника“, обясни той. По думи на Станчев това означава, че задълженията на кредиторите няма да могат да бъдат обезпечени.", "date": "2017.10.24", "title": "Красен Станчев, икономист: Внимателно трябва да се действа с увеличението на минималната работна заплата"}
{"url": "http://www.focus-news.net/news/2017/10/24/2449829/blagoevgrad-postanovkata-svetovartezh-shte-bade-predstavena-na-stsenata-na-dramatichen-teatar-nikola-vaptsarov.html", "text": "Постановката „Световъртеж“ ще бъде играна на сцената на Драматичен театър „Никола Вапцаров“ – Благоевград от 19.00 часа. Това каза за Радио „Фокус“ – Пирин Симона Спасова, експерт „Връзки с обществеността“ към културната институция. Представлението е френската комедия от Жан Жак Брикер и Морис Ласег. „Зрителя го очаква истински световъртеж от смях. Френската комедия, през погледа на Огнян Спиров и Биляна Дилкова, бързо се превърна в хитово заглавие в календара на Благоевград“, каза още Спасова. В представлението участват Александър Митев, Теодор Куков, Стефан Попов, Биляна Дилкова и Аделина Томова.\r\nЛивия НИНОВА", "date": "2017.10.24", "title": "Благоевград: Постановката „Световъртеж“ ще бъде представена на сцената на Драматичен театър „Никола Вапцаров“"}
{"url": "http://www.focus-news.net/news/2017/10/24/2449830/api-vazstanoveno-e-dvizhenieto-po-pat-ii-73-karnobat-shumen-prez-rishki-prohod-i-po-pat-i-1-pernik-sofiya.html", "text": "Възстановено е движението по път II-73 Карнобат – Шумен през Ришки проход в участъка между с. Лозарево и с. Прилеп. Това съобщиха от пресцентъра на Агенция \"Пътна инфраструктура\" (АПИ). Възстановено е движението и по път I-1 Перник – София.", "date": "2017.10.24", "title": "АПИ: Възстановено е движението по път II-73 Карнобат – Шумен през Ришки проход и​ по път I-1 Перник – София"}
{"url": "http://www.focus-news.net/news/2017/10/24/2449831/montana-65-godishen-mazh-ot-grada-e-stanal-zhertva-na-telefonna-izmama-s-11-000-lv.html", "text": "На 23 октомври 2017 г. между 14,30 ч. и 16,45 ч. в град Монтана неизвестен се представил за служител на МВР на мобилния телефон на 65-годишен жител на областния град и поискал да съдейства на полицията за залавяне на група телефонни измамници, която действа на територията на града. Това съобщиха от ОДМВР-Монтана.  Мнимият полицай заблудил мъжа, че трябва да постави в плик парична сума, която да изхвърли през терасата на дома си, с което му причинил имотна вреда в размер на 11 000 лв. По случая е образувано досъдебно производство срещу неизвестен извършител по чл. 209, ал. 1 НК в РУ Монтана.", "date": "2017.10.24", "title": "Монтана: 65-годишен мъж от града е станал жертва на телефонна измама с 11 000 лв."}
{"url": "http://www.focus-news.net/news/2017/10/24/2449832/premierat-boyko-borisov-falshivite-bolnichni-oshtetyavat-vsichki-v-polsha-za-tova-otnemat-pravata-na-lekarya.html", "text": "Фалшивите болнични ощетяват всички, в Полша за това отнемат правата на лекаря. Това каза премиерът Бойко Борисов в началото на правителственото заседание във връзка с мерките на държавата срещу фалшивите болнични, предаде репортер на Агенция „Фокус“. „Ангажирали сме всички сили на полицията, да се опитаме, за да не пострадат реално тези хора, които са болни заради тези, които мамят. Знаете като дойде петък колко болнични се издават и айде в Гърция на почивка. Ама всички данъкоплатци плащат за това. Разпоредили сме проверки по всичките тези компании“, заяви Борисов. „Предлагам министерството да не прилага тази мярка докато не се опитаме месец - два, дали ще се справим. Става въпрос за милиарди, които изтичат през една или друга форма от тази система. Населението е намаляло, с 60% повече са се увеличили болничните и в пъти повече пари за здравеопазване са дадени. В същото време болниците, над половин милиард дългове, сиреч изхарчени пари“, каза още премиерът. Борисов заяви, че има предложение от опозицията тези дългове да бъдат платени. „Приемаме, че ще ги платим и след 2 години пак ще бъдат 500 млн.лв. И всички казват, че няма промяна в здравеопазването. 4 млн. лв., видяхте клиники в „Пирогов“ всички ги харесаха. А 4,5 млрд. лв. не могат да се видят къде са. Затова като тръгнахме по системата ето ти – половин милиард тука с инвалидните пенсии, още 1,8 млрд. лв. Извинявайте, ама това огромни пари“, коментира Борисов. \r\n„В Полша за фалшив болничен отнемат правата на лекаря, повече не може да е лекар. Но за това днес ще продължим в 11.00 и нещо по тази тема. Още веднъж ще се пробваме с цялата сила на държавата дали може да се справим, ако не тогава ще отидем на такива мерки“, допълни Борисов. По думите му това трябва да е култура на всички, всеки доктор като се подписва за болничен да знае, че ощетява останалите граждани. „Това е много трудно доказуемо. Ще кажете защо полицията не се занимава - защото всеки може да изкара, че има кръвно, докато отидат да го проверяват може да му се нормализира кръвното. Просто трябва да знаем, че когато се дават фалшиви болнични се ощетяват всички и накрая сметката става огромна. Спираме докато не видим дали ще ни проработят мерките“, уточни премиерът.\r\nМариела РУСЕВА", "date": "2017.10.24", "title": "Премиерът Бойко Борисов: Фалшивите болнични ощетяват всички, в Полша за това отнемат правата на лекаря"}
{"url": "http://www.focus-news.net/news/2017/10/24/2449833/faz-bundestagat-ne-tryabva-da-se-fokusira-varhu-alternativa-za-germaniya-predupredi-volfgang-tirze.html", "text": "Малко преди откриването на първото заседание на новия Бундестаг в Берлин, бившият председател на органа Волфганг Тирзе предупреди, че бъдещият парламент не бива да бъде твърде фокусиран върху популистката партия „Алтернатива за Германия“, която за първи път влиза в състава му, пише националният ежедневник Die Frankfurter Allgemeine Zeitung.\r\n„Мога само да посъветвам: Бундестагът не трябва да позволява да бъде твърде фокусиран върху „Алтернатива за Германия“ и да не я прави най-важната тема на медийното внимание“, заяви социалдемократът. \r\nТирзе изрази увереност,  че не бива да се допуска превръщането на новия германски парламент в място, където често ще се чуват расистки и ксенофобски коментари. „Всички фракции имат голямата задача да предотвратят това\", припомни бившият председател на Бундестага.Тереза Герова", "date": "2017.10.24", "title": "FAZ: Бундестагът не трябва да се фокусира върху „Алтернатива за Германия“, предупреди Волфганг Тирзе"}
{"url": "http://www.focus-news.net/news/2017/10/24/2449834/afp-sastoyanieto-na-ruskata-radiovodeshta-koyato-be-naragana-s-nozh-v-efir-se-podobryava-no-ostava-tezhko.html", "text": "Състоянието на руската радиоводеща, която бе наръгана с нож в гърлото в ефир, се подобрява, но остава тежко, предаде AFP. 32-годишната водеща Татяна Фелгенхауер бе нападната в понеделник в офиса на радио „Ехото на Москва“ от психично нестабилен мъж, който твърди, че има „телепатична“ връзка с нея. Вчера тя е била поставена в индуцирана кома и подложена на операция. Представител на института \"Склифосовский\", където е хоспитализирана журналистката, съобщи, че тя е излязла от интензивно отделение, но че състоянието й остава тежко. От „Ехото на Москва“ посочват, че гласните струни на Фелгенхауер не са засегнати и че лекарите са оптимистично настроени. \r\nЗаподозреният за атаката, идентифициран като Борис Гриц, се очаква да бъде подложен на психотест. Пред полицията 48-годишният Гриц е заявил, че от години има телепатична връзка с водещата, а през последните два месеца е бил подложен на сексуален тормоз от нея. Калина Жекова", "date": "2017.10.24", "title": "AFP: Състоянието на руската радиоводеща, която бе наръгана с нож в ефир, се подобрява, но остава тежко"}
{"url": "http://www.focus-news.net/news/2017/10/24/2449835/veliko-tarnovo-s-14-sm-se-e-ponizhilo-nivoto-na-reka-dunav-kray-svishtov-prez-izminaloto-denonoshtie.html", "text": "С 14 см се е понижило нивото на река Дунав при Свищов за изминалото денонощие, съобщиха от Хидрометеорологичната станция в града. Водният стоеж на реката е 70 см. Температурата на водата e 15.2 градуса.", "date": "2017.10.24", "title": "Велико Търново: С 14 см се е понижило нивото на река Дунав край Свищов през изминалото денонощие"}
{"url": "http://www.focus-news.net/news/2017/10/24/2449836/sport-sam-grot-slaga-kray-na-karierata-si-sled-austrelian-oupan-2018.html", "text": "Австралийският тенисист Сам Грот ще сложи край на професионалната си кариера след 13 години на корта. Грот разкри, че планира това да се случи след следващото издание на „Аустрелиън Оупън\".\r\nКъм настоящия момент Грот е поставен под номер 235 в световната ранглиста. През 2013 г. той успя да се изкачи до 53-та позиция. Държи рекорда за най-бърз сервиз – 263 км/ч.", "date": "2017.10.24", "title": "Спорт: Сам Грот слага край на кариерата си след „Аустрелиън Оупън\" 2018"}
{"url": "http://www.focus-news.net/news/2017/10/24/2449837/obshtina-stara-zagora-postizheniyata-na-detsata-ot-osnovno-uchilishte-kiril-hristov-vpechatliha-ministara-na-obrazovanieto-i-naukata-krasimir-valchev.html", "text": "Постиженията на децата от старозагорското основно училище  „Кирил Христов” силно впечатлиха министъра на образованието и науката Красимир Вълчев при посещението му в школото. Той бе придружен от Иванка Сотирова, заместник-кмет в Община Стара Загора, Татяна Димитрова началник на Регионалното управление на образованието и старозагорския депутат Емил Христов. Това съобщиха от пресцентъра на Община Стара Загора.\r\nЦелта на посещението беше министър Вълчев да се запознае с едно иновативно училище, от мрежата общински училища на Община Стара Загора, в което учениците подобряват резултатите и критичното си мислене, чрез иновативни образователни процеси, модели и методи на преподаване.\r\nГостите се запознаха с модерната и богата материално-техническа база, позволяваща дигитализацията на преподаването на урока чрез ползването на компютри, мултимедии и широк достъп до интернет мрежата. Показани бяха оборудваните с модерна компютърна техника кабинети по информационни технологии, специализираните кабинети по история и цивилизация, химия и опазване на околната среда, изобразително изкуство. С интерес министър Вълчев разгледа уникалната Галерия на българските владетели, сътворена от учителя по рисуване Пламен Михалев.\r\nВъв фоайето на училището министърът даде пространно интервю на ученици от Клуб „Медии“ по програмата „Твоят час“. Бъдещите журналисти зададоха много въпроси свързани с образованието и предпочитанията на Красимир Вълчев по време на ученическия му живот в Стара Загора.\r\nВ учебната стая на I а клас, той разговаря с първолаците по проблема с тежките раници. Децата споделиха, че искат да си носят учебниците и тетрадките вкъщи, за да видят родителите им какво са учили през деня.  В училището обаче има осигурени шкафчета, където те могат да оставят част от вещите си.\r\nОсобен интерес за министъра и придружаващите го гости предизвика изградената класна стая на открито и прилежащата зелена зона, засадена с редки растителни видове. \r\nДиректорът на училището Господин Балъкчиев запозна гостите с три направления за работа: дигитализация на учебния процес, екологично и патриотично възпитание на учениците. Той  представи проектите и националните програми, по които училището работи, както и с наложената практика за споделяне опит с други утвърдени училища от страната. \r\nПедагогическият съветник Георги Димитров разказа за най-новата инициатива – надиграване в голямото междучасие, в която се включват както ученици, така и учители. По думите му това е  един от начините за овладяване на агресията в училище.\r\nМинистър Вълчев получи в дар картина с пейзаж от Стара Загора и икона на Света Богородица. Той с интерес разгледа и изложбата на малките художници от училището, участвали в пленер по живопис в Атон.", "date": "2017.10.24", "title": "Община Стара Загора: Постиженията на децата от основно училище „Кирил Христов” впечатлиха министъра на образованието и науката Красимир Вълчев"}
{"url": "http://www.focus-news.net/news/2017/10/24/2449838/pazardzhik-obshtina-velingrad-predprie-deystviya-po-pochistvane-na-nereglamentirani-smetishta-i-dereto-vlasa.html", "text": "Община Велинград предприе действия по почистване на нерегламентирани сметища и дерето Власа. Това съобщи за Радио „Фокус“ – Пазарджик Бояна Кирилова от Общината. Тя обясни, че от дълги години не е извършвано такова почистване. „С цел поддържане проводимостта на речните легла, машинно и ръчно се премахват израсналите, паднали във водното течение дървета, дънери, саморасли растения и храсти. По този начин се осигурява тяхната нормална проводимост, намалява се рискът от наводнения в населените места, рискът за живота, здравето и имуществото на жителите. Предотвратява се и нанасянето на щети по инфраструктурата в кварталите. Община Велинград и сметопочистващата фирма  организираха и почистиха 9 нерегламентирани сметища на територията на Велинград. По време на акцията бяха събрани и извозени около 600 кубика строителни и битови отпадъци“, добави Кирилова. Тя каза още, че продължават и дейностите по почистване на коритото на река Еленка. От Община Велинград апелират към гражданите да бъдат по-съвестни и отговорни към нерегламентираното изхвърляне на отпадъци сред природата. „В случай, че порочната практика на изхвърлянето на отпадъците из ниви, реки, отбивки край пътищата и други природни пространства продължи, на нарушителите ще бъдат поставяни глоби до 1000 лева“, уточни Кирилова.\r\nВаня НИКОЛОВА", "date": "2017.10.24", "title": "Пазарджик: Община Велинград предприе действия по почистване на нерегламентирани сметища и дерето Власа"}
{"url": "http://www.focus-news.net/news/2017/10/24/2449839/elka-dimova-zam-kmet-na-dobrich-nalozheni-sa-razlichni-sanktsii-i-korektsii-po-razlichnite-dogovori-v-ramkite-na-proekta-za-izgrazhdane-na-regionalno-depo-za-otpadatsi.html", "text": "По различните договори в рамките на проекта на Община град Добрич за изграждане на регионално депо за отпадъци са наложени различни санкции и корекции. Това заяви зам.-кметът с ресор „Финанси и общинска собственост“ Елка Димова, предаде кореспондент на Радио „Фокус” – Варна. „Да, наистина напоследък заговорихме много за тази финансова корекция и не става ясно и докрай как точно е формирана. Първо, не става точно дума за една финансова корекция, наложена точно върху един договор. Говорим за един проект, който е приключил и на който е направена окончателна проверка на всички направени разходи. Като резултат от тази проверка една част от разходите не са верифицирани от управляващия орган. Те не са одобрени по една или друга причина от него. Самият проект е изпълняван от множество договори. Един такъв проект като изграждане на регионално депо не може да се изпълни с един договор само за строителство, за доставка, за услуга или за каквото и да е. Той е изпълняван от множество договори. По различните договори са наложени различни санкции и корекции. Имаме договори с пет процента санкции, имаме договори, където санкцията достига 25%. Тоест тази цифра, за която ние говорим, която е над 4 300 000 лв. представлява една сумарна цифра, една сумарна величина в резултат на всички неверифицирани разходи и наложени финансови корекции“, обясни Елка Димова. Тя уточни, че това е сбор от различни и разнопосочни нередности, установени от проверяващите на управляващия орган. \r\nЕлка Димова допълни, че тази обща резултативна величина е малко над 4 300 000 лева. Сумата не се дължи само на Управляващия орган на Оперативна програма „Околна среда“. „По простата причина, че редът и начинът, и методологията на изплащане на разходи по европейски проекти не мога да го нарека обърнат ред, т.е. първо общината извършва разходите, разплаща се за тях, след което представя своите документи на управляващият орган одобрява или верифицира тези разходи и ги възстановява сумите на общината. В момента, в който управляващият орган отказа да възстанови някакви суми на общината, тя вече беше направила разходи. Съответно задълженията на общината останаха по тези направени разходи. Управляващият орган просто ни уведоми: „Вие няма да получите тези суми“, т.е. ние не формирахме задължения към управляващия орган, а останаха задълженията по направените разходи. И понеже една част от тези разходи се правеха от партньорите по проекта – Община Добричка и Община Тервел, които имаха ангажименти за изграждане на Претоварна станция и път до депото, Община Добрич в един момент се оказа, че не може да възстанови направените от тях разходи“, коментира зам.-кметът. По тези разходи управляващият орган не е имал забележки. Разходите са били одобрени, но след като парите не постъпват в Община Добрич, тя няма какво да преведе на тези две общини. „Затова се събрахме, разсъждавахме, разговаряхме с кметовете на тези общини и решихме, че е коректно, партньорско от наша страна ние да поемем този дълг, изцяло като дълг на Община Добрич, затова Общинският съвет взе решение и изтеглихме заем от Фонд „Флаг“ в размер на 1 760 000 лева. Предоставихме тези средства на Общините Добричка и Тервел. Съответно те си погасиха своите задължения и така в момента ние изплащаме един тригодишен заем към Фонд „Флаг“ – 1 760 000 лв.“, каза още Елка Димова.\r\n Жулиета НИКОЛОВА", "date": "2017.10.24", "title": "Елка Димова, зам.-кмет на Добрич: Наложени са различни санкции и корекции по различните договори в рамките на проекта за изграждане на регионално депо за отпадъци"}
{"url": "http://www.focus-news.net/news/2017/10/24/2449840/shumen-zapochvat-deynosti-po-osvobozhdavane-na-tereni-ot-gorivni-i-stroitelni-materiali-v-obshtinata.html", "text": "Започват дейности по освобождаване на общински терени от горивни и строителни материали в Шумен в подготовка за зимния период. Това съобщи на брифинг Борислав Станев, гл. инспектор „Контрол по чистотата“ в Община Шумен, предаде репортер на Радио „Фокус“ - Шумен. „В последната седмица на октомври и през ноември ще се работи усилено по посока да бъдат премахнати  струпани дърва, въглища, излезли от употреба автомобили, различни строителни материали от паркинги, междублокови пространства, тротоари, улици, улични платна с оглед улесняване на снегопочистването“, заяви Станев. Той посочи, че много често гражданите подреждат дървата си огрев в близост до блоковете, основно до отворите на избите. Съгласно изискванията на Наредба 1 хората могат да оставят горивните си материали на общински терени в срок най-много до 24 часа, а при превишаване на денонощието подлежат на санкция, като глобата е от 100 до 1000 лв. по общия наказващ член на Наредбата. „Обикновено предупреждаваме гражданите да си приберат въглищата и дървата, често те се доставят от фирмите в делничен ден, когато хората са на работа, в такива случаи се дава срок до първата събота и неделя и отново се прави проверка“, обясни Станев. По думите му повечето граждани се отнасят съвестно към задълженията си.\r\nИвелина ИВАНОВА", "date": "2017.10.24", "title": "Шумен: Започват дейности по освобождаване на терени от горивни и строителни материали в общината"}
{"url": "http://www.focus-news.net/news/2017/10/24/2449841/vitseprezidentat-iliyana-yotova-mladite-hora-tryabva-da-prenesat-v-badeshteto-zavetite-na-vasil-levski.html", "text": "За да сме силни като българи, трябва да се върнем назад в историята, защото там е нашето упование, там е нашият героизъм. Благодаря ви, че с толкова плам и ентусиазъм отстоявате изконните български ценности, че живеете не само с историята, но искате да пренесете тази история в своето бъдеще. Това заяви вицепрезидентът Илияна Йотова на откриването на Седмата регионална среща на клубовете „Млади възрожденци“ от област Видин, посветена на 180 години от рождението на Васил Левски, съобщиха от прессекретариата на държавния глава. \r\n„Малка България след пет века робство е намерила сили да направи своето възраждане, своя ренесанс, да напише своите книги по манастири и да възроди училището“, каза в словото си Илияна Йотова и отбеляза, че в България едва ли има по-родолюбива организация от Общонародния комитет \"Васил Левски\", която да е свързана толкова силно с българщината, да има такава история и бъдеще. \r\nВицепрезидентът подчерта, че в заветите на Васил Левски, са възпитавани нашите баби и дядовци, нашите бащи и майки. „Разчитам, че вие, децата, ще пренесете това в бъдещето. Защото Левски искаше това, което сте вие днес. Вие сбъднахте неговите мечти – да живеем в свободна държава, в която няма разлика между етноси, между религии, всички заедно да се борим за една демократична и свободна държава“, добави Илияна Йотова. \r\nПред журналисти вицепрезидентът призова проектът за Закон за Великите стари столици да бъде приет от Народното събрание и той да указва по-прецизно кои градове в България да бъдат включени в него. В отговор на въпрос, защо Видин не е включен в Закона като стара столица на България, Илияна Йотова заяви, че няма държава в Европа, която да няма приет такъв закон за своите стари градове и столици и България е закъсняла с неговото приемане. „Плюсовете за включените в Закона стари столици ще са големи като благоустрояване, поддържане на културно-историческото наследство, възстановяване на пътната инфраструктура в тези градове и влизането им в европейската културна съкровищница“, допълни вицепрезидентът. \r\nПо-рано днес вицепрезидентът разгледа производствената база на фабрика \"Крос\" ООД във Видин и се срещна с управата на фабриката.", "date": "2017.10.24", "title": "Вицепрезидентът Илияна Йотова: Младите хора трябва да пренесат в бъдещето заветите на Васил Левски"}
{"url": "http://www.focus-news.net/news/2017/10/24/2449842/donald-tusk-rezultatat-ot-pregovorite-za-brekzit-zavisi-ot-london.html", "text": "Председателят на Европейския съвет Доналд Туск заяви, че резултатът от преговорите за Брекзит зависи от Лондон и че възможността за отказ от развода с ЕС остава отворена за Кралството, предаде AFP. „ЕС ще може да реагира на всеки сценарий, стига да не сме разединени“, каза Туск на сесия на Европейския парламент в Страсбург. „Всъщност от Лондон зависи как това ще свърши – с добра сделка, без сделка или без Брекзит“, посочи бившият полски премиер и добави: „Успяхме да изградим и поддържаме единство сред (останалите – бел.р.)27 страни-членки, но най-тежкият стрес-тест остава пред нас“. \r\nКоментарът идва дни след като европейските лидери се съгласиха да започнат подготовката за следващия етап от преговорите за търговските отношения след излизането на Кралството от съюза и споразумение за преходния период. \r\nПредседателят на Европейската комисия Жан-Клод Юнкер от своя страна подчерта пред Европейския парламент, че Комисията, която отговаря за преговорите от страна на ЕС, е настроена оптимистично. „Комисията не преговаря с враждебен тон“, каза Юнкер, който по-рано отрече появилите се в медиите съобщения, че Мей го е молила за помощ. „Искаме споразумение. Тези, които не искат такова, нямат приятели сред Комисията“, добави той. \r\nБавният напредък в преговорите създава опасения, че Великобритания може да напусне Европейския съюз през март 2019 г. без споразумение, оставяйки след себе си икономически и правен хаос. Калина Жекова", "date": "2017.10.24", "title": "Доналд Туск: Резултатът от преговорите за Брекзит зависи от Лондон"}
{"url": "http://www.focus-news.net/news/2017/10/24/2449843/sofiya-prietiyat-v-okrazhna-bolnitsa-politsay-vse-oshte-e-s-opasnost-za-zhivota.html", "text": "Приетият в Окръжна болница полицай все още е с опасност за живота. Това съобщи за Агенция \"Фокус\" говорителят на Окръжна болница УМБАЛ \"Св. Анна\" Антон Луков. Мъжът, който е на 54 години бе приет в болничното заведения в понеделник вечерта с огнестрелна рана в главата. Куршумът е влязъл под брадичката, минал отдолу-нагоре като е разбил долната и горна челюст, засегнал е единият дял на мозъка и е излязъл през горната част на черепа. Между 23.00 и 00.00 часа в понеделник е приключила операцията, извършена от екип на болницата начело с неврохирурга д-р Славомир Кондов и лицево-челюстния хирург доц. Желю Димов. Пациентът е стабилизиран, но все още е с опасност за живота.", "date": "2017.10.24", "title": "София: Приетият в Окръжна болница полицай все още е с опасност за живота"}
{"url": "http://www.focus-news.net/news/2017/10/24/2449844/do-5-dekemvri-ministrite-tryabva-da-predpriemat-merki-za-podobryavane-kachestvoto-na-administrativnoto-obsluzhvane.html", "text": "Министерският съвет задължи министрите в срок до 5 декември да представят отчет за предприетите действия за отстраняване на нарушенията в прилагането на Наредбата за административното обслужване, както и да осигурят повишаване на професионалната квалификация на служителите за предоставяне на административни услуги. Това съобщиха от правителствената информационна служба. Кабинетът разгледа и одобри доклад на заместник министър-председателя Томислав Дончев за изпълнението на Решението от 23 август, с което инспекторатите към органите на изпълнителната власт бяха задължени до 20 септември да извършат пълен преглед за спазване на изискванията на Наредбата за административното обслужване при предоставяне на услуги в първостепенните и второстепенните разпоредители с бюджет.\r\nПроверката обхваща преглед на работата в 377 администрации и констатациите са свързани основно с недобрата организация на обслужването и недостатъчното познаване на Наредбата, в това число обслужването на потребителите на принципа „едно гише“, продължителност на работното време с граждани, адаптиране на служебните помещения и достъпа до тях за хора с увреждания, възможност за картови плащания и др.", "date": "2017.10.24", "title": "До 5 декември министрите трябва да предприемат мерки за подобряване качеството на административното обслужване"}
{"url": "http://www.focus-news.net/news/2017/10/24/2449845/otpada-administrativnata-usluga-bim-da-izdava-sertifikat-za-saotvetstvie-s-normativnite-iziskvaniya-za-vazproizvezhdane-na-natsionalnoto-zname.html", "text": "С промени в ПМС 234/1998 г., което определя реда за изобразяване и възпроизвеждане на националното знаме, отпада вменената на Българския институт по метрология административна услуга за извършване на сертификационна дейност за съответствието с нормативните изисквания за възпроизвеждане на националното знаме. Това съобщиха от правителствената информационна служба.\r\nПостановлението в досегашния си вид предвижда за възпроизвеждане на националното знаме БИМ да издава на производителя сертификат за съответствие с изискванията на Закона за държавния печат и националното знаме на Република България. Съгласно новата редакция тази административна услуга отпада, като се запазва разпоредбата възпроизвеждането и разпространението на националното знаме с търговска цел да се осъществява при спазването на изискванията на приложение №2 към чл. 15, ал. 4 от Закона за държавния печат и националното знаме.", "date": "2017.10.24", "title": "Отпада административната услуга БИМ да издава сертификат за съответствие с нормативните изисквания за възпроизвеждане на националното знаме"}
{"url": "http://www.focus-news.net/news/2017/10/24/2449846/ministar-temenuzhka-petkova-proektite-po-koito-raboti-balgariya-v-gazovata-oblast-shte-imat-znachenie-i-za-diversifikatsiyata-v-makedoniya.html", "text": "Основните проекти, по които работи България в газовата област, ще имат значение за диверсификацията на източниците и маршрутите на синьо гориво и в Македония. Това каза министърът на енергетиката Теменужка Петкова на среща със своя колега – министърът на икономиката на Република Македония Крешник Бектеши. Това събщиха от пресцентъра на Министерството на икономиката. Министър Бектеши е в София за провеждането на първото заседание на съвместната газова работна група, която ще проучи възможностите за развитие на нова директна връзка между газовите системи на двете държави. Меморандум за това бе подписан при посещението на министър Петкова в Скопие на 1 август 2017 г.\r\nПо думите на енергийния министър липсващата инфраструктура е основен проблем за региона на Балканите и България работи активно, за да преодолее този негатив. Основният фокус по време на стартиращото в началото на следващата година българско председателство на Съвета на ЕС ще бъдат Западните Балкани, каза Петкова. Тя запозна своя македонски колега със статуса на проектите за изграждане на междусистемни връзки със съседните на България държави. До края на този месец предстои обявяването на две обществени поръчки, свързани с изграждането на интерконектора Гърция-България. Целта е в средата на следващата година да стартира строителството на тръбата, така че през втората половина на 2020 г. тя да влезе в търговска експлоатация. Министър Петкова припомни, че България има сключен договор за доставка на 1 млрд. куб. м. природен газ от Азербайджан, който ще бъде доставян в страната именно чрез връзката с Гърция. Българо-румънският интерконектор вече е действащ, а дейностите по изграждане на българо-турския и българо-сръбския напредват, стана ясно още от думите на министър Петкова. Бъдещият газоразпределителен център, за чиято реализация работи българското правителство, ще осигури платформа за търговия с природен газ и възможност за либерализиране на пазара на синьо гориво в целия регион, подчерта Петкова.\r\nМинистър Бектеши също поясни, че липсващата инфраструктура е основен проблем и за Македония. За нас е нужна още една газова връзка с България, за да не зависим само от един източник, поясни той. Съвместната работна група, която заседава днес в София, ще проучи възможностите за развитие на нова връзка между газовите системи на двете страни.", "date": "2017.10.24", "title": "Министър Теменужка Петкова: Проектите, по които работи България в газовата област, ще имат значение и за диверсификацията в Македония"}
{"url": "http://www.focus-news.net/news/2017/10/24/2449847/plovdiv-42-godishen-mazh-e-zadarzhan-za-poboy-v-selo-kaloyanovo.html", "text": "42-годишен извършител на побой е задържан в полицията в Хисаря. Това съобщиха от ОДМВР - Пловдив. Около 18.30 часа вчера служителите на реда реагирали на сигнал за възникнал конфликт в кафене в село Калояново. На място униформените установили, че при скарване помежду им 42-годишен жител на село Житница нанесъл удари и причинил средна телесна повреда на 41-годишен пловдивчанин. Пострадалият е настанен в болница за лечение. Спрямо нападателя му е взета 24-часова мярка за неотклонение. Образувано е досъдебно производство.", "date": "2017.10.24", "title": "Пловдив: 42-годишен мъж е задържан за побой в село Калояново"}
{"url": "http://www.focus-news.net/news/2017/10/24/2449848/pravitelstvoto-shte-predlozhi-lichnosti-ot-sferata-na-naukata-i-obrazovanieto-za-udostoyavane-s-orden-sv-sv-kiril-i-metodiy.html", "text": "Министерският съвет предлага на Президента на Република България да удостои проф. Владко Панайотов с орден „Св. Св. Кирил и Методий“ – огърлие, за неговите изключителни заслуги в областта на науката и образованието и утвърждаване престижа на страната ни по света. Номинацията е направена от инициативен комитет, съставен от видни учени и дейци на културата начело с акад. Антон Дончев. Това съобщиха от правителствената информационна служба.\r\nПроф. Панайотов има над 180 публикации у нас и в чужбина, 15 книги, монографии и учебници и над 35 патента. Член е на различни организации като Съюза на учените в България, Съюза на химиците в България, Висшата атестационна комисия, Световния конгрес по обогатяване, Балканската минна академия и др. През 2010 г. е избран за член на научния борд на Световния конгрес по преработка на полезните изкопаеми, което се случва за пръв път в историята на българската минна наука. В същия период проф. Панайотов е избран за член на Международната академия по околна среда към ООН и изиграва огромна роля за приемането на България в Европейската водородна асоциация като редовен член. Носител е на званието „Изобретател на годината“ за патенти в областта на опазването на околната среда, както и на орден „Стара планина“ – първа степен. През 2013 г. е удостоен с наградата „Евродепутат на годината в областта на околната среда“.\r\nЗа награждаване с орден „Св. Св. Кирил и Методий“ – първа степен, ще бъде предложен доц. Тодор Тодоров за неговия голям принос за утвърждаване и развитие на българската образователна система и по случай 90-ата му годишнина. Предложението е инициирано от Съюза на българските учители.\r\nПриносът на доц. Тодоров за развитието на образователната система е значителен в различни области, като прилагане на достиженията на педагогическите науки в образованието, внедряване в българската образователна система на добри образователни практики по света, разработване на обективни критерии за качество на образованието, създаване на методика и система за разработване на държавни образователни изисквания и др. Под негово ръководство у нас са изградени езиковите, математическите и професионалните училища. Доц. Тодоров е дългогодишен служител в МОН, като е бил и заместник-министър, и университетски преподавател. Има над 120 публикации у нас и в чужбина, свързани със съдържанието и системите за обучение и управление на образованието. Присъдено му е званието „Заслужил учител“ и е награден с орден „Народна република България“ – ІІ степен. И до днес активно работи и подпомага реализирането на различни образователни проекти.\r\nЗа удостояване с орден „Св. Св. Кирил и Методий“ – първа степен, ще бъде предложена и проф. Анна Недялкова, за нейния значим принос в развитието на българското образование и наука и по повод 70-ата ѝ годишнина. Предложението е инициирано от Варненския свободен университет „Черноризец Храбър“, сред чиито учредители е проф. Недялкова. Под нейното непосредствено ръководство е сертифицирана системата за управление на качеството на ВСУ по международните стандарти ISO 9001:2000, ISO 9001:2008, ISO 9001:2015, успешно е въведена Европейската система за трансфер на кредити и университетът е удостоен от Европейската комисия HR Excellence in Research Logo – лого, удостоверяващо прилагането на принципите, залегнали в Хартата на европейските учени и Кодекса за наемане на изследователи. Тя става първият български ректор, избран за член на Клуба на ректорите на Европа в Оксфорд през 2006 г.", "date": "2017.10.24", "title": "Правителството ще предложи личности от сферата на науката и образованието за удостояване с орден „Св. Св. Кирил и Методий“"}
{"url": "http://www.focus-news.net/news/2017/10/24/2449849/krasen-stanchev-ikonomist-vazhno-e-da-nyama-razlichno-tretirane-na-chastnite-i-darzhavnite-uchilishta.html", "text": "Важно е да няма различно третиране на частните и държавните училища. Това каза за Радио „Фокус“ икономистът Красен Станчев в коментар за Бюджет 2018. Според него частните училища са тези, които могат много бързо да реагират на онова, което се случва на пазара на труда, и съответно подпомагат срещата на търсене и предлагане на квалифицирана работна сила. Станчев посочи, че не бива да се раздават безразборно пари в образованието, защото това е вредно за самия отрасъл. \r\n„Това си личи от класациите на училищата, които бяха публикувани тази седмица. В момента в този сектор има недостатъчно съревнование и е по-добре да получат възнаграждение онези, които са по-добри, отколкото всички. Появяват се училища, които никога не са били сред водещите, но поради връзки на училищата с пазара на труда и добра преценка на програмите, се стига до там, че някои училища стават конкурентни и много популярни сред хората“, обясни той. Според икономиста е логично преподавателите в тези училища да бъдат възнаграждавани по-високо.", "date": "2017.10.24", "title": "Красен Станчев, икономист:  Важно е да няма различно третиране на частните и държавните училища"}
{"url": "http://www.focus-news.net/news/2017/10/24/2449850/otpusnati-sa-sredstva-za-izplashtane-na-obezshteteniya-po-sporazumeniya-zaradi-bavno-pravosadie.html", "text": "Правителството одобри допълнителни разходи по бюджета на Министерството на правосъдието в размер на 204 400 лв. Средствата са предвидени в централния бюджет. Това съобщиха от правителствената информационна служба. Те са за изплащане на обезщетения по сключени през третото тримесечие на т. г. споразумения за нарушени права на разглеждане и решаване в разумен срок на дела по приключили граждански, административни и наказателни производства.\r\nТази мярка е регламентирана в Закона за съдебната власт като начин за компенсиране на гражданите и юридическите лица, пострадали от забавено правосъдие. Техните заявления срещу актове, действия или бездействия на органите на съдебната власт, с които е нарушено правото им на разглеждане и решаване на делото в разумен срок, се подават в Инспектората към Висшия съдебен съвет. Проверката и произнасянето по заявленията се извършват в 6-месечен срок, а обезщетенията се изплащат чрез бюджета на Министерството на правосъдието въз основа на сключено споразумение.", "date": "2017.10.24", "title": "Отпуснати са средства за изплащане на обезщетения по споразумения заради бавно правосъдие"}
{"url": "http://www.focus-news.net/news/2017/10/24/2449851/plovdiv-dete-e-postradalo-pri-katastrofa-na-krastovishteto-mezhdu-ul-chernishevski-i-ul-vladivostok.html", "text": "Дете е пострадало при катастрофа на кръстовището между ул. “Чернишевски” и ул. “Владивосток” в града. Това съобщиха от ОДМВР - Пловдив. Около 15.00 часа вчера на кръстовище между ул. “Чернишевски” и ул. “Владивосток” лек автомобил “Опел” отнел предимството и ударил лек автомобил “Хонда”. От удара Хондата се блъснала в паркиран лек автомобил “Форд”. Медицинска помощ е оказана на 6-годишно момченце, което пътувало в първата кола с 36-годишна жена, която шофирала автомобила. Вторият автомобил е управляван от 21-годишен пловдивчанин. Двамата водачи са тествани с дрегер за алкохол, резултатите са отрицателни. Случаят е отработен по административен ред от служители на сектор “Пътна полиция”.", "date": "2017.10.24", "title": "Пловдив: Дете е пострадало при катастрофа на кръстовището между ул. “Чернишевски” и ул. “Владивосток”"}
{"url": "http://www.focus-news.net/news/2017/10/24/2449852/lovech-shte-izgradi-tsentralen-gradski-park-v-imot-predostaven-ot-pravitelstvoto.html", "text": "Правителството отне от Министерството на отбраната имот, обяви го за частна държавна собственост и го предостави безвъзмездно на община Ловеч. Теренът на ул. „България“ №53 в града е с площ от 4,3 дка и е застроен с 13 сгради. Той ще бъде използван от местната власт за изграждане на централен общоградски парк. Това съобщиха от правителствената информационна служба.\r\nС друго решение беше учреден безсрочен сервитут на енергиен обект върху поземлени имоти в горски територии в полза на „Електроенергиен системен оператор“ ЕАД. Имотите се намират в землището на с. Бряговец, община Крумовград, и са с обща площ 15,062 дка. Сервитутът се учредява с цел експлоатация и ремонт на въздушен електропровод. За учредяването „ЕСО“ ЕАД ще заплати нормативно определените режийни разноски и цени.", "date": "2017.10.24", "title": "Ловеч ще изгради централен градски парк в имот, предоставен от правителството"}
{"url": "http://www.focus-news.net/news/2017/10/24/2449853/veliko-tarnovo-okrazhnata-prokuratura-predade-na-sad-shofyor-prichinil-smart-na-zhena-po-nepredpazlivost.html", "text": "Окръжна прокуратура – Велико Търново внесе в съда обвинителен акт срещу 40-годишен мъж, който при маневра назад по непредпазливост причинил смърт на жена. Това съобщиха от пресцентъра на Апелативна прокуратура – Велико Търново.\r\nОбвинението срещу Милен К. е за това, че на  17 март 2017 г., в село Писарево, община Горна Оряховица, на ул. „Родопи“, при управление на лек автомобил „Мерцедес Спринтер 212 ДКА“, нарушил правилата за движение, като преди да започне движение назад не се убедил, че пътят зад превозното средство е свободен и няма да създаде опасност или затруднение за останалите участници в движението, а в конкретния случай на невъзможност да наблюдава пътя зад превозното средство, не осигурил лице, което да му сигнализира за опасности, в следствие на което допуснал ПТП и по непредпазливост причинил смъртта на Едибе Х., настъпила на 21 март 2017 г. в МОБАЛ „д-р Ст. Черкезов“ гр. В. Търново, като след извършване на деянието деецът избягал от местопроизшествието. Престъпление чл. 343,  вр. чл. 342 от НК. \r\nОбвиняемият имал лекотоварен автомобил, с който пътувал до Кралство Нидерландия от където превозвал стоки за България. На 17 март 2017 г., посетил с. Писарево, за да достави пералня на Ф. М., изпратена й от нейни близки, работещи в Холандия. Обвиняемият паркирал автомобила пред дома на жената и разтоварил пералнята. В същото време пострадалата, която живеела в съседство, пристигнала пред къщата и седнала на пейката до входната й врата. Постояла за кратно и преди обвиняемият да потегли с автомобила си, тръгнала да се прибира към дома си. В този момент обвиняемият предприел маневра на заден ход, без да спази задълженията си да се убеди, че пътят зад превозното средство е свободен. Автомобилът достигнал пострадалата, в следствие на което жената паднала по гръб на платното и тялото й попаднало под диференциала на задния мост. В момента на удара пострадалата извикала, като виковете й били чути от свидетел, който сигнализирал на обвиняемия да спре. С помощта на крик Милен К. повдигнал превозното средство и извадил пострадалата. След това не изпълнил задълженията да уведоми компетентната служба на МВР, а напуснал мястото на произшествието и отишъл в дома на дъщерята на пострадалата.\r\n Предстои насрочване на делото за разглеждане от съда.", "date": "2017.10.24", "title": "Велико Търново: Окръжната прокуратура предаде на съд шофьор, причинил смърт на жена по непредпазливост"}
{"url": "http://www.focus-news.net/news/2017/10/24/2449854/zam-ministar-atanas-zapryanov-chast-ot-pilotite-ot-baza-graf-ignatievo-sa-proyavili-neuverenost-za-izvarshvane-na-poleti.html", "text": "Част от пилотите от база „Граф Игнатиево“ са проявили  неувереност за извършване на полети. Това каза зам.-министърът на отбраната Атанас Запрянов във връзка с информацията, че пилотите от авиобаза „Граф Игнатиево“ днес няма да провеждат  планираните учебни полети, тъй като масово са докладвали, че се чувстват психологически непригодни да летят и ще бъде носено само дежурството по air policing, предаде репортер на Агенция „Фокус“. „Темата, която искам да коментирам, е проявената неувереност на част от пилотите в Граф Игнатиево за извършване на полети, свързана преди всичко, според тяхната оценка, на недостатъчна тренираност поради недостатъчно летателни часове“, поясни той. По думите му ръководството на Министерство на отбраната прави всичко възможно да поддържа самолетите МИГ-29 в летателна годност, която да позволява воденето на нормална тренировъчна дейност, така и носенето на дежурство по air policing.\r\nМариела РУСЕВА", "date": "2017.10.24", "title": "Зам.-министър Атанас  Запрянов: Част от пилотите от база „Граф Игнатиево“ са проявили  неувереност за извършване на полети"}
{"url": "http://www.focus-news.net/news/2017/10/24/2449855/api-dvizhenieto-se-osashtestvyava-v-aktivnata-i-avariyna-lenti-pri-31-32-km-na-avttomagistrala-trakiya-v-posoka-sofiya-poradi-katastrofa-v-izprevarvashtata-lenta.html", "text": "Временно движението се осъществява в активната и аварийна ленти в участъка 31 - 32 км на авттомагистрала \"Тракия\" в посока София поради пътнотранспортно произшествие в изпреварващата лента. Това съобщиха от Агенция \"Пътна инфраструктура\" (АПИ). От АПИ призовават шофьорите да се движат с повишено внимание и съобразена скорост, спазвайки указанията на служителите на \"Пътна полиция\".", "date": "2017.10.24", "title": "АПИ: Движението се осъществява в активната и аварийна ленти при 31 - 32 км на авттомагистрала \"Тракия\" в посока София поради катастрофа в изпреварващата лента"}
{"url": "http://www.focus-news.net/news/2017/10/24/2449856/tsvetan-tsvetanov-gerb-tryabva-da-se-promeni-zakonodatelstvoto-po-otnoshenie-na-migratsionnite-protsesi-taka-che-to-da-otgovarya-na-novite-predizvikatelstva.html", "text": "С неправителствения сектор трябва заедно да изградим по-добра координация за миграционните процеси. Това каза председателят на Комисия по вътрешна сигурност и обществен ред в Народното събрание и председател на ПГ на ПП ГЕРБ Цветан Цветанов по време конференция на тема „Бежанската криза и развитието на миграционните процеси“, предаде репортер на Агенция „Фокус“.\r\n„Трябва да се промени законодателството, така че то да отговаря на новите предизвикателства. С помощта на неправителствения сектор трябва заедно да направим това, за да изградим по-добра координация и да постигнем по-високите цели, които сме си поставили“, обясни Цветанов. По думите му през последните години държавите в Европа не са била готови за огромния миграционен процес, но въпреки това София е успяла да се справи за кратко време и бързо да увеличи капацитета си за прием на бежанци. Като още една успешна и важна стъпка за решаването на миграционните процеси той посочи законодателната промяна от 43-ия парламент, когато се даде възможност на Министерството на отбраната да помага на ГД „Гранична полиция“, която тогава не е имала достатъчно капацитет да поеме целия мигрантски процес. „Важно е, че успяхме да получим и допълнителна финансова помощ за политиките, които предприе българското правителство, за да може с още 160 млн. евро да се подпомогнат всички институции, които гарантират сигурността“, каза още той.\r\nЦветанов посочи, че добрата работа с неправителствения сектор ще помогне на България да върви в правилната посока. „Това означава да имаме информираност и политика, която съответства на потребностите, и да отговаряме адекватно на проблемите, които стоят пред цяла Европа. Убеден съм, че през предстоящия зимен сезон нещата ще изглеждат малко по-спокойно заради лошите метеорологични условия, но това в никакъв случай не значи че трябва да има отпускане на държавата“, каза още той.\r\nКато добър пример на сътрудничеството на държавата с неправителствения сектор той посочи обученията, през които са премина служителите на „Гранична полиция“ във фондация „Ханс Зайдел“.\r\nЦветилена СИМЕОНОВА", "date": "2017.10.24", "title": "Цветан Цветанов, ГЕРБ:  Трябва да се промени законодателството по отношение на миграционните процеси, така че то да отговаря на новите предизвикателства"}
{"url": "http://www.focus-news.net/news/2017/10/24/2449857/plovdiv-65-godishna-peshehodka-e-blasnata-ot-lek-avtomobil-na-krastovishte-v-asenovgrad.html", "text": "65-годишна пешеходка е блъсната от лек автомобил на кръстовище между бул. “България” и ул. “Х. Д. Стоилов” в Асеновград. Това съобщиха от ОДМВР - Пловдив. Жената е пострадала вчера около 7.20 часа и е настанена в болница за лечение, като според лекарите няма опасност за живота ѝ. Отрицателна е алкохолната проба на 48-годишна жена от Смолян, която управлявала колата. Работата по установяване на причините за произшествието продължават служители от районното управление.", "date": "2017.10.24", "title": "Пловдив: 65-годишна пешеходка е блъсната от лек автомобил на кръстовище в Асеновград"}
{"url": "http://www.focus-news.net/news/2017/10/24/2449858/euronews-katalunskiyat-lider-mozhe-da-se-izpravi-pred-ispanskiya-senat.html", "text": "Каталунският лидер Карлес Пучдемон обмисля да се яви пред испанския Сенат, за да обясни своята позиция. Ако го направи, това ще е значителна възможност за него да представи аргументите си в полза на независимостта на Каталуния, коментира Euronews. \r\nВ петък Сенатът в Мадрид се очаква да гласува налагането на пряко управление. Каквото и решение да вземе Пучдемон, преди сесията в горната камара на испанския парламент каталунските депутати ще проведат свой парламентарен дебат. \r\n„Каталунското ръководство има шанса да се изправи пред Сената и да изложи аргументите, които смята за подходящо да изложи, така че да чуем всичко, което лидерът Пучдемон има да каже. Вярвам, че в момента най-добре е да каже всичко открито“, каза испанският вицепремиер Сорая Саенс де Сантамария. Калина Жекова", "date": "2017.10.24", "title": "Euronews: Каталунският лидер може да се изправи пред испанския Сенат"}
{"url": "http://www.focus-news.net/news/2017/10/24/2449859/shumen-shte-badat-ogranichavani-prestoyat-i-parkiraneto-po-ednoposochnite-ulitsi-v-grada-pri-neobhodimost-ot-snegopochistvane.html", "text": "Ще бъдат ограничавани престоят и паркирането по еднопосочните улици в града при необходимост от снегопочистване. Това стана ясно от думите на Владимир Събев, ст. експерт „Транспорт, логистика и знаково стопанство“ в Община Шумен на специален брифинг, предаде репортер на Радио „Фокус“ - Шумен. Събев посочи, че от лявата страна по посока на движението ще бъдат монтирани знак В28 „забранено паркиране“ в комбинация с пътна табела Т14 „при сняг и зимни условия“. По думите му поръчката е за 25 табели Т14, като ще бъдат обхванати най-невралгичните еднопосочни улици при снеговалеж, сред които ул. „Цар Иван Александър“, ул. „Цар Освободител“, ул. „Панайот Волов“, ул. „Алеко Константинов“, част от ул. „8-ми март“, част от ул. “Харалан Ангелов“ и др. Събев каза още, че са предвидени и знаци на преносима стойка. „При започване на снегопочистване ще бъдат поставяни пана, ограничаващи престоя и паркирането, за да може фирмите да си свършат работата, това съответно няма да носи санкции и да бъде забрана към момента, в който няма необходимост от снегопочистване, но когато се наложи в тези улици да влезе необходимата техника, водачите ще трябва да се съобразят с ограниченията и да преместят автомобилите си“, заяви Събев.\r\nИвелина ИВАНОВА", "date": "2017.10.24", "title": "Шумен: Ще бъдат ограничавани престоят и паркирането по еднопосочните улици в града при необходимост от снегопочистване"}
{"url": "http://www.focus-news.net/news/2017/10/24/2449860/zam-ministarat-atanas-zapryanov-ministerstvo-na-otbranata-pravi-vsichko-vazmozhno-da-poddarzha-samoletite-mig-29-v-letatelna-godnost.html", "text": "Министерство на отбраната прави всичко възможно да поддържа самолетите МИГ-29 в летателна годност. Това каза зам.-министърът на отбраната Атанас Запрянов във връзка с информацията, че пилотите от авиобаза „Граф Игнатиево“ днес няма да провеждат  планираните учебни полети, тъй като масово са докладвали, че се чувстват психологически непригодни да летят и ще бъде носено само дежурството по air policing, предаде репортер на Агенция „Фокус“. Запрянов заяви, че ръководството на Министерство на отбраната прави всичко възможно да поддържа самолетите МИГ 29 в летателна годност, която да позволява воденето на нормална тренировъчна дейност, така и носенето на дежурство по air policing. „Получени са 10 двигателя по договора с РСК-МИГ, от които 4 нови и 6 отремонтирани. Няма проблеми с новите двигатели, а ремонтираните двигатели, по оценка на експертите ни, са в добро техническо състояние. Единственият проблем, който не позволява засега да бъдат използвани е, че тези ремонтирани двигатели са комплектувани с копие на съпроводителните документи“, обясни Запрянов и допълни, че съгласно изискванията на договора трябва да се потвърди, че тези копия съответстват на оригиналите. „Двигателите са отремонтирани в завод, който е част от РСК-МИГ. Те са отремонтирани в завод на производителя. След като се уточни съответствията на копията с оригиналните документи и ще бъде разрешено използването на тези двигатели, с което ще се увеличи броят на оперативните самолети и ще даде възможност с по-голям брой авиационна техника да се извършва и тренировката на пилотите“, каза още той. По думите му към настоящия момент има достатъчно авиационно гориво за извършване на полети. „Съветът по отбрана взе решение 20 млн. лв. допълнително да бъдат насочено за закупуване на авиационно гориво до края на тази година. По разчети на специалисти то ще осигури нормална летателна подготовка и носене на бойно дежурства до октомври догодина“, допълни той. \r\nНа въпрос дали това е някакъв сигнал от пилотите към политическо ръководство, Атанас Запрянов заяви, че полетите не са спрени. „Това е информация, която ще проверим и ще проведем среща с летците от Граф Игнатиево. За да имаме нормално функциониране на авиацията ни са необходими три условия-изправна летателна техника, налично авиационно гориво за провеждане на подготовката и да имаме пилоти, които да имат съответните навици и натренираност, за да могат да летят. Недостатъчният нальот на определена категория пилоти се дължи именно на недостатъчен брой летателни самолети в летателна годност. Това е единственото условие след като има гориво и желание от пилотите да летят, да осигурим повече оперативни самолети“, обясни той и допълни, че към момента има 7 оперативни МИГ 29. „Ако част от тези двигатели, които сме получили бъдат подкачени на авиационната техника, броят на оперативните самолети може да нарасне до 9-10, което според  разчетите на командира и на командването на ВВС е нормалният брой оперативни самолети, които биха позволили да се повиши нальотът на летците“, заяви Атанас Запрянов .\r\nНа въпрос днес ще има ли представител на Министерство на отбранта, който ще отиде на място да провери какви са причините да спрат полетите, зам.-министърът заяви, че първо ще има заседание при началника на отбраната. „След това ще се отиде на място в „Граф Игнатиево“ и ще се разговаря с пилотите, тези, които имат такава претенция, че се чувстват неуверени с цел да се вземат мерки и да преодолеем тази неувереност. Все пак един боен пилот трябва да се чувства уверен, когато излита“, заяви още той.\r\nОтносно това кога се очаква  документите, които са копия да бъдат сверени с оригинал и отремонтираните двигатели да бъдат използвани, зам.-министърът заяви, че е докладвано на комисията по отбрана подобен въпрос. „Изпратено е официално писмо, запитване до РСК-МИГ. Очакваме до 10 дни да получим потвърждение, че копията на тези двигатели съответстват на оригиналите“, допълни той.\r\nМариела РУСЕВА", "date": "2017.10.24", "title": "Зам.-министърът Атанас Запрянов: Министерство на отбраната прави всичко възможно да поддържа самолетите МИГ-29 в летателна годност"}
{"url": "http://www.focus-news.net/news/2017/10/24/2449861/veliko-tarnovo-muzikalna-viktorina-sas-sedmoklasnitsi-ot-ou-filip-sakelarievich-shte-se-provede-v-gradskata-biblioteka-v-svishtov-po-povod-denya-na-buditelite.html", "text": "Музикална викторина със седмокласници от ОУ „Филип Сакелариевич“ ще се проведе в Градска библиотека – Свищов по повод Деня на будителите – 1 ноември. Това каза в предаването „Добре дошли в Свищов“ на Радио „Фокус“ – Велико Търново Руско Русев от отдел „Изкуство“ на библиотеката. Събитието ще се състои от мултимедийната зала на библиотеката от 12.30 часа днес. То е част от богатата програма на Община Свищов по повод Деня на будителите. Предвидени са редица събития, които ще се случат в Градската библиотека в Свищов през тази седмица. Утре ще се проведат две мероприятия. От 11.30 часа в Детския отдел ще се състои литературно-музикален поздрав на ученици от 1А клас от СУ „Николай Катранов“ „На будителите скромни. българинът китка свива‘‘. Учениците ще четат стихове на П. Р. Славейков по повод 190-годишнината от рождението на писателя и на Васил Попович по повод 185-годишнината от рождението му. В 12.30 часа в отдел „Изкуство“ ученици от ОУ „Филип Сакелариевич“ ще рисуват сцени и герои от любими приказки. „Това събитие се организира по традиция всяка година“, отбеляза Руско Русев. Той съобщи, че от 15.00 часа утре в Детския отдел на Градска библиотека ще бъдат отбелязани 110 години от рождението на Астрид Линдгрен. Ще гостуват ученици от 1А клас на ОУ “Филип Сакелариевич“.\r\nНадежда КРЪСТЕВА", "date": "2017.10.24", "title": "Велико Търново: Музикална викторина със седмокласници от ОУ „Филип Сакелариевич“ ще се проведе в Градската библиотека в Свищов по повод Деня на будителите"}
{"url": "http://www.focus-news.net/news/2017/10/24/2449862/v-natsionalniya-istoricheski-muzey-shte-se-provede-preskonferentsiya-po-povod-otkrivaneto-na-kolektivni-monetni-nahodki-i-kraya-na-razkopkite-na-krepostta-kokalyanski-urvich.html", "text": "В Националния исторически музей ще се проведе пресконференция по повод откриването на колективни монетни находки и края на разкопките на крепостта „Кокалянски Урвич”, Софийско, от 11,00 ч. на 26 октомври (четвъртък) 2017 г. Укреплението е наричано още Железният кастел „Ескумане” и е било известно като пазител на антична Сердика. Това съобщиха от Националния исторически музей.\r\nЕкипът, проучвал крепостта, оглавяван от Филип Петрунов, ще представи първата идейна възстановка на късносредновековния манастир и прилежащата към него църква „Св.Илия”. До края на годината индикативният макет ще бъде изложен в Детския образователен център към НИМ, където най-малките ще могат да научат интересни неща за живота на монасите, за „История Славянобългарска” и за нейния автор Паисий Хилендарски, ще имат възможност да оцветяват тематични илюстрации. \r\nОт 2008 до 2015 г. разкопките бяха финансирани от Дирекция „Култура“ на Столичната община и бяха ръководени от екипи на доц. д–р Бони Петрунова и на доц. дин Николай Овчаров. През тази година проучванията бяха продължени от археолога Филип Петрунов от Националния исторически музей със средства, отпуснати по проект от Министерството на културата, и на музея.\r\nРазкрит бе късносредновековен манастир на площ от 1200 кв. м с трапезария, магерница, с производствено и жилищно крило, разположени от юг и запад от църквата „Св. Илия“, проучвана от проф. Димитър Овчаров през 70–те години на миналия век. Документирани бяха и множество паметници от по–ранните периоди на обитаване на хълма.", "date": "2017.10.24", "title": "В Националния исторически музей ще се проведе пресконференция по повод откриването на колективни монетни находки и края на разкопките на крепостта „Кокалянски Урвич”"}
{"url": "http://www.focus-news.net/news/2017/10/24/2449863/pazardzhik-okrazhniyat-sad-otlozhi-deloto-sreshtu-bivshiya-kmet-na-obshtina-rakitovo-emiliya-elenkova-za-19-dekemvri.html", "text": "Окръжният съд в Пазарджик отложи делото срещу бившия кмет на Община Ракитово Емилия Еленкова за 19 декември, предаде репортер на Радио „Фокус“ – Пазарджик. Делото срещу нея започна през март миналата година, но поради пенсионирането на досегашния съдия по него – Георги Веселинов, то започва отначало и сега се гледа от съдия Коста Стоянов. Бившият кмет на Община Ракитово Емилия Еленкова е обвинена в нанасянето на имуществени вреди за Общината в размер на 256 297 лева. По време на следващото съдебно заседание трябва да бъдат разпитани отново 12 от общо над 30 свидетели по делото. Отсъствия от съдебните заседания на подсъдимата, адвоката ѝ, част от свидетелите, доведоха до удължаване на срока, в който се гледа делото.\r\nВаня НИКОЛОВА", "date": "2017.10.24", "title": "Пазарджик: Окръжният съд отложи делото срещу бившия кмет на Община Ракитово Емилия Еленкова за 19 декември"}
{"url": "http://www.focus-news.net/news/2017/10/24/2449864/blagoevgrad-zdravnoobrazovatelna-kampaniya-za-preventsiya-na-hronichnite-nezarazni-bolesti-se-provezhda-v-simitli.html", "text": "Здравно–образователна кампания за превенция на хроничните незаразни болести се провежда в Симитли. Това каза за Радио „Фокус“ – Пирин Таня Тасева, експерт „Връзки с обществеността“ към Общината. До 12.00 часа в клуба на инвалида „Кураж“ са били извършвани мерене на кръвно налягане, определяне на индекса на телесната маса, бърз тест за риск от остеопороза, изследване на лица, които пушат, интерактивни занимания с алкоочила и ще бъдат разпространени здравнообразователни материали на всички присъстващи. „Целта на кампанията е да се повиши нивото на информираност на населението по проблемите на 4 рискови за здравето фактори – тютюнопушене, алкохол, нездравословно хранене и ниската физическа активност“, каза още Тасева.\r\nОт 13.00 до 14.30 в читалище „Св. Климент охридски“ ще се проведе обучителен семинар на здравни работници от детските градини, училищата, психолози и педагози на теми: тютюнопушене, нездравословно хранене, злоупотреба с алкохол, ниска физическа активност, общуване и агресия.\r\nСтратегическата цел на Националната програма за превенция на хроничните незаразни болести 2014-2020 г. е да се подобри здравето на населението и да се повиши качеството на живота чрез намаляване на преждевременната смъртност, заболеваемост и последствията за здравето (инвалидизация) от основните ХНБ (сърдечно-съдови заболявания, злокачествени новообразувания, хронични белодробни болести, диабет), свързани с рисковите фактори – тютюнопушене, злоупотреба с алкохол, нездравословен модел на хранене и ниска физическа активност.\r\nЛивия НИНОВА", "date": "2017.10.24", "title": "Благоевград: Здравно–образователна кампания за превенция на хроничните незаразни болести се провежда в Симитли"}
{"url": "http://www.focus-news.net/news/2017/10/24/2449865/kmetat-na-sofiya-yordanka-fandakova-veche-ne-govorim-za-bezhanska-kriza-no-predstoi-da-se-reshi-vaprosat-s-integratsiyata-i-sotsialnite-deynosti.html", "text": "Вече не говорим за бежанска криза, но предстои да се реши въпросът с интеграцията и социалните дейности. Това каза кметът на София Йорданка Фандъкова по време на конференция на тема „Бежанската криза и развитието на миграционните процеси“, предаде репортер на Агенция „Фокус“. „По темата с бежанците в София се работи изключително сериозно. Опитваме на градско и местно ниво да решаваме проблемите, така че да можем да осигурим добри условия за жителите и те да бъдат спокойни. И мисля, че благодарение на общата ни работа с МВР, успяхме да постигнем това“, каза още тя.\r\nФандъкова припомни, че преди няколко години София беше подложена на бежански натиск заради недостатъчно добрата си подготвеност. „Но благодарение на огромните усилия на държавата и на Европейския съюз днес ние вече не говорим за бежанска криза, но говорим за трайно и дългосрочно решаване на проблема с миграцията и бежанците, който изисква не по-малко усилия. Това, което предстои, за да може тези въпроси да бъдат решени, е решаване на въпроса с интеграцията и социалните дейности – най-вече образованието и грижата за непридружените деца. Грижата за тези деца е тема, по която работим вече няколко месеца, и се надявам, ако е нужно, да получим подкрепата на колегите от Народното събрание, за да може законово в работата с тях да се включат и неправителствените организации, които имат доста сериозен капацитет“, каза кметът на София.\r\nЦветилена СИМЕОНОВА", "date": "2017.10.24", "title": "Кметът на София Йорданка Фандъкова: Вече не говорим за бежанска криза, но предстои да се реши въпросът с интеграцията и социалните дейности"}
{"url": "http://www.focus-news.net/news/2017/10/24/2449866/elka-dimova-zam-kmet-na-dobrich-v-hod-e-protsedura-za-izbor-na-finansova-institutsiya-za-teglene-na-kratkosrochen-zaem-v-razmer-na-1-105-000-leva-ot-obshtinata.html", "text": "В ход е процедура за избор на финансова институция за теглене на краткосрочен заем в размер на 1 105 000 лева от Община град Добрич. Това съобщи зам.-кметът с ресор „Финанси и общинска собственост“ Елка Димова, предаде кореспондентът на Радио „Фокус” – Варна. Този месец на извънредна сесия Общинският съвет (ОбС) на Добрич взе решение за този заем. Причината е съществуващо задължение на Общината във връзка с изпълнение на проекта за изграждане на регионалното депо за отпадъци. \r\n„Общината беше теглила един временен, безлихвен заем от националния фонд, т.е. към държавния бюджет – 5 105 000 лева. Със съответно верифицираните разходи, възстановените, Общината си погасяваше този заем. И така са погасени 4 млн. лева от заема. Останало е задължение от 1 105 805 лева, които трябваше да бъдат погасени с последното плащане от Управляващия орган. То не постъпи, задължението остана. Редът обаче за погасяване на тези временни, безлихвени заеми, така е разписано в закона, министърът на финансите има право да си удържи от полагащите се субсидии към Община Добрич – целева субсидия за капиталови разходи и това, което се предоставя за местни дейности. Естествено министърът на финансите приведе това негово право, уведоми ни с едно писмо, че започва системно, ежемесечно да удържа лимита от целева субсидия за капиталови разходи и през месец юли цялата субсидия, която ни се полага за местни дейности. Това всичко прави 1 105 000 лева, удържаха си ги, приключихме, септември месец беше последната вноска и тези пари просто не постъпиха по нашия бюджет, което разбира се ни постави пред сериозни затруднения, защото тези средства, планирани да постъпят, са предвидени в разходната част“, коментира зам.-кметът. \r\nПо думите на Елка Димова това означава липса на средства за проведени процедури по Закона за обществените поръчки, за сключени договори, предвидени разходи за възнаграждения на хора и др.  Всичко това е наложило ОбС да вземе решение за теглене на краткосрочен заем от 1 105 000 лева плюс евентуалната лихва, която Общината ще заплати. „Не знаем в кой момент ще ни я поискат и как ще я изчислят. Ние сме направили едно изчисление според нас максимално възможната лихва и ОбС взе решение да бъде теглен такъв заем. В момента тече процедурата за избор на финансова институция. Все още не е избрана“, каза Елка Димова. \r\nЖулиета НИКОЛОВА", "date": "2017.10.24", "title": "Елка Димова, зам.-кмет на Добрич: В ход е процедура за избор на финансова институция за теглене на краткосрочен заем в размер на 1 105 000 лева от Общината"}
{"url": "http://www.focus-news.net/news/2017/10/24/2449867/sliven-68-godishen-mazh-ot-shivachevo-e-stanal-zhertva-na-poboy-sled-opit-da-spre-dvama-dushi-s-karutsa-pri-krazhba-na-darva-za-ogrev.html", "text": "На 20 Октомври в Районно управление на МВР-Твърдица е започнато досъдебно производство по повод извършено престъпление от общ характер. На 20 октомври, около 02,00 часа, в град Шивачево е извършена кражба на дърва за огрев. Това съобщиха от ОДМВР-Сливен. 68-годишен мъж от Шивачево е хванал в момент на кражба на дърва, негова собственост, двама мъже на 25 и 18 години от същия град. Мъжът се е опитал да спре каруцата с натоварените вече дърва, при което двамата са му нанесли побой. Извършителите са задържани. Те са криминално проявените Ж.Г.(18г.) и П.Й.(25г.). Работата по досъдебното производство продължава под надзора на Окръжна прокуратура-Сливен.", "date": "2017.10.24", "title": "Сливен: 68-годишен мъж от Шивачево е станал жертва на побой след опит да спре двама души с каруца при кражба на дърва за огрев"}
{"url": "http://www.focus-news.net/news/2017/10/24/2449868/sport-novak-dzhokovich-i-stan-vavrinka-se-zavrashtat-na-korta-za-turnira-v-abu-dabi.html", "text": "Сръбският тенисист Новак Джокович и швейцарецът Стан Вавринка ще се завърнат на корта за демонстративния турнир Mubadala World Tennis Championship (MWTC) в Абу Даби, потвърдиха организаторите му. \r\nДвамата тенисисти не са участвали в турнир след „Уимбълдън“ – Джокович се възстановяваше от травма на лакътя, а Вавринка претърпя операция на коляното. \r\nНа турнира в Абу Даби, който ще се проведе в периода 28-30 декември, ще участват още Рафаел Надал, Милош Раонич и Пабло Кареньо Буста.", "date": "2017.10.24", "title": "Спорт: Новак Джокович и Стан Вавринка се завръщат на корта за турнира в Абу Даби"}
{"url": "http://www.focus-news.net/news/2017/10/24/2449869/plovdiv-inspektori-ot-regionalnata-direktsiya-po-gorite-zadarzhaha-darva-s-falshiva-marka-i-neredoven-prevozen-bilet.html", "text": "Горски инспектори от Регионална дирекция по горите - Пловдив задържаха дърва с фалшива марка и нередовен превозен билет. Това съобщиха от пресцентъра на Изпълнителната агенция по горите. Нарушението е констатирано от служител на регионалната дирекция, който забелязал камион, в момент на товарене с широколистни дърва за огрев в горска територия в землището на с. Лясково. След направена справка се установява, че за подотделите, където е извършена сечта няма издадено действащо позволително за сеч. При последващата проверка от горските инспектори от РДГ- Пловдив нарушителят е представил електронен превозен билет със стара дата, за друго превозно средство и за друг асортимент дървесина. Дървата били маркирани с производствена марка, вместо с контролна горска марка.  \r\nЗа извършеното нарушение е съставен акт по Закона за горите, дървесината е задържана и е образувано досъдебно производство.", "date": "2017.10.24", "title": "Пловдив: Инспектори от Регионалната дирекция по горите задържаха дърва с фалшива марка и нередовен превозен билет"}
{"url": "http://www.focus-news.net/news/2017/10/24/2449870/balgariya-shte-se-prisaedini-kam-initsiativata-za-sazdavane-na-postoyanno-strukturirano-satrudnichestvo-v-oblastta-na-otbranata-na-es.html", "text": "Правителството прие решение за присъединяването на България към общата нотификация до Съвета на Европейския съюз и Върховния представител за външна политика и политика за сигурност на ЕС, с която ще бъде поставено началото на процедура за създаване на Постоянно структурирано сътрудничество (ПСС) в областта на отбраната на Съюза. Това съобщиха от правителствената информационна служба. Основната цел на ПСС е повишаване на отбранителния капацитет на ЕС в изпълнение на приоритетите и нивото на амбиция, произтичащи от Глобалната стратегия на Съюза за външна политика и сигурност. В рамките на ПСС ще бъдат създадени възможности за съвместно изграждане на високотехнологични и скъпоструващи отбранителни способности, в т. ч. чрез съфинансиране от Европейския фонд за отбрана. Това ще доведе до по-бърз напредък във военно отношение за държавите от ПСС. Техните отбранителни индустрии и развойни организации ще участват активно в процеса на разработване и производство на нови способности, които държавите ще придобият. По този начин средствата, вложени в проекти, ще останат в отбранителната индустрия на ЕС и ще спомогнат за укрепването й, за повишаване на нейната конкурентоспособност и създаването на необходимите за дейността й работни места.\r\nУчастието в ПСС, освен представянето на нотификация, предполага и готовност от всяка държава да се включи в поне един мащабен проект по инициативата.", "date": "2017.10.24", "title": "България ще се присъедини към инициативата за създаване на Постоянно структурирано сътрудничество в областта на отбраната на ЕС"}
{"url": "http://www.focus-news.net/news/2017/10/24/2449871/balgariya-i-nepal-shte-si-satrudnichat-v-oblastta-na-mladezhkoto-razvitie.html", "text": "Министерският съвет одобри проекта на междуправителствен меморандум на България и Непал за сътрудничество за младежко развитие. Това съобщиха от правителствената информационна служба. Сферите на сътрудничество, залегнали в документа, обхващат програми за развитие на умения, лидерство и личностно развитие на младите хора; програми за посещения на млади предприемачи, млади доброволци, младежки делегации, длъжностни лица и експерти от двете държави; обмен на информация и становища; размяна на покани за участие в международни младежки събития; сътрудничество в сферата на партньорското обучение и обмена на добри практики в сферата на младежките политики; сътрудничество за засилване на партньорството ЕС - Азия и партньорство в сферата на младежкото развитие.", "date": "2017.10.24", "title": "България и Непал ще си сътрудничат в областта на младежкото развитие"}
{"url": "http://www.focus-news.net/news/2017/10/24/2449872/tsvetan-tsvetanov-gerb-nablyudava-se-zanizhavane-na-bezhanskiya-potok-kam-balgariya-no-tova-ne-tryabva-da-ni-uspokoyava.html", "text": "Наблюдава се занижаване на бежанския поток към България, но това не трябва да ни успокоява. Това каза председателят на Комисия по вътрешна сигурност и обществен ред в НС и председател на ПГ на ПП ГЕРБ Цветан Цветанов по време конференция на тема „Бежанската криза и развитието на миграционните процеси“, предаде репортер на Агенция „Фокус“. „По данни на ГД „Гранична полиция“ през 2014 г. 38 хил. са възпрепятстваните опити за влизане в страната. През 2015 г. се отбелязва пикът, когато над 90 хил. души са се опитали да преминат границата нелегално. През 2016 г. мигрантският натиск пада наполовина – 40 хил., а за тази година се говори за около 5 800“, каза Цветанов. Той уточни, че това в никакъв случай не трябва да кара България да се чувства спокойна, защото на турската граница все още има наплив от бежанци. \"Оттук нататък трябва да говорим повече за възможностите на интеграция на всички, които търсят закрила. До момента има 130 деца на бежанци, които посещават училища в България\", каза още той.\r\nЦветилена СИМЕОНОВА", "date": "2017.10.24", "title": "Цветан Цветанов, ГЕРБ: Наблюдава се занижаване на бежанския поток към България, но това не трябва да ни успокоява"}
{"url": "http://www.focus-news.net/news/2017/10/24/2449873/odobrena-e-programa-za-satrudnichestvo-s-yordaniya-v-sferata-na-obrazovanieto-naukata-i-kulturata.html", "text": "Министерският съвет одобри проекта на програма за сътрудничество в областта на образованието, науката и културата между правителствата на България и на Йордания за периода 2017-2019 г. Това съобщиха от правителствената информационна служба. Новата тригодишна рамка включва възможности за реализиране на конкретни инициативи, провеждане на културни събития, по-тясно сътрудничество в областта на висшето образование, предоставяне на стипендии за изучаване на български и арабски език, стипендии за следдипломна квалификация и докторантура, както и установяване на пряко сътрудничество между академиите на науките на двете страни.", "date": "2017.10.24", "title": "Одобрена е програма за сътрудничество с Йордания в сферата на образованието, науката и културата"}
{"url": "http://www.focus-news.net/news/2017/10/24/2449874/pravitelstvoto-udalzhi-sroka-za-razrabotvane-na-strategiya-za-finansirane-na-otrasal-vik-po-sporazumenieto-za-predostavyane-na-konsultantski-uslugi.html", "text": "Правителството удължи до 12.11.2017 г. срока на разработване на стратегията за финансиране на отрасъл ВиК по Споразумението за предоставяне на консултантски услуги между Министерството на регионалното развитие и благоустройството и Международната банка за възстановяване и развитие, подписано през февруари 2016 г. С решението също така се отменя изготвянето на доклад за изпълнение на дейностите по преоценка на публичните ВиК активи. Това съобщиха от правителствената информационна служба.\r\nУдължаването срока за разработване на Стратегия за финансиране на отрасъл ВиК цели определяне на размер, източници и начини за финансиране на отрасъл ВиК чрез обсъждане сред голям брой заинтересовани страни. Разработването на доклада се отменя поради невъзможност да бъде изготвен в периода на действие на Споразумението. Това ще доведе и до намаляване на стойността на споразумението.\r\nДейностите по Споразумението се изпълняват в рамките на проект „Подпомагане на ефективността, управлението и институционалния капацитет в отрасъл ВиК“, финансиран от Оперативна програма „Околна среда“ 2014-2020 г.", "date": "2017.10.24", "title": "Правителството удължи срока за разработване на Стратегия за финансиране на отрасъл ВиК по Споразумението за предоставяне на консултантски услуги"}
{"url": "http://www.focus-news.net/news/2017/10/24/2449875/gencho-genchev-kmet-na-svishtov-vracheniyat-etiket-za-inovatsii-i-dobro-upravlenie-na-obshtinata-e-priznanie-za-dobre-svarshenata-rabota-na-administratsiyata.html", "text": "Връченият Етикет за иновации и добро управление на Община Свищов е признание за добре свършената работа на общинската администрация през последните две години. Това каза в интервю за предаването „Добре дошли в Свищов“ на Радио „Фокус“ – Велико Търново кметът Генчо Генчев. Той посочи, че през последните две години Община Свищов е постигнала високи резултати, които са видими от гражданите. „Ние ще продължим да надграждаме тези високи резултати, за да създадем по-добри условия за живеене“, посочи Генчев. Той подчерта, че връченият приз дава авторитет на Общината. Той е признак за това, че тя е финансово стабилна. „Етикетът за иновации и добро управление дава самочувствие на общинската администрация, че върви по правилния път и върши работата си качествено и прозрачно, както е посочено в 12-те принципа за добро управление“, каза още кметът на Свищов.„Фокус“ припомня:\r\nНа 16 октомври в рамките на XII Годишна среща на местните власти в курортен комплекс „Албена“ Община Свищов  бе отличена с Етикет за иновации и добро управление на местно ниво. В Стратегия за иновации и добри практики на местно ниво към Съвета на Европа са заложени 12 принципа за добро управление: честно провеждане на избори, представителност и гражданско участие; отзивчивост; ефикасност и ефективност; откритост и прозрачност; върховенство на закона; етично поведение; компетентност и капацитет; иновации и отвореност за промени; устойчивост и дългосрочна ориентация; стабилно финансово управление; човешки права, културно разнообразие и социално единство; отчетност. По един от тях е гравиран на всяка от стените на кристалния дванадесетостен, който представлява отличието. Европейският Етикет за добро управление се връчва на местни власти, доказали прилагането им в своята ежедневна работа.\r\nНадежда КРЪСТЕВА", "date": "2017.10.24", "title": "Генчо Генчев, кмет на Свищов: Връченият Етикет за иновации и добро управление на Общината е признание за добре свършената работа на администрацията"}
{"url": "http://www.focus-news.net/news/2017/10/24/2449876/balgariya-i-ungariya-shte-si-satrudnichat-v-oblastta-na-kulturata.html", "text": "Правителството одобри проект на споразумение за сътрудничество в областта на културата между Министерството на културата на България и Министерството на човешките ресурси на Унгария за периода 2018-2020 г. Това съобщиха от правителствената информационна служба. Споразумението предвижда поддържане на съществуващите форми на културен обмен и създаване на благоприятни условия за изграждане на нови контакти между области, градове и общини, институции и организации, сдружения на граждани и фондации. Целта е да се популяризират на възможно най-широка основа значимите за двете страни творби и достижения на изкуството и културата в другата държава.\r\nПроектът регламентира възможностите за сътрудничество в областта на театъра, литературата, издателската и преводаческата дейност, библиотечното и музейното дело, изобразителното изкуство, културното наследство, киното, музиката и танца, аудиовизията и защитата на авторските права. Уточняват се ангажиментите на двете страни по опазването на историческото и културното наследство, като се осигуряват необходимите условия за проучване и документиране на културните ценности, разположени на територията на двете държави.", "date": "2017.10.24", "title": "България и Унгария ще си сътрудничат в областта на културата"}
{"url": "http://www.focus-news.net/news/2017/10/24/2449877/sofiya-lek-avtomobil-e-katastrofiral-na-avtomagistrala-trakiya-pri-km-31-v-posoka-sofiya-nyama-postradali.html", "text": "Лек автомобил е катастрофирал между двете платна на автомагистрала „Тракия“ при км 31 в посока София. Това съобщи за Агенция „Фокус“ говорителят на ОДМВР – София. Сигналът за пътнотранспортното произшествие е подаден около 11.30 часа днес. Няма пострадали нито значителни материални щети по автомобила. На мястото има служители на „Пътна полиция“, които регулират движението. Предприети са действия по изтегляне на автомобила от пътното платно.", "date": "2017.10.24", "title": "София: Лек автомобил е катастрофирал на автомагистрала „Тракия“ при км 31 в посока София, няма пострадали"}
{"url": "http://www.focus-news.net/news/2017/10/24/2449878/pravitelstvoto-odobri-rezultatite-ot-zasedanie-na-saveta-na-es.html", "text": "Правителството се запозна с резултатите от българското участие в Неформалната среща на министрите на транспорта на Европейския съюз, която се проведе на 20 и 21 септември в Талин. На него беше разгледана темата „Последни развития, свързани с Енергийния съюз и Единното европейско транспортно пространство“. Това съобщиха от правителствената информационна служба.\r\nПо темата за въздушната свързаност българската позиция бе в подкрепа на развитието й предвид създаването на благоприятни условия за бизнеса и пътниците. При обсъждането на бъдещата политика за инвестиции за сектор Транспорт след 2020 г., делегацията ни посочи, че проектите по TEN-T мрежата следва да останат сред основните приоритети на държавите-членки на ЕС за развитието на инфраструктурата и акцентира върху по-нататъшното запазване на кохезионните фондове за продължаване на инвестициите от предишни програмни периоди.", "date": "2017.10.24", "title": "Правителството одобри резултатите от заседание на Съвета на ЕС"}
{"url": "http://www.focus-news.net/news/2017/10/24/2449879/germanskiyat-bankov-regulator-prizova-es-da-se-podgotvi-za-brekzit-na-raba-na-propastta.html", "text": "Европейският банков регулатор трябва да въведе временни мерки, в случай че банките, базирани във Великобритания, бъдат тласнати на ръба на пропастта след Брекзит през 2019 г. Това заяви президентът на германската Федерална служба за надзор на финансовите услуги (BaFin) Феликс Хуфелд, цитиран от Reuters. Той добави, че справянето с последиците от излизането на Великобритания от ЕС със сигурност няма да е лесно. С оглед на липсата на достатъчен напредък след пет кръга преговори за развода между ЕС и Кралството, регулаторите трябва да се подготвят за възможността Великобритания да се окаже „на ръба на пропастта“, каза Хуфелд и добави, че регулаторите ще се нуждаят от „адекватни“ временни решения, за да се избегне изкривяване на пазара след Брекзит. Калина Жекова", "date": "2017.10.24", "title": "Германският банков регулатор призова ЕС да се подготви за „Брекзит на ръба на пропастта“"}
{"url": "http://www.focus-news.net/news/2017/10/24/2449880/sofiya-zapodozreniyat-za-izmami-vav-feysbuk-spas-vasilev-ostava-za-postoyanno-v-aresta.html", "text": "Мъжът, измамил десетки потребители в социалните мрежи с обещания за евтини самолетни билети, остава за постоянно в ареста, предаде БНР. Според Софийския градски съд (СГС), Спас Василев, станал известен като Александър Николов, е извършвал мащабна престъпна дейност години наред. \r\nСпас е все така с едно обвинение за измама от 2012 година за 490 лева, но съдът взе предвид и още няколко разследвания от Дупница и Благоевград, пак за обещани билети, по които той няма обвинения, защото не е бил открит в продължение на години. Именно това продължително укриване мотивира съдебният състав да заключи, че Василев на свобода  отново може да избяга. \r\nМагистратите не се довериха на думите на адвоката му, че той не е знаел, че го търсят и когато е научил сам се е предал в ГДБОП. Те се позоваха на справка от МВР, според която Спас Василев е бил принудително доведен от четвърто РПУ. Засега официална връзка между Спас и Александър не се прави, макар че самият той при предаването си в ГДБОП е казал, че той е Александър Николов, когото всички издирват.", "date": "2017.10.24", "title": "София: Заподозреният за измами във \"Фейсбук\" Спас Василев остава за постоянно в ареста"}
{"url": "http://www.focus-news.net/news/2017/10/24/2449881/balgariya-i-sarbiya-shte-zadalbochat-satrudnichestvoto-si-v-sferata-na-turizma.html", "text": "Правителството одобри проект на меморандум за разбирателство между българското министерството на туризма и сръбското министерство на търговията, туризма и телекомуникациите за сътрудничество в областта на туризма. Ресорните министерства ще насърчават укрепването на взаимодействието в областта на туризма като сектор с висок потенциал за принос към цялостното икономическо развитие на двете държави. Това съобщиха от правителствената информационна служба.\r\nЩе се насърчава създаването и разработването на съвместни туристически продукти, които да бъдат конкурентоспособни на трети туристически пазари и които да бъдат рекламирани и пласирани съвместно. Страните ще стимулират сътрудничеството в рамките на Световната организация по туризъм към ООН, Организацията за черноморско икономическо сътрудничество, в рамките на осъществяването на Стратегията на ЕС за Дунавския регион, както и с други международни организации по туризъм, в които членуват.\r\nМеморандумът предвижда ресорните министерства да си съдействат за подобряването на туристическия поток между двете държави чрез насърчаване на сътрудничеството между съответните субекти и организации, опериращи в областта на туризма.", "date": "2017.10.24", "title": "България и Сърбия ще задълбочат сътрудничеството си в сферата на туризма"}
{"url": "http://www.focus-news.net/news/2017/10/24/2449882/zhivka-atanasova-obshtina-shumen-sazdadena-e-organizatsiya-za-masirano-pochistvane-na-listata-ot-ulitsite-v-grada.html", "text": "Създадена е организация за масирано почистване на листата от улиците в Шумен. Това съобщи пред журналисти Живка Атанасова, гл. експерт „Екология“ в Общината, предаде репортер на Радио „Фокус - Шумен. „Стиковаме усилията между двете фирми, които почистват града и общинското предприятие „Чистота“, като съвместно, масирано, поетапно по райони ще се събира листната маса“, каза Атанасова. По думите ѝ листа се метат от близо две седмици, по график се почистват основно главните улици, работят и мотометачките, които днес не са излезли заради дъждовното време. „Интензивният листопад обаче налага промяна на тактиката и трябва да минем през всички райони на града“, заяви Атанасова. Повече работници и техника ще се насочват поетапно по отделните определени за почистване карета. Атанасова обърна внимание гражданите, които смитат падналите листа пред жилищата си, да не ги изхвърлят в контейнерите за смет, а да ги оставят до тях в чували или събрани на купчини.\r\nИвелина ИВАНОВА", "date": "2017.10.24", "title": "Живка Атанасова, Община Шумен: Създадена е организация за масирано почистване на листата от улиците в града"}
{"url": "http://www.focus-news.net/news/2017/10/24/2449883/pravitelstvoto-prie-aktualiziran-plan-za-deystvie-po-oditniya-doklad-na-ek-za-op-nauka-i-obrazovanie-za-inteligenten-rastezh.html", "text": "Министерският съвет прие актуализиран план за действие по повод констатациите в предварителния одитен доклад на Европейската комисия за Оперативна програма „Наука и образование за интелигентен растеж“, предложен от Министерството на образованието и науката. Това съобщиха от правителствената информационна служба. Необходимостта от актуализацията произтича от регистрирания напредък в изпълнение на Плана за действие и от отделянето на Управляващия орган в самостоятелна изпълнителна агенция, което ще доведе до пълно съответствие на системите за управление и контрол.\r\nВ края на април т. г. е приет План за действие по предварителен одитен доклад на ОП „Наука и образование за интелигентен растеж”. Докладът е изготвен в резултат на одитна мисия на генералните дирекции на ЕК „Регионална и урбанистична политика” и „Трудова заетост, социални въпроси и приобщаване”.\r\nКъм момента са изпълнени над 90% от заложените в Плана за действие мерки, които са от компетентността на МОН. Предприети са сериозни действия във връзка с най-критичната констатация на одитния доклад, а именно – гарантиране разделянето на функциите между Управляващия орган на ОП НОИР и МОН като конкретен бенефициент по проектите, финансирани от програмата. Най-ключовото от тях е отделянето на Управляващия орган в самостоятелно звено, Изпълнителна агенция „Оперативна програма Наука и образование за интелигентен растеж“, което в най-висока степен ще гарантира неговата функционална независимост.", "date": "2017.10.24", "title": "Правителството прие актуализиран План за действие по одитния доклад на ЕК за ОП „Наука и образование за интелигентен растеж“"}
{"url": "http://www.focus-news.net/news/2017/10/24/2449884/oblekchava-se-redat-za-vpisvane-na-chitalishtata-v-publichen-registar.html", "text": "С промени в Закона за народните читалища правителството предлага облекчаване на процедурата за вписването им в публичния регистър, поддържан от Министерството на културата. Това съобщиха от правителствената информационна служба.\r\nПредлага се заявлението да може да се изпраща и по електронен път, а министърът да се произнася в 14-дневен срок от датата на подаването му. Цялата процедура ще бъде описана в наредба на министъра на културата, като изискванията към читалищата и читалищните сдружения ще бъдат максимално облекчени с оглед възможностите за служебно събиране на информация от публичните регистри.\r\nАналогични законови промени по отношение на обществените библиотеки правителството предложи в началото на месеца. Целта е да се създаде по-голяма яснота в процедурите и да се намали административната тежест за гражданите.", "date": "2017.10.24", "title": "Облекчава се редът за вписване на читалищата в публичен регистър"}
{"url": "http://www.focus-news.net/news/2017/10/24/2449885/blagoevgrad-obshtinata-i-obshtnosten-tsentar-ranno-detsko-razvitie-organizirat-sreshta-na-tema-dvizhenie-i-podgotovka-za-razhdane.html", "text": "Община Благоевград и Общностен център „Ранно детско развитие“ организират среща на тема „Движение и подготовка за раждане“. Беседата, която ще се проведе на 26 октомври от 10.30 часа в зала 5 на Общината, е насочена към бъдещи и настоящи родители с деца до 3-годишна възраст. Това съобщиха от пресцентъра на Община Благоевград. Лекцията ще бъде водена от акушер Йонка Петкова, която ще запознае участниците в срещата с ползите от физическата активност по време на бременност, натоварване и дихателни техники. В рамките на срещата педиатърът д-р Марусия Славова даде полезни съвети относно остри респираторни заболявания при малките деца, превенция и грижа за здравето. Беседата е част от поредица срещи, организирани от Община Благоевград и Общностен център за „Ранно детско развитие“, в рамките на проект „Услуги за ранно детско развитие в Община Благоевград“. Лекциите са напълно безплатни, а чрез тях се цели постигане на по-добра информираност сред бъдещите и настоящи родители. \r\nС реализирането на проекта се цели увеличаване на готовността на децата и мотивацията им за равен старт в училище.", "date": "2017.10.24", "title": "Благоевград: Общината и Общностен център „Ранно детско развитие“ организират среща на тема „Движение и подготовка за раждане“"}
{"url": "http://www.focus-news.net/news/2017/10/24/2449886/pravitelstvoto-predlaga-zakonodatelni-promeni-koito-da-reglamentirat-hipotezata-na-ustanovyavane-v-stranata-ni-na-postoyanna-struktura-na-nato.html", "text": "Правителството предлага на Народното събрание да одобри промени в Закона за преминаването през и пребиваването на територията на Република България на съюзнически и на чужди въоръжени сили. Основна цел на промените е да бъде регламентирана хипотезата на установяване в страната ни на постоянна структура на НАТО, каквито са Щабният елемент за интегриране на силите на НАТО и Центърът за изследване, изграждане и усъвършенстване на способности на НАТО за управление на кризи и реагиране при бедствия. Статутът на тези структури е уреден с ратифицирани от България международни договори, но за прилагането им в тяхната пълнота е необходима промяна и в някои от законите. Това съобщиха от правителствената информационна служба.\r\nПонастоящем Законът за преминаването през и пребиваването на територията на Република България на съюзнически и на чужди въоръжени сили урежда случаите на пребиваване и преминаване през България при провеждане на отделни мероприятия, учения, тренировки и други подобни дейности и поради това наличната правна регламентация е недостатъчна да осигури международните задължения с продължителен характер, поети от България като страна-домакин. Предложено е създаването на нова глава в закона, която формулира специфични разпоредби относно влизането, пребиваването, идентификацията на лицата-членове на тези структури, както и други въпроси, произтичащи от изпълнението на служебните им функции.\r\nНовите текстове се отнасят до видовете документи, които се представят при преминаване на държавната граница, издаването на национален документ, който да удостоверява пребиваването и статуса на тези лица, признаването на свидетелства за правоуправление и регистрационни номера на МПС и др.", "date": "2017.10.24", "title": "Правителството предлага законодателни промени, които да регламентират хипотезата на установяване в страната ни на постоянна структура на НАТО"}
{"url": "http://www.focus-news.net/news/2017/10/24/2449887/prieta-e-naredba-za-prilagane-na-garantsiite-po-dogovora-za-nerazprostranenie-na-yadrenoto-orazhie.html", "text": "Правителството прие Наредба за прилагане на гаранциите по Договора за неразпространение на ядреното оръжие, с което нормативната уредба по Договора за неразпространение на ядреното оръжие се привежда в съответствие с новите изискванията по отношение на задълженията на България по Споразумението за прилагане на гаранциите между страните от ЕВРАТОМ, МААЕ и Република България и Допълнителния протокол към Споразумението Евратом. Това съобщиха от правителствената информационна служба.\r\nЦелта на Наредбата е да се обхване събирането и предоставяне на информация, водене на регистри за дейностите по Споразумението, събирането и предоставянето на информация за дейностите, предмет на Допълнителния протокол.", "date": "2017.10.24", "title": "Приета е Наредба за прилагане на гаранциите по Договора за неразпространение на ядреното оръжие"}
{"url": "http://www.focus-news.net/news/2017/10/24/2449888/ministerstvoto-na-finansite-preotvori-emisiya-75-godishni-darzhavni-tsenni-knizha.html", "text": "Министерството на финансите преотвори емисия 7.5-годишни държавни ценни книжа (ДЦК), деноминирани в лева, с падеж 27 март 2025 година, която беше пусната в обращение на 27 септември 2017 година. Това съобщиха от пресцентъра на Министерство на финансите. На проведения на 23 октомври  аукцион бяха пласирани успешно ДЦК за 85 млн. лв., с което обемът на емисията достигна 170 млн. лв. Среднопретеглената доходност възлезе на 0.42 процента, като в сравнение с първия аукцион за емисията, намалява с 27 базисни пункта. Отчетеният на аукциона спред спрямо германските федерални облигации в този матуритетен сегмент е в размер на 37 базисни пункта и намалява с 26 базисни пункта в сравнение с резултатите от предходния аукцион. \r\nОбщият размер на подадените поръчки достигна 188.25 млн. лв., което съответства на коефициент на покритие от 2.21. Най-голямо количество ДЦК на аукциона придобиха банките с 60.09%,  следвани от пенсионните и гаранционните фондове с 28,15% и други инвеститори с 11.76%.", "date": "2017.10.24", "title": "Министерството на финансите преотвори емисия 7.5-годишни държавни ценни книжа"}
{"url": "http://www.focus-news.net/news/2017/10/24/2449889/api-vazstanoveno-e-dvizhenieto-v-izprevarvashtata-lenta-po-avtomagistrala-trakiya-v-uchastaka-ot-km-31-do-km-32-v-posoka-sofiya.html", "text": "Възстановено е движението в изпреварващата лента по автомагистрала \"Тракия\" в участъка от км 31 до км 32 в посока София. Това съобщиха от пресцентъра на Агенция \"Пътна инфраструктура\" (АПИ).", "date": "2017.10.24", "title": "АПИ: Възстановено е движението в изпреварващата лента по автомагистрала \"Тракия\" в участъка от км 31 до км 32 в посока София"}
{"url": "http://www.focus-news.net/news/2017/10/24/2449890/yambol-zadarzhan-e-mazh-za-strelba-s-gazov-pistolet-v-zhk-hristo-botev.html", "text": "Задържан е мъж за стрелба с газов пистолет в квартал на Ямбол, съобщиха от ОДМВР – Ямбол. В 15.15 часа вчера от тел.112 в оперативна дежурна част при ОДМВР - Ямбол е получен сигнал, че в ямболския комплекс „Христо Ботев“, до блок 26, непознат мъж е възпроизвел два изстрела.  Незабавно на адреса са изпратени полицейски екипи. Няма пострадали. В резултат на проведените бързи оперативно-издирвателни мероприятия е установена съпричастността към деянието на 27-годишен местен жител, който предава на служителите на реда намиращо се в него газово оръжие. Мъжът е задържан с полицейска заповед за срок до 24 часа. За случая е уведомен дежурен прокурор от Районна прокуратура – Ямбол. Работата продължава.", "date": "2017.10.24", "title": "Ямбол: Задържан е мъж за стрелба с газов пистолет в ж.к. „Христо Ботев“"}
{"url": "http://www.focus-news.net/news/2017/10/24/2449891/ministarat-na-otbranata-na-sarbiya-osadi-ostro-natiska-na-darzhavniya-departament-na-sasht-nad-belgrad.html", "text": "Министърът на отбраната на Сърбия Александър Вулин категорично осъди изявлението на помощник държавния секретар на САЩ за Централна и Източна Европа Хойт Брайън Йи, който вчера призова Белград да спре да балансира между Русия и Запада, предаде РИА Новости. „Изявлението на г-н Хойт Брайън Йи е най-тежкият акт на обществен и недипломатичен натиск над нашата страна и над нашето право самостоятелно да вземаме решения. Не знам каква ще бъде позицията и отговорът на президента Александър Вучич, но съм уверен, че той ще успее да се справи с натиска така, както го е правил и досега“, каза министърът и добави: „От своя страна мога да кажа, че това не е заявление на приятел или човек, който уважава Сърбия, нашата политика и правото да вземаме решения. Сърбия ще взима сама своите решения, независимо от това колко са велики тези, които смятат, че могат да вземат решения вместо нас“. Калина Жекова", "date": "2017.10.24", "title": "Министърът на отбраната на Сърбия осъди остро натиска на Държавния департамент на САЩ над Белград"}
{"url": "http://www.focus-news.net/news/2017/10/24/2449892/zdravniyat-ministar-nikolay-petrov-za-falshivite-bolnichni-nabelyazani-sa-merki-i-srokove-koito-da-uregulirat-tova-stavashto-vse-po-urodlivo-yavlenie.html", "text": "Набелязани са мерки и срокове, които да урегулират това ставащо все по-уродливо явление. Това каза по време на брифинг министърът на здравеопазването Николай Петров във връзка с мерките на държавата срещу фалшивите болнични, предаде репортер на Агенция „Фокус“. Министър Петров съобщи за тревожна тенденция, която е излязла в статистически анализ относно драстичния ръст като бройки и финансов такъв на болничните, които се издават от компетентните органи. \"Тревогата бих казал е в няколко посоки. На първо място – определен тип работодатели да имат индиректна да кажем полза от една такава рязко нарастваща практика. От друга страна работодатели, които са тотално ощетени от една такава практика и не на последно място цифрите, които се товарят на бюджета на НОИ са изключително тревожни“, обясни Петров. „Имаше доста остър коментар на министър-председателя Бойко Борисов. След заседанието на Министерски съвет досега се проведе оперативно заседание при него, заедно с финансовия и други министри. В този ред на мисли – набелязани са мерки и срокове, които да урегулират това ставащо все по-уродливо явление“, каза още здравният министър.\r\nНа въпрос как ще се определят болничните оттук нататък и какво ще е решението във връзка с искането на синдикатите предложението за изплащане на болничните през първите 3 дни само на 50% от дневната надница да отпадне, министър Петров обясни: „Дискутираме въпроса за повече регулация, коректност в процеса на освидетелстване на действително болните пациенти“. „Не ми се иска да влизам в детайли, но има доста добра статистика за определени лекари, за определени хора с болничен, който са прекарали в чужбина. Ще се опитаме да вкараме повече регулация със съответния санкционен режим. Ще променим, където е необходимо наредбите, ще се извършат множество проверки. Но, на този етап не можем да отговаряме на темата за 50-те процента за първите 3 дни. Това ще бъде тема, предполагам на друг министър“, заяви още Николай Петров.  По думите му това, което ще се направи, е да се засили контролът. „Ще се променят някои нормативни документи така, че ще се потърси по-сериозна и строга отговорност от тези, които го вършат. Контролните органи ще извършват контрола през линия на НЕЛК, РЗОК. Специализираните комисии ги има и сега“, коментира още Петров.\r\nОт своя страна управителят на НОИ Ивайло Иванов, коментира, че е извършен анализ в НОИ, във връзка с временната нетрудоспособност. „При този анализ бе констатирано, че броят на болничните за последните 5-7 години е нараснал с 60%. Тоест ако преди 6 години са били 1,9 млн. болнични в цялата страна, сега те са над 3 млн.“, заяви Иванов. По думите му във връзка с големия ръст на болничните, може да се направят допълнителни анализи, като на база на тях ще се предприемат и конкретни мерки. „Има райони със силно засилено издаване на болнични листове. Трябва да се видят причините и какви са последствията. Има много места и фирми, които изпадат в неплатежоспособност, над 50% от тези служители се оказват с болнични с временна нетрудоспособност“, допълни Ивайло Иванов. „Всички тези неща водят до сериозен ръст на  разходите да Общественото осигуряване. Знаете, че това са средства, които идват от осигурителни вноски от републиканския бюджет. Ресурсът, с които разполага НОИ е публичен и трябва да бъде защитен, за да може средствата, които се разходват и изплащат за болнични и за временна нетрудоспособност да отриват при хората, които имат съответните нужди“, каза още управителят на НОИ.\r\nМариела РУСЕВА", "date": "2017.10.24", "title": "Здравният министър Николай Петров за фалшивите болнични: Набелязани са мерки и срокове, които да урегулират това ставащо все по-уродливо явление"}
{"url": "http://www.focus-news.net/news/2017/10/24/2449893/aktsenti-v-predavaneto-chasat-na-karlovo-po-radio-fokus-plovdiv.html", "text": "В предаването „Часът на Карлово” по Радио „Фокус“-Пловдив днес ще се запознаем с хода на изпълнението на инвестиционната програма на Община Карлово, касаеща подобряване на градската инфраструктура. Докъде стигнаха ремонтите по улиците и ще приключат ли някои от тях до започването на зимата? По тази тема ще разговаряме със зам.-кмета на Карлово Данка Люртова. Ще се опитаме да разберем още какво е нивото на подготовката на Карловска община за зимата. За това ще ни информира зам.-кметът Стойо Карагенски. Ще научим колко социално слаби граждани от общината ще разчитат и тази година на помощите за отопление, които им предоставя държавата. Ще разговаряме с директора на Дирекция „Социално подпомагане” в Община Карлово Надежда Сеизова.\r\nВ края на предаването ще говорим за една интересна инициатива, превърнала градинката зад Даскал Ботевото училище в Калофер в любимо за младежите там и то благодарение на техния доброволен труд и желание. За това ще ни разкаже Катя Стойкова, председател на сдружение „Млади, активни, креативни“.\r\nПредаването „Часът на Карлово” се излъчва всеки вторник, от 15.00 до 16.00 часа. Телефонът за връзка с нас е 032/65 25 65. Водещ е Цветана Тончева.", "date": "2017.10.24", "title": "Акценти в предаването „Часът на Карлово” по Радио „Фокус”-Пловдив"}
{"url": "http://www.focus-news.net/news/2017/10/24/2449894/pregled-na-mezhdunarodnite-novini-do-13-chasa-agentsiya-fokus.html", "text": "Тези, които искат членство в Европейския съюз, трябва ясно да покажат стремежите си. Това заяви заместник-помощник държавният секретар на САЩ за Централна и Източна Европа Хойт Брайън Ий в рамките на посещение в Сърбия, отбелязва скопското електронно издание МКД.\r\nВ Белград американският дипломат подчерта, че кандидатите за присъединяване към клуба на Брюксел трудно биха постигнали равновесие, ако „седят на два стола“. Хойт Брайън Ий отново потвърди подкрепата на Вашингтон за европейската интеграция на Сърбия. \r\n„Страните, които искат да влязат в ЕС, трябва ясно да демонстрират това решение. Не можете да седите на два стола, особено ако те са толкова далеч\", заяви Хойт Брайън Ий в реч, изнесена в рамките на XVII Сръбски икономически панаир, който бе открит в понеделник в един от белградските хотели. \r\nЗаместник-помощник държавният секретар на САЩ отбеляза, че всяка държава трябва да направи избор на коя страна да бъде – колкото и трудно да е това.\r\n„Важно е да се съсредоточим, защото много неща се случват в Сърбия и на Балканите. Важно е акцентът да е насочен върху желанията на гражданите и върху основните проблеми\", подчерта американският дипломат.\r\nНа въпрос дали САЩ ще помогнат в диалога между Белград и Прищина, Хойт Брайън Ий заяви, че неговата страна от самото начало е включена в него и не е тайна, че участва в процеса, ръководен от ЕС.\r\nГоворейки за положението на Западните Балкани, Хойт Брайън Ий отбеляза, че Вашингтон  иска страните от региона да бъдат стабилни, за да не се превърнат в проблем в бъдеще. „Все още съществува риск от конфликт, ако има неразрешени спорове. Въпреки това общата тенденция за мир и стабилност е положителна\", добави американският дипломат.Не повече от 5% от територията на Сирия е останала под контрола на „Ислямска държава“. Това заяви руският министър на отбраната Сергей Шойгу, цитиран от ТАСС. „Днес „Ислямска държава“ контролира под 5%, а преди началото на операцията на Въздушнокосмическите сили (ВКС) на Русия под контрола на групировката бе над 70% от територията на Сирия“, каза Шойгу на съвещание на министрите на отбраната на страните-членки на Асоциацията на страните от Югоизточна Азия (АСЕАН), което се провежда във Филипините.Той добави, че за две години в резултат на действията на руските ВКС са ликвидирани 948 тренировъчни лагера, 666 завода и цехове за производството на боеприпаси, 1 500 единици военна техника на групировката. „Освободени са 998 града и населени места с обща площ над 500 хиляди квадратни километра. Ликвидирани са голяма част от терористите. Стартиран е процесът на възстановяване на мирния живот в страната. От 2015 г. в домовете си са се завърнали 1 млн. 126 хил. души, а само през 2017 г. – 660 хил.“, каза министърът.  В бъдеще командированите работници от друга държава от Европейския съюз трябва да получават същото заплащане като колегите си от страната, в която работят. Това е част от реформата, одобрена от социалните министри на Общността, предава германският телевизионен канал ZDF.\r\nПробивът в разговорите за Директивата за командироването на работници бе обявен в социалната мрежа „Туитър“ от Мариан Тейсен, еврокомисар по заетостта, социалните умения и трудовата мобилност. Целта на реформата е да се защитят по-добре работниците от  социалния дъмпинг.Каталунският лидер Карлес Пучдемон обмисля да се яви пред испанския Сенат, за да обясни своята позиция. Ако го направи, това ще е значителна възможност за него да представи аргументите си в полза на независимостта на Каталуния, коментира Euronews. \r\nВ петък Сенатът в Мадрид се очаква да гласува налагането на пряко управление. Каквото и решение да вземе Пучдемон, преди сесията в горната камара на испанския парламент каталунските депутати ще проведат свой парламентарен дебат. \r\n„Каталунското ръководство има шанса да се изправи пред Сената и да изложи аргументите, които смята за подходящо да изложи, така че да чуем всичко, което лидерът Пучдемон има да каже. Вярвам, че в момента най-добре е да каже всичко открито“, каза испанският вицепремиер Сорая Саенс де Сантамария.  Китайската комунистическа партия (ККП) прибави името на председателят на ККП Си Дзинпин към конституцията на Китай, потвърждавайки статутът му на най-изявен лидер на страната от десетилетия, предава AFP.\r\nСи председателства дълга сесия на партийния конгрес, който се провежда по два пъти за едно десетилетие. Делегатите, 2300 на брой, одобриха единодушно поправка в конституцията, поставяща името на Си Дзинпин до тези на Мао Дзедун и Дън Сяопин.Анализатори очакват днес Европейската централна банка (ЕЦБ) да обяви съществено понижение в подкрепата си за икономиките в еврозоната, предаде AFP, като посочва, че това ще са първите стъпки на институцията към отменяне на антикризисните мерки, приети през 2015 г.. \r\nНа фона на стабилния растеж и падащата безработица, централните банки във валутния съюз са убедени, че икономиките вече са стабилни, но остават изправени пред проблема с инфлацията, която е далеч под поставените цели. \r\nВ тази връзка се очаква ЕЦБ да започне понижение на обема на стимулите за икономиката в еврозоната, като се смята,че това ще се случи за достатъчен период от време, за да могат пазарите да се нагодят.  \r\nПрез 2015 г. ЕЦБ започна закупуване на облигации, за да се избегне опасността от дефлация, която повлича след себе си понижение на цените и бизнес активността. Оттогава състоянието на икономиката във валутния съюз се е подобрило. Данните за икономически растеж надминаха дори оптимистичните прогнози, като в първата половина на годината е отбелязан скок от 2,4% в сравнение с аналогичния период на миналата година. В същото време безработицата се е понижила до 9,1%, което е най-ниското й ниво за последните осем години. Според ръководството на ЕЦБ, ниските лихви, евтините заеми за банките и инжектирането на 60 млрд. евро месечно във фондовите пазари стимулират бизнеса и домакинствата. Състоянието на руската радиоводеща, която бе наръгана с нож в гърлото в ефир, се подобрява, но остава тежко, предаде AFP. 32-годишната водеща Татяна Фелгенхауер бе нападната в понеделник в офиса на радио „Ехото на Москва“ от психично нестабилен мъж, който твърди, че има „телепатична“ връзка с нея. Вчера тя е била поставена в индуцирана кома и подложена на операция. Представител на института \"Склифосовский\", където е хоспитализирана журналистката, съобщи, че тя е излязла от интензивно отделение, но че състоянието й остава тежко. От „Ехото на Москва“ посочват, че гласните струни на Фелгенхауер не са засегнати и че лекарите са оптимистично настроени. \r\nЗаподозреният за атаката, идентифициран като Борис Гриц, се очаква да бъде подложен на психотест. Пред полицията 48-годишният Гриц е заявил, че от години има телепатична връзка с водещата, а през последните два месеца е бил подложен на сексуален тормоз от нея.", "date": "2017.10.24", "title": "Преглед на международните новини до 13 часа (Агенция \"Фокус\")"}
{"url": "http://www.focus-news.net/news/2017/10/24/2449895/kyustendil-spetsialno-zveno-sledi-izpalnenieto-na-proektite-po-operativna-programa-regioni-v-rastezh-v-obshtinata.html", "text": "Специално звено следи изпълнението на проектите по Оперативна програма „Региони в растеж” в общината. Това каза пред Радио „Фокус” – Кюстендил инж. Росица Плачкова, зам.-кмет на Община Кюстендил. По думите ѝ в момента Община Кюстендил работи по осъществяване на одобрения Интегриран план за градско възстановяване и развитие. Финансирането се осъществява по Оперативна програма „Региони в растеж” 2014 - 2020 година, като е изработен план за действие още при изработването на Интегрирания план. Създадено е звено, което следи изпълнението на предвидените проекти. „Към момента са одобрени 5 проектни предложения и са финансирани с подписването на договори. Проектните предложения, които са одобрени, са в различни области”, каза Росица Плачкова. Първият проект е за благоустрояване на градската среда в Кюстендил, който договор се осъществява успешно, сумата, която е договорена е около 4 700 000 лв., с които се благоустрояват 3 обекта на територията на града. „По предходния програмен период бяха изготвени два инвестиционни проекта, а по настоящия се финансира изработването и изграждането на третия инвестиционен проект, който е за благоустрояване на поречието на река Банщица”, каза Росица Плачкова. Според нея най-големият проект, който се е правил на територията на град Кюстендил – това е благоустрояването на парка до художествената галерия и третият по-малък, но важен за града обект, е благоустрояването на централна градска част. „По трите проекта се работи успешно, напреднали са строителните работи”, каза Росица Плачкова.\r\nВенцеслав ИЛЧЕВ", "date": "2017.10.24", "title": "Кюстендил: Специално звено следи изпълнението на проектите по Оперативна програма „Региони в растеж” в общината"}
{"url": "http://www.focus-news.net/news/2017/10/24/2449896/ministar-predsedatelyat-boyko-borisov-shte-se-sreshtne-s-premiera-na-republika-koreya-li-nak-yon.html", "text": "Министър-председателят Бойко Борисов ще се срещне на 25 октомври с премиера на Република Корея Ли Нак-Йон, който пристига на официално посещение в България тази вечер. Това съобщиха от правителствената информационна служба. Двамата ще проведат среща на “четири очи”, която ще бъде последвана от пленарни разговори между правителствените делегации.\r\nОсновна тема на разговорите ще бъде задълбочаването на двустранното сътрудничество в областта на търговията, инвестициите и иновациите. Конкретна стъпка за икономическото взаимодействие ще бъде учредяването на Българо-корейска търговска камара. Началото на бизнес форума ще бъде открито от двамата премиери в Хюндай Център София. Разширяването на икономическите отношения между двете държави идва след подписаната през 2015 г. Декларация за всеобхватно, ориентирано към бъдещето партньорство.\r\nПо време на официалното си посещение министър-председателят Ли Нак-Йон ще се срещне и с президента Румен Радев и ще бъде гост на официална вечеря, давана от председателя на Народното събрание Димитър Главчев.", "date": "2017.10.24", "title": "Министър-председателят Бойко Борисов ще се срещне с премиера на Република Корея Ли Нак-Йон"}
{"url": "http://www.focus-news.net/news/2017/10/24/2449897/shumen-rayonniyat-sad-nalozhi-myarka-za-neotklonenie-zadarzhane-pod-strazha-za-obvinyaemiya-darzhal-ognestrelni-orazhiya-boepripasi-i-vzrivni-veshtestva-v-selo-salmanovo.html", "text": "Районният съд в Шумен наложи мярка за неотклонение „задържане под стража“ за обвиняемия, държал огнестрелни  оръжия, боеприпаси и взривни вещества в село Салманово. 56-годишният Петър П. от Шумен, който до момента бе задържан с постановление на Районната прокуратура за срок до 72 часа, ще остане в ареста. Това съобщиха от пресцентъра на Апелативна прокуратура-Варна. Престъплението, за което Петър П. е привлечен като обвиняем - по член 339, ал. 1 от Наказателния кодекс, се наказва с лишаване от свобода от 2 до 8 години.\r\nНа 20 октомври 2017 г. около 9,30 часа по образувано досъдебно производство е извършено претърсване в дома на 52-годишния С. Д. от шуменското село Салманово. В помещение на къщата, обитавана от него, полицейските служители откриват арсенал от 2 огнестрелни оръжия без номера и модели, взривни вещества – тротилови пресовки, и боеприпаси. 52-годишният мъж също е привлечен като обвиняем по досъдебното производство по член 339, ал. 1 от НК.  Пред разследващите той обяснил, че откритото в дома му оръжие, боеприпаси и взривове са му дадени от 56-годишния Петър П. \r\nНамерените огнестрелните оръжия, взривни вещества и боеприпаси били иззети от екип на СОБТ- Варна. Районната прокуратура в Шумен назначила балистични експертизи на иззетия арсенал. \r\nОбвиняемият Петър П. е осъждан многократно и е изтърпявал ефективни присъди. Последно е бил лишен от свобода за срок от 9 години. \r\nОпределението на Шуменския районен съд подлежи на обжалване пред Окръжния съд в града.", "date": "2017.10.24", "title": "Шумен: Районният съд наложи мярка за неотклонение „задържане под стража“ за обвиняемия, държал огнестрелни  оръжия, боеприпаси и взривни вещества в село Салманово"}
{"url": "http://www.focus-news.net/news/2017/10/24/2449898/tsvetan-tsvetanov-gerb-priemaneto-na-strani-v-shengen-veche-stava-ne-po-pokriti-kriterii-i-ekspertiza-a-na-baza-politicheski-resheniya.html", "text": "И България, и Румъния са покрили всички критерии и изисквания за прием в Шенгенското пространство, но приемането вече става не по покрити критерии и експертиза, а на база на политически решения. Това каза председателят на Комисия по вътрешна сигурност и обществен ред в НС и председател на ПГ на ПП ГЕРБ Цветан Цветанов по време конференция на тема „Бежанската криза и развитието на миграционните процеси“, предаде репортер на Агенция „Фокус“. Цветанов обясни, че експертните оценки, които са направени по отношение на България, показват, че страната ни е напълно готова да се присъедини към Шенген. По думите му, България и Румъния дори са имали по-високи показатели от някои стари държави членки в Шенгенското пространство. „Но независимо от тази несправедливост, България изпълнява ангажиментите си и ще продължава да работи в синхрон със своите европейски партньори, защото знаем каква е отговорността да бъдем външна граница на ЕС“, каза още Цветанов. Той посочи като причина за това и факта, че в периода 2011 – 2017 г. в много европейски държави са били проведени избори, след които много от тях са се противопоставили на влизането на България и Румъния в Шенген.\r\n„Убеден съм, че с Българското председателство на Съвета на ЕС ще можем отново да покажем своята активна позиция и ще се очертае реална перспектива за влизането ни в пространството. Но все още не е ясно дали от това ни делят една или две стъпки – дали първо въздушно пространство, а след това сухопътна граница“, обясни той и припомни, че дори и Жан Клод Юнкер призова тази несправедливост да бъде премахната и България и Румъния да имат равен шанс с всички останали държави.\r\nЦветилена СИМЕОНОВА", "date": "2017.10.24", "title": "Цветан Цветанов, ГЕРБ: Приемането на страни в Шенген вече става не по покрити критерии и експертиза, а на база политически решения"}
{"url": "http://www.focus-news.net/news/2017/10/24/2449899/deutsche-welle-prezarezhdane-na-otnosheniyata-ili-zashto-frank-valter-shtaynmayer-se-otpravya-kam-moskva.html", "text": "В сряда, 25 октомври, държавният глава на ФРГ се отправя на посещение в Москва, възстановявайки по този начин традицията, прекъсната от неговия предшественик на поста, пише Deutsche Welle.\r\nВсички президенти на обединена Германия са считали за свой дълг да посетят Руската федерация. Изключение направи единствено Йоахим Гаук, който бе начело на ФРГ в периода 2012-2017 г. Бивш източногермански правозащитник и пастор, той почти не прикриваше неприязънта си към властелина на Кремъл – Владимир Путин, някогашен агент на КГБ.\r\nДвамата са се срещали само веднъж – в началото на лятото на 2012 г., когато руският президент, тъкмо завършил „рокадата“ с Дмитрий Медведев, пристигна в Берлин на път за френската столица. \r\nГерманските зрители можеха да наблюдават на живо в каква атмосфера преминава срещата между президентите на Германия и Русия. На стълбите на двореца Белвю в Берлин, Гаук се усмихваше едва-едва, не подаде ръка на Путин, и без да направи коментар пред събралите се журналисти, бързо въведе госта си в резиденцията. Само 45 минути по-късно, след вписването в книгата на почетните гости, прословутото ръкостискане все пак се случи. Но само за около две секунди, отбелязаха наблюдателните, и без каквато и да е следа от топлота или сърдечност. \r\nСпоред официалната пресслужба, в рамките на срещата двамата лидери са направили „много откровена“ обмяна на мненията си по темата за правовата държава. В превод от дипломатически език това означава, че те са поспорили стабилно, при това след разговора всеки е останал на своите позиции.\r\nПо-късно бе предприет опит за организирането на посещение на Гаук в Москва. Но тези планове така и не се реализираха. В Берлин обясниха провала с разминаването в работните графици на двамата държавни глави. Не липсваха обаче слухове, че след хладния прием в двореца Белвю Путин не е пожелал да посрещне Гаук в Кремъл. \r\nНо, както вече бе казано – Гаук бе изключение от общото правило. Роман Херцог, президент на ФРГ в периода 1994-1999 г. стана първият държавен глава на Германия, който бе удостоен с честта да изнесе реч пред депутатите в Думата в рамките на официалното си посещение в Москва през 1997 г., когато говори за „епохалните промени“ в двустранните отношения между Берлин и Москва.\r\nВ топла атмосфера преминаха и визитите в Русия на Йоханес Рау и Кристиан Вулф. Рау бе първият германски президент, който посети реновираното военно гробище в Новгород, където са погребани около четири хиляди военнослужещи на ФРГ. На Вулф също му хареса посещението в Русия през 2010 г. – с Медведев, който тогава заемаше президентския пост, той разговаря близо пет часа. Последва също толкова дълга беседа и с тогавашния премиер Путин. \r\nПриятелски чувства към Русия изглежда питае и Франк-Валтер Щайнмайер. Още повече, че хората от близкия кръг на германския президент твърдят, че той е от онези германци, които се отнасят към руснаците с искрена симпатия. В качеството си на министър на външните работи на ФРГ, Щайнмайер направи няколко визити в Екатеринбург, където изнасяше лекции пред студентите в Уралския университет.\r\nВъпреки това Щайнмайер се отнася критично към руския президент Владимир Путин и не скрива своето разочарование от Сергей Лавров, с който е провел редица преговори в рамките на формата „нормандска четворка“ в търсене на политическо решение на конфликта в източната част на Украйна. \r\nВ контекста на украинската криза следва да се разглежда и предстоящата визита на Щайнмайер в Москва. От администрацията на германския президент подчертават, че тя е държавна, а работна. И програмата му е изготвена по начин, който изключва възможността за разговори по болната тема – в дневния ред на визитата на Щайнмайер включва полагане на венци пред паметника на неизвестния воин в Москва. След това германският президент ще разговаря в сградата на посолството на ФРГ с Михаил Горбачов. \r\nВъпреки това Щайнмайер запазва критичното си отношение към действията на Русия в Крим и Източна Украйна. Неслучайно преди визитата си в Москва Щайнмайер посети балтийските страни, където още веднъж осъди дейстията на Кремъл и обеща на Естония, Латвия и Литва подкрепата на Берлин по въпросите за гарантирането на националната им сигурност и сътрудничество с НАТО. \r\n„Нямам илюзии по повод състоянието на нашите отношения“, заяви германският президент в интервю за FAZ, коментирайки връзките с Русия. „Но липсата на диалог от моя гледна точка не е алтернатива“, допълни Щайнмайер. \r\nКакто никой друг в Германия, Щайнмайер разбира цялата сложност на търсенето на изход за  попадналия в задънена улица Мински процес. \r\nПоследната точка от програмата на Щайнмайер в Москва предвижда среща с руския му колега Владимир Путин. Но в разговорите едва ли ще бъдат насочени към възобновяването на „стратегическото партньорство“ или „партньорство заради модернизацията“. Дискусиите ще бъдат съсредоточени върху това да бъде изяснено дали Кремъл е готов да води конструктивен диалог със Запада и да допусне разполагането на „сини каски“ в Донбас.Тереза Герова", "date": "2017.10.24", "title": "Deutsche Welle: Презареждане на отношенията, или защо Франк-Валтер Щайнмайер се отправя към Москва"}
{"url": "http://www.focus-news.net/news/2017/10/24/2449900/kyustendil-raboti-se-po-proektite-za-remont-na-administrativnite-sgradi-na-obshtinata-i-odmvr.html", "text": "Работи се по проектите за ремонт на административните сгради на Община Кюстендил и на ОДМВР. Това каза пред Радио „Фокус” – Кюстендил инж. Росица Плачкова, зам.-кмет на Община Кюстендил. По думите ѝ двете сгради са обект на проекти, финансирани със средства от Оперативна програма „Региони в растеж”. „Сградата на Община Кюстендил е строена в края на 19 век. Към настоящия момент имаме подписан договор за безвъзмездна финансова помощ, който е в рамките на около 1 340 000 лв. За да се стигне до желания резултат, Общината ще вложи допълнително средства, за да се направи сградата, така че да може да функционира нормално, защото такъв ремонт не е извършван от десетилетия”, каза Росица Плачкова. Според нея сградата има нужда от абсолютно обновяване на всички видове инсталации, системи, дограма – всичко за една такава стара сграда, ще бъде извършено. Другият проект, за който е осигурено финансирането, е обновяване и реконструкция на сградата на Областна дирекция на МВР, който договор е в рамките на около 1 160 000 лева. „Там също ще се наложи едно дофинансиране от страна на МВР, но то няма да бъде много голямо, около 13 000 лв., за да се извърши неотложен ремонт на тази важна за града сграда. Ще се обнови изцяло, ще се въведат мерки за енергийна ефективност”, каза Плачкова.\r\nВенцеслав ИЛЧЕВ", "date": "2017.10.24", "title": "Кюстендил: Работи се по проектите за ремонт на административните сгради на Общината и ОДМВР"}
{"url": "http://www.focus-news.net/news/2017/10/24/2449901/globalnoto-proizvodstvo-na-vino-e-otbelyazalo-rekorden-spad.html", "text": "Глобалното производство на вино се е свило с 8,2% тази година и е достигнало рекордно ниски нива за последните 50 години заради климатичните колебания, съобщи AFP, като цитира данни на Международната организация по лозарство и винарство (OIW). По данни на организацията, тази година са произведени общо 246,7 млн. хектолитра вино, като най-голям е спадът в трите най-големи производителки – Италия, Франция и Испания. \r\nВ Италия, която е най-големият производител на вино в света, производството се е понижило с 23%  до 39,3 млн. хектолитра, а във Франция понижението е в размер на 19% до 36,7 млн. хектолитра. Производството в Испания е паднало с 15% до 33,5 млн. хектолитра, показват данните на базираната в Париж организация. \r\nДанните за САЩ, които са на четвърто място, са по-оптимистични, като там производството на вино се е свило с едва 1% ди 23,3 млн. хектолитра. Калина Жекова", "date": "2017.10.24", "title": "Глобалното производство на вино е отбелязало рекорден спад"}
{"url": "http://www.focus-news.net/news/2017/10/24/2449902/frenskiyat-vanshen-ministar-zhan-iv-lyo-drian-vasheto-predsedatelstvo-shte-bade-izklyuchitelno-vazhno-i-nie-sme-na-vashe-razpolozhenie-za-vsichko.html", "text": "Много съм щастлив да ви приветствам тук в навечерието на Българското председателство на Съвета на ЕС и като продължение на срещата на президента Макрон с премиера Борисов. Бъдещето на Европа е сред ключовите теми. Вашето председателство ще бъде изключително важно и ние сме на ваше разположение за всичко, от което имате нужда. С тези думи първият дипломат на Френската република Жан-Ив льо Дриан посрещна българския вицепремиер и министър на външните работи Екатерина Захариева в Ке Д’Орсе. Захариева е на двудневно посещение в Париж. Това съобщиха от пресцентъра на Министерството на външните работи.\r\n“Разчитаме на вашата експертиза и подкрепа по време на Председателството. Освен бъдещето на ЕС към важните теми бих добавила общата политика за сигурност и отбраната, по която очакваме съществен напредък, както и общата политика по убежище, по която нашите две страни имат сходни позиции”, заяви Захариева. Тя подчерта, че Българското председателство вероятно ще има да се справя с около 200 отворени досиета, но българските екипи вече работят заедно с естонските, за да няма никакво забавяне в предаването на работата. \r\n“Внимателно изслушахме речта на президента Макрон в Сорбоната. България иска да е част от всички интеграционни процеси и населението ни е едно от най проевропейски настроените - каза министър Захариева. - Осъзнаваме, че не сме напълно готови за част от тези интеграционни процеси като Еврозоната, но ви благодаря за подкрепата за присъединяването ни към ЕRМ2. Хареса ми посланието, че тези, които не са готови, трябва да получат механизъм за помощ. Благодаря и за постоянната подкрепа за съдебната реформа.” \r\nБългария подкрепя и инициативата на президента Макрон да бъде чут гласът на гражданите за бъдещето на Европа и също ще организира дискусии по тази тема.\r\n“Сигурен съм в привързаността на вашата държава към ЕС и желанието по време на вашето председателство Съюзът да стане още по-солиден. С огромно удоволствие ще работим с вас. Подкрепяме Българското председателство и позициите ви за политиката за убежище. Необходимо е още на границата да се изготви механизъм за прием, за да се спази принципът на солидарността след това. Така убежище ще получат бежанците, а не икономическите мигранти”, каза министър Льо Дриан. \r\nБългарският и френският външен министър се обединиха, че гражданите очакват конкретни действия от европейските политици. “Невъзможността ЕС да взема бързи решения доведе до ръст на евроскептичните и популистките партии. България може би бе единствената външна граница, която регистрираше всеки бежанец съгласно Дъблинския регламент. Радваме се, че европейската служба за охрана на границата Фронтекс започна работа от България”, каза Захариева. \r\nТя представи и основния външнополитически приоритет на България и в частност на Председателството - интеграцията на Западните Балкани. “В региона живеят 22 млн. души. В някои от страните младежката безработица е близо 60 на сто. Трябва да кажем ясно искаме ли тези хора да са част от нашето семейство или ще продължим да имаме един нестабилен регион от 22 млн души в сърцето на Европа”, каза Захариева. \r\nБългарският вицепремиер се срещна и с министъра на правосъдието на Френската република Никол Белубе. Тя представи пред нея приоритетите на Българското председателство в областта на правосъдието - създаване на институцията на европейската прокуратура, засилена интеграция в гражданското право, придвижване на досиетата за онлайн продажбите, както и общата политика за убежище. “Приемаме идеята на президента Макрон европейската прокуратура да разследва не само финансови измами, но и сложни трансгранични случаи на тероризъм”, каза Захариева. Българският вицепремиер представи реформите до момента - въвеждането на гаранции за независимост и безпристрастност на магистратите в Конституцията и в устройствения закон на съдебната власт, изменението в наказателния процес за ускоряване и ефективност на правораздаването, както и плановете за съдебна карта, което ще изравни натовареността, а оттам и качеството на актовете. \r\n“И ние във Франция продължаваме да работим в тази посока и подготвяме изменения на конституцията, за да се подобри независимостта на съдиите - каза министър Белубе. - Искам да ви уверя, че ако имате нужда, може да ви окажем експертна помощ и чрез магистратската школа, и чрез Инспектората на съдебната власт, който е независим орган към министъра на правосъдието. И при нас има искания инспекторатът да премине към ВСС.” \r\nДвамата министри обсъдиха хода на различните досиета в областта на правосъдието, сред които обменът на данни от доставчици на електронни услуги с цел борба с киберпрестъпленията и подобряването на работата на Екрис - европейската система за криминална регистрация.", "date": "2017.10.24", "title": "Френският външен министър Жан-Ив льо Дриан: Вашето председателство ще бъде изключително важно и ние сме на ваше разположение за всичко"}
{"url": "http://www.focus-news.net/news/2017/10/24/2449903/veliko-tarnovo-okrazhniyat-sad-postanovi-12-godini-zatvor-za-britanski-grazhdanin-obvinen-v-grabezh-pridruzhen-s-ubiystvo-v-selo-radanovo.html", "text": "Окръжен съд – Велико Търново постанови 12 години лишаване от свобода за британски гражданин, обвинен в грабеж придружен с убийство в село Раданово, съобщават от Окръжен съд – Велико Търново. Съдът призна Робърт Ш. Л., за виновен в това, че на 12 април миналата година отнел чужди движими вещи на стойност 926.60 лева от Норма К. С., също гражданка на Великобритания. Той употребил сила и убил жената. Подсъдимият призна изцяло фактите, изложени в обстоятелствената част на обвинителния акт на прокурора и се съгласи да не се събират доказателства за тези факти. Окръжен съд определи наказание в размер на 18 години лишаване от свобода, като редуцира така определеното наказание до 12 години лишаване от свобода, което подсъдимият да изтърпи при първоначален строг режим.\r\nПо делото няма предявени граждански искове. Присъдата на Окръжен съд – Велико Търново подлежи на обжалване и протест пред Апелативен съд – Велико Търново в 15-дневен срок.", "date": "2017.10.24", "title": "Велико Търново: Окръжният съд постанови 12 години затвор за британски гражданин, обвинен в грабеж придружен с убийство в село Раданово"}
{"url": "http://www.focus-news.net/news/2017/10/24/2449904/afp-sebastian-kurts-otpravi-pokana-kam-partiyata-na-svobodata-na-avstriya-za-zapochvaneto-na-koalitsionni-pregovori.html", "text": "Себастиан Курц, 31-годишният лидер на Австрийската народна партия (АНП), отправи покана към популистката „Партия на свободата на Австрия“ за започване на преговори за съставяне на коалиция, предава  AFP. \r\nПоканата, отправена от Курц, проправя пътя за завръщането на крайнодесните в управлението след близо две десетилетия извън властта. Последният път, когато „Партия на свободата на Австрия“ влезе в правителството на Австрия, беше през 2000 г., а тогавашният й лидер Йорг Хайдер похвали политиката на нацисткия лидер Адолф Хитлер по отношение на заетостта. Тереза Герова", "date": "2017.10.24", "title": "AFP: Себастиан Курц отправи покана към „Партията на свободата на Австрия“ за започването на коалиционни преговори"}
{"url": "http://www.focus-news.net/news/2017/10/24/2449905/elka-dimova-zam-kmet-na-dobrich-obshtina-balchik-dalzhi-1-400-000-leva-saglasno-sporazumenie-mezhdu-obshtinite-partnyori-koito-polzvat-depoto-za-otpadatsi-kray-selo-stozher.html", "text": "Община Балчик дължи 1 400 000 лева, съгласно подписано споразумение между общините партньори, които ползват депото за отпадъци край село Стожер. Това заяви зам.-кметът на Добрич с ресор „Финанси и общинска собственост“ Елка Димова, предаде кореспондентът на Радио „Фокус” – Варна. Тя посочи, че сумата основно е формирана от отчисления по Закона за управление на отпадъците, съгласно Споразумението, което е подписано между осемте общини за експлоатация на Регионалното депо за отпадъци край Добрич. \r\nСобственик на депото е Община град Добрич. Тя има договор с оператора на депото. Съответно Добрич депонира и получава фактури за количествата отпадък, които са депонирани. И съответно Община град Добрич формира задължения към РИОСВ за отчисления по Закона за управление на отпадъците (ЗУО). Същевременно нормативно е разписано и определено, че общините ползватели на регионални депа, възстановяват на общината, собственик на депото всички тези отчисления по ЗУО и съответно таксата за депониране на отпадък. Това е, което се случва с останалите седем общини. \r\n„Община Добрич няма никакъв проблем. Ежемесечно се получава информация  от електронната система на депото за количеството отпадък. Всеки месец тази информация се предоставя на общините с фактури за таксата за депониране плюс информация за дължимите отчисления и ние си получаваме средствата. С Община Балчик за съжаление нещата не се случват. Те не погасяват от средата на 2016 година. Бяха спрели да плащат и фактурите за количества депониран отпадък. След което тази година, в началото и към средата на годината, постепенно погасиха задълженията си по фактурите за количество отпадък, но отчисленията по Закона за управление на отпадъците така и не ги погасяват. И така, водим дела, искаме изпълнителни листи. Районен съд – Балчик първоначални ни отказа да  образува изпълнителен лист. Окръжен съд – Добрич в момента също ни отказа да образува изпълнителен лист. Така че отново започваме и подготвяме документи. Оказа се, за мен лично, много непонятно, да докажем нашите вземания от Община Балчик. Продължаваме да се борим по съдебен ред да си съберем вземанията. За съжаление тези решения на съда дават много лоши сигнали на останалите общини, които участват в това Споразумение, защото всички виждат как безнаказано една община в продължение на една година не плаща задълженията си и как няма никакви последствия за нея. Неприятна ситуация“, коментира зам.-кметът Димова.\r\nЖулиета НИКОЛОВА", "date": "2017.10.24", "title": "Елка Димова, зам.-кмет на Добрич: Община Балчик дължи 1 400 000 лева, съгласно споразумение между общините партньори, които ползват депото за отпадъци край село Стожер"}
{"url": "http://www.focus-news.net/news/2017/10/24/2449906/blagoevgrad-obshtinskiyat-savet-shte-glasuva-godishen-plan-za-2018-godina-za-polzvaneto-na-darvesina-ot-teritorii-sobstvenost-na-obshtinata.html", "text": "Предстои приемане на Годишен план за ползването на дървесина в горските територии, собственост на Община Благоевград, за 2018 година от Общинския съвет. Това ще се случи по време на редовното месечно заседание на местните парламентаристи, което ще се проведе на 27 октомври от 09.30 часа в зала „22 септември“, съобщиха за Радио „Фокус“ – Пирин от Общински съвет – Благоевград. В началото на заседанието като първа точка в дневния ред на предстоящата редовна сесия е залегнало обявяване решението на Общинската избирателна комисия за прекратяване на пълномощията на Васил Стефанов Александров от квотата на ПП „Партия на зелените“ и полагане на клетва като общински съветник на следващия от листата – Стефчо Станкев Гръчки. Общинските съветници ще гласуват предложение относно одобряване на допълнителна субсидия на ОФК „ПИРИН”. В дневния ред на предстоящата сесия са включени предложения за обявяване на публичен търг с тайно наддаване за продажба на пет общински поземлени имота в Благоевград, както и на двуетажна масивна сграда- Битов комбинат в село Падeш. Общинските съветници се очаква да приемат и ползване с промяна на предназначението на имот в местността „Ширината“, землището на село Делвино от „пасище, мера“ за „резервоар за питейна вода“ на “Водоснабдяване и канализация” ЕООД Благоевград. На предстоящото заседание на ОбС ще бъдат разгледани няколко предложения за наименуване на нови улици в гр. Благоевград, както и предложението за преименуване на Благоевградска професионална гимназия в Благоевградска професионална гимназия „Ичко Бойчев“.\r\nЛивия НИНОВА", "date": "2017.10.24", "title": "Благоевград: Общинският съвет ще гласува Годишен план за 2018 година за ползването на дървесина от територии, собственост на Общината"}
{"url": "http://www.focus-news.net/news/2017/10/24/2449907/veliko-tarnovo-v-obshtina-svishtov-e-podpisan-obshtinskiyat-kolektiven-dogovor-v-sferata-na-narodnata-prosveta.html", "text": "Колективен трудов договор, в сферата на народната просвета в община Свищов, беше подписан на 23 октомври, съобщиха от пресцентъра на Община Свищов. На официалната среща, провела се Гербовата зала на Община Свищов, подписите си върху споразумението сложиха кметът на Община Свищов Генчо Генчев, председателят на Съюза на работодателите в системата на просветата г-жа Цветанка Кирова, председателят на Общинския координационен съвет на Синдиката на българските учители г-жа Силвия Александрова и г-жа Ценка Димитрова – представляваща Общинската синдикална организация на КТ „Подкрепа”. Общинският трудов договор бе съгласуван от ресорния зам.-кмет Анелия Димитрова, Румяна Кузева – началник отдел „Образование“ и юриста Цветелина Димитрова. В хода на социалното партньорство и преговорите, страните по договора проявиха взаимно уважение, зачитане и съгласуване на интересите си за осигуряване необходимите условия за функциониране на учебните звена.\r\nОбщинският колективен договор има за цел да отрази специфичните проблеми на общинското образование, стъпвайки на отрасловия КТД и нормативната уредба в системата на народната просвета. В него са уредени въпроси, свързани с трудовата заетост, професионално развитие и квалификация, трудови възнаграждения и обезщетения, работно време, почивки и отпуски, условия на труд и синдикална дейност. Документът касае детските градини, училищата и извънучилищните звена в системата на народната просвета на територията на общината. Той има действие само за работниците и служителите, членове на синдикалните организации и организациите на работодателите – страни по договора.", "date": "2017.10.24", "title": "Велико Търново: В Община Свищов е подписан общинският колективен договор в сферата на народната просвета"}
{"url": "http://www.focus-news.net/news/2017/10/24/2449908/sport-olimpiyskiyat-ogan-za-igrite-prez-2018-g-be-zapalen-na-tseremoniya-v-gartsiya.html", "text": "В гръцката Олимпия се проведе церемонията по запалване на факела за Зимните олимпийски игри през 2018 в Пьонгчан, Южна Корея. \r\nДо 31 октомври щафетата на олимпийския огън ще се проведе на територията на Гърция, а от 1 ноември ще бъде прехвърлена в Южна Корея. Там в продължение на 100 дни общо 7500 факелоносци ще пренесат огъня до домакина на игрите – град Пьонгчан.\r\nЗимните олимпийските игри през 2018 г. ще се проведат в периода 9-25 февруари.", "date": "2017.10.24", "title": "Спорт: Олимпийският огън за игрите през 2018 г. бе запален на церемония в Гърция"}
{"url": "http://www.focus-news.net/news/2017/10/24/2449909/blagoevgrad-petrich-shte-pochete-denya-na-osvobozhdenieto-si-s-proyavi-pod-nadslov-105-godini-svoboda.html", "text": "Петрич ще почете деня на освобождението си с прояви под надслов „105 години свобода”. Инициативите в чест на историческата годишнина – 28 октомври, ще започнат ден по-рано /27 октомври/ с тържествена панихида в памет на загиналите за свободата на Петрич. Тя ще бъде отслужена в храм „Св. Успение Богородично” от 9.30 часа. Това съобщиха от пресцентъра на Община Петрич. В същия ден, от 10.30 ч. в Историческия музей ще бъде открита фотодокументална изложба на тема „Освобождението на Петрич”. От 11.00 ч отново в експозиционната зала на музея започва церемонията по награждаването на лауреатите от общинския конкурс „105 години свобода”. От 18.00 ч в големия салон на читалище „Братя Миладинови” за петричани и гостите на града ще бъде представен спектакълът „Осмото чудо” на НФА „Българе”. От 20.00 ч пред паметника на капитан Никола Парапанов започва тържествена заря и полагане на цветя и венци в памет на героите. Кулминационният момент ще бъде изпълнението на живо на химна на Република България от 105 деца от музикалните школи в Петрич.                                     \r\nНа 28 октомври, събота, от 10.00 ч. в залата на Младежки дом клуб „Родолюбие” към Общински детски комплекс ще се представи с композицията „Моят любим град в миналото и сега”. Същият ден от 12.00 ч на градския площад ще се проведе първият по рода си „Парад на хвърчилата”, отново по инициатива на Общински детски комплекс, с подкрепата на Община Петрич. \r\nЧаст от празничните прояви ще бъдат подчинени на каузата на благотворителността за животоспасяваща трансплантация на бъбрек на 51-годишния петричанин Марин Сидеров.", "date": "2017.10.24", "title": "Благоевград: Петрич ще почете деня на освобождението си с прояви под надслов „105 години свобода”"}
{"url": "http://www.focus-news.net/news/2017/10/24/2449910/evrodeputatat-eva-maydel-i-krib-organizirat-kragla-masa-za-noviya-reglament-za-zashtita-na-lichnite-danni-s-evrokomisar-vera-yourova.html", "text": "На 25 октомври 2017 г. (сряда) от 17:00 ч. в Хотел \"Балкан\", зала \"Роял 1\", евродепутатът Ева Майдел и Конфедерацията на работодателите и индустриалците в България (КРИБ) организират кръгла маса за новия Регламент за защита на личните данни с Европейският комисар по правосъдие, потребители и равенство между половете Вера Йоурова. Това съобщиха от пресцентъра на ПП ГЕРБ. На кръглата маса ще се обсъди новият Регламент за защита на личните данни, който ще влезе в сила от май 2018. Регламентът създава максимална хармонизация на законодателството в сферата и създава редица методи за намаляване на риска от пробив в сигурността на личните данни. Регламентът покрива близо 80% от българските компании. На срещата българските представители ще могат да зададат въпросите си относно предизвикателствата при адаптирането на техните системи към новите правила за защита на личните данни.\r\nСъбитието е организирано от българският евродепутат от ГЕРБ Ева Майдел съвместно с Конфедерацията на работодатели и индустриалците в България и представителството на Европейската Комисия в България.", "date": "2017.10.24", "title": "Евродепутатът Ева Майдел и КРИБ организират кръгла маса за новия Регламент за защита на личните данни с еврокомисар Вера Йоурова"}
{"url": "http://www.focus-news.net/news/2017/10/24/2449911/vitseprezidentat-iliyana-yotova-shte-iznese-lektsiya-v-universiteta-za-natsionalno-i-svetovno-stopanstvo-na-25-oktomvri.html", "text": "Вицепрезидентът Илияна Йотова ще изнесе лекция в Университета за национално и световно стопанство на 25 октомври в зала „Тържествена“. Това съобщиха от прессекретариата на държавния глава. Илияна Йотова ще участва в лекция-дискусия по темите „Обща отбранителна система на ЕС“ и „Събитията в Испания“, организирана от Студентско сдружение ЕГО ПОЛИТИКО. \r\nИлияна Йотова ще проведе среща с проф. д.ик.н. Стати Статев - ректор на висшето учебно заведение и зам.-председател на Съвета на ректорите.", "date": "2017.10.24", "title": "Вицепрезидентът Илияна Йотова ще изнесе лекция в Университета за национално и световно стопанство на 25 октомври"}
{"url": "http://www.focus-news.net/news/2017/10/24/2449912/kremal-rusiya-ne-se-namesva-vav-vatreshnite-raboti-na-moldova.html", "text": "Кремъл смята всичко случващо се в момента в Кишинев за вътрешни работи на Молдова, но биха искали всички процеси да съответстват на буквата на закона. Това заяви прессекретарят на руския президент Дмитрий Песков, цитиран от РИА Новости. Говорителят добави, че Москва е заинтересована от развитието на двустранните отношения и приветства настроения към това действащ президент Игор Додон. \r\nПоредният спор между президента на Молдова Игор Додон и правителството се разгоря на фона на назначението на министър на отбраната. Додон на два пъти отклони кандидатурата на Евгений Струза, предложена от премиера Павел Филип. Във вторник Конституционният съд постанови, че отказът на президента представлява невъзможност временно да изпълнява своите отговорности и оправдава поемането им от председателя на парламента или премиера. Впоследствие правителството се обърна към съда с молба да конкретизира кой именно трябва да назначи министър на отбраната – премиерът или председателят на парламента. \r\nКонфронтацията между правителството и президента в Молдова се фокусира върху външната политика на страната. Държавният глава настоява на сближаване с Русия, докато парламентарното мнозинство и назначеното от него правителство клони към Запада. Президентът блокира инициативите на проевропейските политици, а предложенията на държавния глава не намират подкрепа сред депутатите, посочва РИА Новости. Калина Жекова", "date": "2017.10.24", "title": "Кремъл: Русия не се намесва във вътрешните работи на Молдова"}
{"url": "http://www.focus-news.net/news/2017/10/24/2449913/varna-silen-dazhd-vali-v-grada-na-mesta-vidimostta-e-namalena.html", "text": "Силен дъжд вали във Варна, пътните настилки са мокри и хлъзгави, предаде репортер на Радио „Фокус“ – Варна. На места видимостта е намалена. Призовават се водачите да шофират с повишено внимание и съобразена скорост.", "date": "2017.10.24", "title": "Варна: Силен дъжд вали в града, на места видимостта е намалена"}
{"url": "http://www.focus-news.net/news/2017/10/24/2449914/uchiteli-pred-deputata-ot-pg-na-bsp-za-balgariya-donka-simeonova-bumashtinata-v-obrazovanieto-vze-vrah-noviyat-zakon-za-obrazovanieto-ni-prevrashta-v-administratori.html", "text": "Механизмът  за обхващане и задържане на децата в училище  може да бъде ефективен, ако е ангажимент основно на дирекциите по гражданска регистрация и административно обслужване”. Това предложение направиха учители по време на среща \"За делниците на образованието\" с депутата от ПГ на \"БСП за България\" Донка Симеонова, член на Комисията по образованието и науката в 44 Народно събрание, в Гурково, съобщиха от пресцентъра на НС на БСП. „За напусналите страната деца има следа в регистрите, въпросът е как да се обедини и оптимизира информацията в България, за да бъде полезна на всяка община и на всяко училище”, коментираха педагозите. Според тях трябва да се преразгледа и процедурата на санкции спрямо родителите при неизпълнение на задълженията им по Закона за закрила на детето и Закона за предучилищното и училищното образование. Не е работеща настоящата система за налагане на санкции по реда на Закона за административните нарушения и наказания на родители, чиито деца в задължителна предучилищна и училищна възраст не посещават училище. Присъстващите на срещата бяха категорични, че отговорността, задълженията и санкциите трябва да са с еднаква тежест за всички участници в образователния процес.\r\nДългогодишни учители  смятат, че бумащината в училището е взела връх. Според тях въведеният преди година закон за училищното и предучилищно образование, и наредбите към него, са превърнали  учителите  и директорите в администратори, а същинската им работа все повече остава на заден план. В списъка с проблеми се подреждат още  учебниците, владеенето на български език, оценяването, тромавата система за извеждане на децата извън училище,  броят ученици в клас, недостигът на квалифицирани учители и липса на възможности за кариерно развитие.  „Принципът на делегираните бюджети \"парите следват ученика\" вече не работи, не е обвързан с качеството на образованието. БСП сме за смяна на модела, този няма да промени нито философията на финансиране, нито образованието ще  стане приоритет”, заяви Симеонова.  \r\n „Децата със специални образователни потребности имат нужда от достъпна и подкрепяща среда, съобразени с техните възможности  за обучение, ресурсно подпомагане и т.н., които системата в настоящия момент все още не осигурява, въпреки нормативните изисквания”, подчертаха родители и учители.  „Какви изводи си прави МОН относно броя и квалификацията на психолозите, педагогическите съветници, ресурсните учители и логопедите, работещи през учебната 2017/2018г. и какви мерки ще предприеме министерството за необходимите специалисти. Този актуален въпрос поставих на министъра  на образованието и очаквам  отговора му тази седмица на парламентарен контрол”, каза Симеонова.\r\n„В България трябва да се преструктурира изцяло социалната система, за да стане образованието приоритет. Държавата дава лъскави учебници на ученика, а семейството му живее в колиба. Всяка къща се започва от основите, така трябва да се случи и с държавата ни”, заявиха гурковци. Срещата се организира от общинския съветник Иванка Димитрова, председател на БСП, за да се чуят проблемите в сектора и от малките общини, за да влязат в дискусията, която се подготвя в навечерието за Деня на будителя.", "date": "2017.10.24", "title": "Учители пред депутата от ПГ на \"БСП за България\" Донка Симеонова: Бумащината в образованието взе връх, новият закон за образованието ни превръща в администратори"}
{"url": "http://www.focus-news.net/news/2017/10/24/2449915/inzh-kostadin-delchev-obshtina-sadovo-saniraneto-na-detski-gradini-i-uchilishta-na-teritoriyata-na-obshtinata-shte-prodalzhi.html", "text": "Санирането на детски градини и училища в община Садово ще продължи. Това съобщи за Радио „Фокус” - Пловдив инж. Костадин Делчев, директор Дирекция „Специализирана администрация”. До момента са санирани три детски градини в общината – в Караджово, Чешнегирово и Кочево и три училища – основните училища в селата Поповица, Болярци и Чешнегирово. „В община Садово има 12 населени места и общо 10 детски градини”, посочи Делчев. „Детската градина в община Садово също има нужда от саниране и ремонт. В момента тя е в плачевно състояние, на груб строеж, необходимо е финансиране, за да се довърши”, каза инж. Делчев. Тепърва ще се изготвя проект за това. По проект „Красива България” ще се кандидатства и за саниране на детската градина в село Болярци. Предстои реализирането и на проект за енергоефективни мерки за детската градина в село Катуница.\r\n„Училището в село Караджово също ще бъде санирано, изготвен е проект за това. Там трябва да се извършат и някои ремонтни дейности”, добави инж. Костадин Делчев.\r\nЦветана ТОНЧЕВА", "date": "2017.10.24", "title": "Инж. Костадин Делчев, Община Садово: Санирането на детски градини и училища на територията на общината ще продължи"}
{"url": "http://www.focus-news.net/news/2017/10/24/2449916/evrodeputatat-eva-maydel-nagradi-pobeditelite-ot-tretoto-izdanie-na-stazhantskata-initsiativa-ostavame-v-balgariya-na-saveta-na-zhenite-v-biznesa.html", "text": "Българският евродепутат Ева Майдел (ГЕРБ/ЕНП) награди победителите в националната стажантска инициатива на Съвета на жените в бизнеса в България (СЖББ). Това съобщиха от пресцентъра на ПП ГЕРБ. “Кампанията е страхотна възможност за младите да се подготвят за нуждите на съвременния бизнес, черпейки опит в реални условия и сблъсквайки се с практически ситуации от работата”, заяви Ева Майдел, която за трета поредна година е патрон на инициативата на СЖББ. Събитието се състоя на 23 октомври 2017 в София и събра финалистите в конкурса и членове на СЖББ на ръководни постове в някои от най-големите компании у нас. Конкурсът, който тази година беше с тема „Портрет на успелия човек, който познавам“, е част от стажантската инициатива „Оставаме в България“, благодарение на която способните млади хора могат да докажат своите качества и умения, докато в същото време навлизат в света на различни бизнес сектори.\r\n“Успехът е субективно и индивидуално понятие, но важното е той де се преследва постоянно и въпрки неизбежните кризи. Умението да се изправяме след провал е най-важният фактор за псотигането на успех”, добави още Майдел. По думите й, чрез подобни инициативи младите образовани хора са привлечени да развиват компетенциите си и да намират реализация именно в България. \r\nПървите трима в конкурса получиха от българския евродепутат покана за посещение и стаж в Европейския парламент в Брюксел. Сред останалите награди в конкурса са стажове в компаниите-членове на Съвета, кариерно консултиране от водещи HR мениджъри, ваучери и други.", "date": "2017.10.24", "title": "Евродепутатът Ева Майдел награди победителите от третото издание на стажантската инициатива „Оставаме в България” на Съвета на жените в бизнеса"}
{"url": "http://www.focus-news.net/news/2017/10/24/2449917/izlozhbata-transform-na-mladata-hudozhnichka-boryana-perchinska-shte-bade-otkrita-na-25-oktomvri-v-galeriya-sredets.html", "text": "Изложбата „Transform” на младата художничка Боряна Перчинска ще бъде открита от 18.00 ч. на 25 октомври (сряда) в галерия „Средец” в столицата. Това съобщиха от пресцентъра на Министерството на културата. Експозицията ще бъде представена от проф. Станислав Памукчиев.\r\nС творбите, които е наредила в престижната столична галерия „Средец”, Боряна Перчинска изследва трансформациите и емоционалните механизми. Тя си задава екзистенциални въпроси, като например кои механизми движат човешките емоции, дали чувствата са автентични или манипулирани реакции. Самата авторка споделя по повод изложбата: „Контрастът между рациото и емоцията поражда непрестанен сблъсък и в същото време е в неразривна цялост. Това напрежение насища реалността със самата себе си, за да се пръсне и трансформира в друго измерение – безкраен процес на натрупване, взрив и спокойствие. Всеки път от експлозията се ражда нова хибридна реалност, запазвайки ядрото на своята същност, напомняйки атавистично за себе си в новата си трансреалност.”\r\nБоряна Перчинска живее и работи в Германия от 2009 г. Член е на Съюза на немските художници, както и на СБХ. Завършила е Националното училище за изящни изкуства „Илия Петров” и е магистър по стенопис от Националната художествена академия (1999). Има самостоятелни изложби в Германия, България, Франция и участия в групови изложби, пленери и арт проекти в Германия, Унгария, Р. Македония, Канада, Испания, Чехия, Хърватия, Австрия, Швейцария и др. Има множество награди, сред които Специална награда за живопис от Фондация „13 века България”, Специална награда от Международното биенале в Квебек, Канада и др. Повече за авторката можете да научите на официалната й страница в интернет.\r\nИзложбата ще може да се види в галерия „Средец” на Министерството на културата на бул. „Ал. Стамболийски” № 17 до 3 ноември (петък).", "date": "2017.10.24", "title": "Изложбата „Transform” на младата художничка Боряна Перчинска ще бъде открита на 25 октомври в галерия „Средец”"}
{"url": "http://www.focus-news.net/news/2017/10/24/2449918/burgas-profilaktichni-pregledi-za-osteoporoza-shte-se-izvarshvat-v-oblastniya-informatsionen-tsentar-na-25-oktomvri.html", "text": "Профилактични прегледи за остеопороза ще се извършват в Областния информационен център на 25 октомври. Това съобщиха от пресцентъра на Община Бургас. Остеопорозата е позната като тихия убиец на костите на човешкото тяло. Заболяването засяга много повече жените, предимно над 50-годишна възраст. През последните 20 години медицината в световен мащаб прилага различни методи за профилактика на болестта. Жителите на Бургас ще имат възможност да се изследват за остеопороза и да получат полезна консултация от специалист. Профилактичните прегледи ще се извършват на 25 октомври от 09.00 до 12.00 часа в Областния информационен център на ул. „Трапезица“ (до жп гарата). Прегледът включва комбинирани изследвания за телесен състав и костна плътност. Посетителите ще могат да чуят беседата „Научете своя риск за остеопороза“, както и да определят личните си рискови фактори с теста на Международната фондация по остеопороза и теста на Световната здравна организация. Комбинираните изследвания телесен състав – костна плътност са на цена 20 лв. и се провеждат след предварително записване на тел. 0884 71 44 39.\r\nИзследването за остеопороза е част от световната кампания „Запазете костите си – Защитете вашето бъдеще“. Тя се организира от Асоциация „Жени без остеопороза“ – член на Международната фондация по остеопороза – IOF, със съдействието на дирекция „Социални дейности, здравеопазване и спорт“ на Община Бургас.\r\nСветовният ден на остеопорозата (WOD), който се отбелязва всяка година на 20 октомври, е целогодишна кампания, насочена към повишаване на информираността в световен мащаб за превенцията, диагностиката и лечението на остеопорозата и свързаните с нея заболявания на костите. Тя цели да постави остеопорозата начело в световната здравна проблематика, достигайки със своите послания до здравните професионалисти, медиите, отговорните лица и институции, както и общата публика.\r\nКампанията по повод Световния ден на остеопорозата призовава хората към навременни действия за защита на здравето на своите кости и мускули, за да се радват на добро качество на живот и независимост от грижите на другите в късни години. Тя се обръща и към здравните власти и медицинските специалисти да съхраняват здравето на костите на хората в населените места, където работят. Независимо от множеството ефективни възможности за лечение, остеопорозата често остава недиагностицирана и нелекувана. Запълвайки празнината между навременната диагностика и лечението, здравните професионалисти, властите и лечебните заведения могат да заработят заедно за намаляване на човешкото и социално-икономическото бреме, причинявано от фрактурите вследствие чупливост на костите.\r\nВ конкретен план кампанията за Световния ден на остеопорозата – 2017 г. ще прикани хората „Да запазят костите си – Да защитят бъдещето си“ с цел да популяризира информираността за остеопорозата и разбирането за огромния данък, който остеопорозата налага на бъдещето на отделния човек, ако остане недиагностицирана и нелекувана; разширява разбирането за връзката между остеопорозата и фрактурите, които могат да бъдат основна причина за инвалидизация и преждевременна смърт при възрастните хора; окуражава хората да разпознават рисковите си фактори и първата фрактура, като потърсят изследване и лечение когато е необходимо, за да защитят бъдещето си в дългосрочен план; подкрепя здравословното за костите хранене и движение като първостепенни за доброто костно здраве, както и разбирането за ролята на калция, на доброто хранене и редовните физически упражнения през детството и юношеството, когато костите се развиват; лобира за превантивна грижа в световен мащаб, която да позволи на здравните професионалисти и власти да „затворят“ празнината между ранната диагностика и лечение чрез критично отношение към случаите на недиагностициране и ненавременно или липса на лечение, липса на Свързани грижи за фрактурите за системно идентифициране и лечение на високорисковите пациенти, както и непридържане към лечението.", "date": "2017.10.24", "title": "Бургас: Профилактични прегледи за остеопороза ще се извършват в Областния информационен център на 25 октомври"}
{"url": "http://www.focus-news.net/news/2017/10/24/2449919/vladimir-putin-ikonomikata-na-rusiya-e-izlyazla-ot-stagnatsiya.html", "text": "Икономиката на Русия е излязла от стагнация, а оживлението й е добило устойчив характер. Това заяви президентът на Русия Владимир Путин в речта си по време на инвестиционния форум „Русия зове“, предаде ТАСС. Силното присъствие на чуждестранни инвеститори на форума „за пореден път подчертава големия интерес, който съвременна Русия предизвиква, и нейния потенциал, показва взаимен стремеж към диалог, към сътрудничество, което е ключово условие за налагане и развитие бизнес отношения, както и търсене на перспективи за сътрудничество, особено сега, когато нашата икономика излезе от стагнация, а нейното оживление доби устойчив характер“, каза руският президент. \r\nТой посочи, че от началото на годината промишленото производство в Русия е отбелязало ръст с 1,8%. „От второто тримесечие на тази година темповете на растеж на БВП превишават 2%, а прирастът в промишленото производство за последните три тримесечия възлиза на 1,8%“, каза Путин. \r\nПритокът на преки инвестиции в Русия, по думите на руския държавен глава, от началото на годината се е увеличил двойно до 23 млрд. долара. „Виждаме, че бизнесът оценява положително нашите действия. Расте доверието и желанието за инвестиции в руската икономика, включително от страна на бизнеса“, каза Путин. По думите му, заплатите в Русия през същия период са се увеличили с 2,5%. Калина Жекова", "date": "2017.10.24", "title": "Владимир Путин: Икономиката на Русия е излязла от стагнация"}
{"url": "http://www.focus-news.net/news/2017/10/24/2449920/polovin-kilogram-zhivak-otkriha-v-damska-chanta-mitnicheski-sluzhiteli-na-gkpp-kapitan-andreevo.html", "text": "Половин килограм живак задържаха на 21 октомври митническите и гранични служители на ГКПП „Капитан Андреево“, съобщиха от пресцентъра на Агенция „Митници“. Токсичното вещество е открито в дамска чанта на 44-годишна жена, пътуваща в лек автомобил с българска регистрация от Турция за България. Шофьорът и петимата пътници заявили пред българските митнически служители, че не пренасят нищо за деклариране. Превозното средство е селектирано за щателна митническа проверка. При проверката в дамската чанта на една от пътничките е открита картонена капсула, съдържаща стъклено шише с непрозрачна сребриста течност, отговаряща по външен вид на живак. Откритото шише е с етикет с надпис Mercury /Civa % 99.99, с тегло 500 грама. На веществото ще бъде извършена лабораторна експертиза. По случая е образувано досъдебно производство от разследващ митнически инспектор при Митница „Бургас“, под надзора на Окръжна прокуратура - Хасково. На жената е повдигнато обвинение по чл.242, ал.1 буква „г\" от НК.\r\nСпоред експерти живакът се използва при изработката на бижута от благородни метали.", "date": "2017.10.24", "title": "Половин килограм живак откриха в дамска чанта митнически служители на ГКПП „Капитан Андреево“"}
{"url": "http://www.focus-news.net/news/2017/10/24/2449921/erdogan-pak-nalita-na-sasht-vashata-sila-e-da-izdadete-zapovedi-za-arest-na-13-moi-ohraniteli.html", "text": "Президентът на Турция и генерален председател на управляващата Партия на справедливостта и развитието (ПСР) Реджеп Тайип Ердоган отново нападна с остри думи САЩ по време на заседание на неговата парламентарна група в Меджлиса, пише вестник „Джумхуриет”. „Вашата сила достига само до това, да изкарате заповеди за арест на 13 охранители на Ердоган (всъщност такива заповеди има и за още четирима от „биячите” на Ердоган – двама са в Турция; другите двама – живеещи постоянно в САЩ. Те вече са вкарани в затвора и изглежда скоро няма да излязат от там – бел. на „Фокус”). Когато цялата тази работа свърши, ние знаем как за вдигнем на крак целия свят. Ще оповестим всичките неща и то – много подробно”, заканва се Ердоган, цитиран от „Джумхуриет”.Георги Димов", "date": "2017.10.24", "title": "Ердоган пак налита на САЩ: Вашата сила е да издадете заповеди за арест на 13 мои охранители"}
{"url": "http://www.focus-news.net/news/2017/10/24/2449922/plovdiv-esenna-kampaniya-za-sabirane-na-opasni-otpadatsi-ot-domakinstvata-shte-se-provede-v-grada-na-26-i-27-oktomvri.html", "text": "Есенна кампания за безвъзмездно предаване на опасни отпадъци от домакинствата организира Община Пловдив на 26-ти и 27-ми октомври 2017 г.. Това съобщиха за Радио „Фокус” – Пловдив от Общината. За целта мобилен събирателен пункт ще бъде позициониран на четири места в рамките на двата последователни дни. Пунктове ще има на 26 октомври 2017 г. от 10.00 до 12.45 часа в Район „Западен“, на бул. „Пещерско шосе“ и от 13.45 до 16.30 часа в Район „Северен“, на кръстовището на ул. „Победа” и ул. „Димитър Стамболов” в близост до автогара „Север”. На 27 октомври 2017 г. от 10.00 до 12.45 часа пунктът в Район „Тракия“ ще бъде разположен на ул. „Професор Цветан Лазаров” на паркинга пред „Парк Хотел Пловдив“ и от 13.45 до 16.30 часа в Район „Южен“ по продължението на бул. „Македония”.\r\nОсновните групи опасни отпадъци, които ще се приемат на пункта са живак и живаксъдържащи уреди (с изключение на луминесцентни лампи), лакове и бояджийски материали, домакински препарати, мастила и замърсени опаковки – опаковки, съдържащи опасни вещества, маслени филтри, спирачни течности и антифриз, фармацевтични продукти – лекарства с изтекъл срок на годност.\r\nИзхвърлянето на опасните битови отпадъци в общия поток смесени отпадъци създава риск за здравето на хората, замърсява околната среда и нарушава нормалната експлоатация на депата, поради което експертите от дирекция „Екология и управление на отпадъците“ в Община Пловдив призовават гражданите да се възползват от предоставената възможност да се освободят от образуваните в домовете им опасни отпадъци.", "date": "2017.10.24", "title": "Пловдив: Есенна кампания за събиране на опасни отпадъци от домакинствата ще се проведе в града на 26 и 27 октомври"}
{"url": "http://www.focus-news.net/news/2017/10/24/2449923/veliko-tarnovo-obshtinata-e-v-palna-gotovnost-da-posreshtne-zimata.html", "text": "Община Велико Търново е в пълна готовност за настъпването на зимни условия. По заповед на кмета Даниел Панов заместник-кметът проф. Георги Камарашев, експерти от общинската администрация, представители на снегопочистващите фирми и експлоатационните дружества обсъдиха организацията и мерките, касаещи зимната поддръжка. Това съобщиха от пресцентъра на Община Велико Търново. Разширената комисия имаше за задача налице ли е необходимото техническо, организационно и кадрово обезпечаване за работа при зимни условия.\r\nОтговорната за снегопочистването на уличната мрежа в Старата столица фирма вече е осигурила 750 от изискуемите 900 тона сол, както и 1500 тона пясъчно-солна смес. Налична е и противообледителна химическа смес. За обработката на улиците, чиято обща дължина е 114,64 линейни километра, компанията разполага с 10 снегорина, 8 машини за разпръскване на инертни материали, две фадроми, три камиона за извозване на снежни маси. В резерв могат да бъдат пуснати още две комбинирани машини с гребла. Денонощните дежурства започват от 15 ноември.\r\nТротоарите, стълбищата, пространствата около автобусните спирки и обществените зони ще бъдат чистени от общинското предприятие „Зелени системи”. С дейността ще бъдат ангажирани близо 90 служители, осигурени са и пет малогабаритни снегорина и машина тип райдер. При снеговалеж работниците ще бъдат на терен още в 5,00 ч. сутринта.\r\nБлизо 146 линейни километра е дължината на общинската пътна мрежа. Отговорната за зимната й поддръжка фирма разполага с необходимите инертни материали, машини и кадрови ресурс. В готовност са приведени 7 комбинирани машини с гребла, автогрейдер, два челни товарача и два високопроходими автомобила.\r\nПредставителите на „Енерго Про“ също заявиха, че разполагат с достатъчно техника, резервни материали и съоръжения, които да бъдат използвани, ако има аварии.\r\nВсички 23 детски градини и 21 училища на общинско финансиране са напълно подготвени за предстоящия зимен сезон. Освен основния тип гориво, използвано за отопление на учебните бази, осигурен е и алтернативен източник на топлинна енергия.", "date": "2017.10.24", "title": "Велико Търново: Общината е в пълна готовност да посрещне зимата"}
{"url": "http://www.focus-news.net/news/2017/10/24/2449924/sliven-tri-uchilishta-i-sportna-zala-sa-remontirani-po-natsionalnata-programa-za-energiyna-efektivnost.html", "text": "Три училища и спортна зала в Сливен бяха ремонтирани по проекти по Програмата за енергийна ефективност на ЕС. Това съобщи пред  Радио „Фокус“ – Сливен Павлина Каравелова, експерт в Дирекция „Общинска инфраструктура” в Община Сливен. Хуманитарна гимназия „Дамян Дамянов” вече ще се отоплява с централно парно, като със средства по проекта е изградена връзката с топлопровод на ТЕЦ – Сливен. В училище „Хаджи Мина Пашов” е направена реконструкция на вътрешната отоплителна инсталация. В основно училище „Христо Ботев” е подменена вътрешна отоплителна инсталация. Изградено е външно газопроводно отклонение до сградата на котелното помещение. Направено и централно топлозахранване към градската мрежа на спортна зала „Васил Левски”. И четирите отоплителни системи вече са въведени в експлоатация.", "date": "2017.10.24", "title": "Сливен: Три училища и спортна зала са ремонтирани по Националната програма за енергийна ефективност"}
{"url": "http://www.focus-news.net/news/2017/10/24/2449925/focus-zapochna-uchreditelnoto-zasedanie-na-germanskiya-parlament-parvoto-predlozhenie-na-alternativa-za-germaniya-be-othvarleno-sled-tri-minuti-debat.html", "text": "Малко преди обед във вторник, 24 октомври, в Берлин бе открито учредителното заседание на новия германския парламент, съобщава изданието Focus.\r\nСесията бе открита от Херман Отто Золмс (СвДП), бивш вицепредседател на Бундестага. Веднага след това започнаха проблемите с депутатите на популистката „Алтернатива за Германия“, които не приеха добре решението заседанието да бъде открито от Золмс и поискаха той да бъде заменен. Последва светкавично гласуване и само три минути по-късно предложението на фракцията на „Алтернатива за Германия“ бе отхвърлено от останалите депутати в германския парламент. Тереза Герова", "date": "2017.10.24", "title": "Focus: Започна учредителното заседание на германския парламент, първото предложение на „Алтернатива за Германия“ бе отхвърлено след три минути дебат"}
{"url": "http://www.focus-news.net/news/2017/10/24/2449926/tsvetan-tsvetanov-gerb-osnovnoto-predizvikatelstvo-pred-es-svarzano-s-bezhantsite-e-kak-da-se-spravi-s-politicheskiya-populizam.html", "text": "Основното предизвикателство пред Европейския съюз, свързано с бежанците, е как да се справи с политическия популизъм. Това каза председателят на Комисията по вътрешна сигурност и обществен ред в НС и председател на ПГ на ПП ГЕРБ Цветан Цветанов по време конференция на тема: „Бежанската криза и развитието на миграционните процеси“, предаде репортер на Агенция „Фокус“.\r\nЦветанов обясни, че най-важно е през предстоящите месеци Европейският съюз да успее да овладее всички политически популистки практики, свързани с миграцията. „Много важна е споделената отговорност. Основната цел на всичко, което трябва да правим, е интеграцията, а тя е двустранен процес“, каза още Цветанов.\r\nОт думите му стана ясно, че Европа остава и ще продължава да бъде най-приятното място за живеене. „Самият факт че за 2016 г. Европейският съюз за първи път отчита икономически растеж в абсолютно всички държави членки означава, че Европа е в подем. Но политиците трябва да участват много по-активно и отговорно в справянето с бежанския проблем, за да продължава да се увеличава икономическия растеж на Европа“, уточни той.\r\nЦветилена СИМЕОНОВА", "date": "2017.10.24", "title": "Цветан Цветанов, ГЕРБ: Основното предизвикателство пред ЕС, свързано с бежанците, е как да се справи с политическия популизъм"}
{"url": "http://www.focus-news.net/news/2017/10/24/2449927/pes-zastava-tvardo-zad-sporazumenieto-za-sotsialniya-stalb.html", "text": "Партията на европейските социалисти приветства споразумението между правителствата на страните-членки на ЕС, Европейския парламент и Европейската комисия да бъде представен Европейски стълб на социалните права преди края на 2017 г. - нещо, което социалистите залагат в програмата си от години. Това съобщиха от пресофиса на Сергей Станишев.\r\nСтълбът на социалните права се отнася до осигуряването на нови и по-ефективни права за гражданите. Той се основава на 20 ключови принципа, структурирани около три категории:\r\n-\tРавни възможности и достъп до пазара на труда;\r\n-\tСправедливи условия на труд;\r\n-\tСоциална закрила и приобщаване.\r\n„Социалистите години наред се борихме на ниво ЕС да бъде формулирана декларация на принципите относно социалните права за всички европейци. От десетилетия твърдим, че Европа има нужда от обрат в социалната сфера, за да възстанови баланса в полза на социалните права. Затова се радваме, че тези приоритети най-сетне бяха договорени от всички национални правителства, както и от институциите на ЕС, благодарение на натиска на социалистическите и социалдемократическите правителства, цялото семейство на ПЕС и усилената работа на нашите депутати от Групата на социалистите и демократите в ЕП”, заяви лидерът на ПЕС Сергей Станишев.\r\nСред особено значимите за ПЕС в заложените в Социалния стълб приоритети, са: \r\n-\tсъздаване на качествени работни места с качествени условия на труд;\r\n-\tсправедливо възнаграждение, фиксирана минимална заплата и минимално равнище на доходите;\r\n-\tмерки срещу несигурността на работното място и забрана на злоупотребите с нерегламентирани договори;\r\n-\tсилна социална защита за всички;\r\n-\tгарантиран достъп до здравни грижи и други основни услуги;\r\n-\tравенството между половете и предоставяне на равни възможности, включително на хора със специфични нужди.\r\n„Наясно сме също, че това е само първата стъпка. След като Социалният стълб бъде популяризиран, следващата стъпка е да се изработи План за действие, който да посочва точно как тези хубави намерения ще бъдат реализирани в действителност.  Така че предвидените социалните права да  могат да окажат практическо въздействие върху живота на европейските граждани и работници\", допълни Станишев.\r\nПовече информация относно Европейския стълб на социалните права може да се намери .", "date": "2017.10.24", "title": "ПЕС застава твърдо зад Споразумението за Социалния стълб"}
{"url": "http://www.focus-news.net/news/2017/10/24/2449928/stara-zagora-43-dushi-sa-osadeni-po-dosadebni-proizvodstva-na-rayonna-prokuratura-kazanlak-za-sazhitelstvo-s-maloletni-i-nepalnoletni.html", "text": "43 души са осъдени по досъдебни производства на Районна прокуратура-Казанлък за съжителство с малолетни и непълнолетни. Това съобщиха от пресцентъра на Апелативна прокуратура-Пловдив. От началото на годината до 30 септември 2017 г. прокурорите от Районна прокуратура-Казанлък са ръководили разследването по 54 досъдебни производства за престъпления против брака, семейството и младежта. От тях 47 досъдебни производства са за престъпления, извършени от пълнолетно лице, което без да е сключило брак, заживее съпружески с лице от женски пол, ненавършило 16 годишна възраст- престъпление по чл.191 ал.1 от Наказателния кодекс, 2 досъдебни производства за престъпление, извършено от пълнолетно лице, което склони или улесни непълнолетно лице от мъжки пол и лице от женски пол, което не е навършило 16-годишна възраст да заживеят съпружески, без да са сключили брак- престъпление по чл.191 ал.2 от Наказателния кодекс, както и 5 досъдебни производства  за престъпления по предходните алинеи, които са извършени с лице, ненавършило 14-годишна възраст- престъпление по чл.191 ал.3 от Наказателния кодекс.  \r\nОбщо внесените актове в  Районен съд-Казанлък са 46, като от тях 7 са с обвинителен акт, 7 споразумения и 32 предложения за налагане на административно наказание по чл. 78а от Наказателния кодекс. \r\nОбщо 43 лица са осъдени по посочените по-горе три престъпления, като четири от тях са жени. Ефективните присъди, влезли в сила, са срещу 1 лице за престъпление по чл.191 ал.3 от Наказателния кодекс. 9 лица са с  условно наказание „лишаване от свобода“,  наложени са 30 глоби  на обща стойност 30 000 лв., „пробация“- 3 лица  и  „обществено порицание“- 4 лица.В сравнение с предходно деветмесечие на 2016 г. новообразуваните дела за престъпления от този род, ръководени от Районна прокуратура-Казанлък,  са били 16, внесените в съда 15 досъдебни производства, а осъдените лица- 17. През 2017 г. има значителен ръст по отношение на новообразувани дела, внесени в съд и осъдени лица, което се дължи на периодичните срещи на прокурорите от Районна прокуратура-Казанлък с различни държавни институции, провеждането на работни срещи с представители на Дирекция „Социално подпомагане“, Отдел „Закрила на детето“ в общините: Казанлък, Гурково, Павел баня и Мъглиж, Детска педагогическа стая, Здравни организации и Местните комисии за борба с противообществените прояви на малолетни и непълнолетни към общините Казанлък, Павел баня, Николаево, Гурково, Мъглиж, които са пряко ангажирани с работата с деца, извършители и пострадали от престъпления. \r\nНаскоро по обвинителен акт на Районна прокуратура-Казанлък е осъден  А.Ю., на 28 г., за това, че за времето от 16.07.2016 г. до 27.04.2017 г. в с. Хаджидимитрово, общ. Казанлък, като пълнолетен, но без да е сключил брак, е заживял съпружески с лице от женски пол, ненавършило 14-годишна възраст -  престъпление по чл.191 ал.3 вр. с чл.191 ал.1 от НК. А.Ю. е бил вече четирикратно осъден за други по вид престъпления, а по настоящото наказателно производство е осъден на шест месеца лишаване от свобода при първоначален „строг“ режим.", "date": "2017.10.24", "title": "Стара Загора: 43 души са осъдени по досъдебни производства на Районна прокуратура-Казанлък за съжителство с малолетни и непълнолетни"}
{"url": "http://www.focus-news.net/news/2017/10/24/2449929/redzhep-tayip-erdogan-voennata-operatsiya-v-idlib-e-kam-kraya-si.html", "text": "Турската военна операция в северозападната сирийска провинция Идлиб е почти завършена. Това заяви пред парламента президентът на Турция Реджеп Тайип Ердоган, цитиран от Reuters. В същото време той подчерта, че проблем остава районът около Африн, който е под контрола на кюрдски милиции. \r\nМиналия месец Турция започна разполагането на наблюдателни постове в Идлиб, съгласно договореното от Русия споразумение за деескалация. Този ход обаче се разглежда също като частично насочен към ограничаването на действията на кюрдските Части за народна защита (YPG). Калина Жекова", "date": "2017.10.24", "title": "Реджеп Тайип Ердоган: Военната операция в Идлиб е към края си"}
{"url": "http://www.focus-news.net/news/2017/10/24/2449930/veliko-tarnovo-stopanska-akademiya-dari-kompyutarna-konfiguratsiya-na-kluba-na-invalida-v-svishtov.html", "text": "Стопанска академия подари компютърна конфигурация на клуба на инвалида „Вяра, надежда, любов” – Свищов, съобщиха от пресцентъра на учебното заведение. Дарението бе предадено в клуба от доц. д-р Николай Нинов – зам.-ректор „Студентска политика и институционални комуникации”, а техниката бе веднага инсталирана от служител на Академичния компютърен център.\r\nВ навечерието на честването на 105-годишнината от завещанието на Димитър Ценов, с което е създадено свищовското висше училище, член на клуба се свързва с доц. Нинов и споделя, че един от сериозните проблеми за хората в клуба е липсата на възможност за комуникации. Академичното ръководство взима решение при първа възможност да осигури една компютърна конфигурация, която е технически изправна за употреба, но е морално остаряла за обучение на студентите. \r\nПри предаване на дарението председателят на клуба Екатерина Радулова изказа благодарност от името на всички членуващи в него около 90 души с думите: „Този ден е много радостен за всички нас, защото получихме така желания и необходим за нас компютър. Стопанска академия винаги се е отнасяла с разбиране, внимание и готовност да ни помогне, когато имаме нужда. Благодарим за Вашата протегната приятелска ръка”. \r\nДоц. Нинов увери присъстващите членове на клуба, че в лицето на Стопанска академията те имат свой надежден партньор и верен приятел, на когото при необходимост могат да разчитат за помощ, съдействие и подкрепа. Той им пожела здраве и дълги години да ползват дарената техника, а домакините го увериха, че едно от приложенията на получения компютър ще бъде да разглеждат и избират маршрути за нови пътешествия.", "date": "2017.10.24", "title": "Велико Търново: Стопанска академия дари компютърна конфигурация на клуба на инвалида в Свищов"}
{"url": "http://www.focus-news.net/news/2017/10/24/2449931/stara-zagora-obshtinata-e-domakin-na-parvata-natsionalna-sreshta-na-ekspertite-po-sotsialni-deynosti-i-zdraveopazvane-v-obshtinite.html", "text": "Община Стара Загора ще бъде домакин на първата Национална среща на експертите по социални дейности и здравеопазване в общините на 26 и 27 октомври 2017 г. Тя се провежда в партньорство с Национален алианс за социална отговорност в хотел \"Верея\". Това съобщиха от пресцентъра на Община Стара Загора.\r\nВ срещата ще участват заместник-министрите на труда и социалната политика Зорница Русинова и Росица Димитрова, Лилия Стоянович, главен директор на главна дирекция „Европейски фондове, международни програми и проекти“ и експерти от УО на ОПРР и представители на МТСП, АСП, ДАЗД , НПО и доставчици на социални услуги.", "date": "2017.10.24", "title": "Стара Загора: Общината е домакин на първата Национална среща на експертите по социални дейности и здравеопазване в общините"}
{"url": "http://www.focus-news.net/news/2017/10/24/2449932/sport-rakovodstvoto-na-formula-1-dopuska-uvelichavane-na-broya-na-sastezaniyata-v-shampionata.html", "text": "Спортният директор на Формула 1 – Рос Браун разкри, че ръководството на най-престижния автомобилен шампионат разглежда възможността за увеличаване на броя на кръговете за сметка на отмяна на петъчните свободни тренировки. \r\nБраун подчерта, че отпадането на петъчните тренировки ще облекчи редица проблеми на отборите, свързани с логистиката. Същевременно спортният директор на Формула 1 увери, че неделя ще остане ядрото на състезателните уикенди на шампионата.", "date": "2017.10.24", "title": "Спорт: Ръководството на Формула 1 допуска увеличаване на броя на състезанията в шампионата"}
{"url": "http://www.focus-news.net/news/2017/10/24/2449933/aktsenti-v-predavaneto-panagyurishte-stolitsa-na-svobodata.html", "text": "В предаването „Панагюрище – столица на свободата”, съвместно издание на Радио „Фокус” и Община Панагюрище, в минутите на рубриката ни „Панагюрище днес“ ще коментираме дейностите, които изпълнява Центърът за подкрепа за личностно развитие в Панагюрище. Повече за това какви интересни занимания за деца организира Центъра и как се грижи за малките таланти ще чуем от неговия директор Недялка Наплатанова. Във рубриката ни „Културен календар“ ще ви разкажем за започналите Дни на духовността, посветени на будителството в общината. За това какви събития предстоят до 1 ноември ще разкаже Радка Костуркова от общинската администрация. Във втората част на предаването в рамките на рубриката ни „Минало славно“ ще се върнем назад във времето, за да си спомним за героизма на един от известните жители на Панагюрище – Павел Бобеков, който е роден на 26 октомври 1852 година в бунтовния град. Община Панагюрище отбелязва 165 години от рождението и 140 години от смъртта на българския революционер, ръководител на Априлското въстание и председател на Привременно правителство Павел Бобеков, а за живота и революционната му дейност ще разговаряме с директора на Историческия музей в Панагюрище доц. д-р Атанас Шопов. Предаването „Панагюрище – столица на свободата“ се излъчва всеки вторник от 15.00 до 16.00 часа. Телефоните за връзка със студиото са 0885 606692 и 034 420020. Водещ на предаването е Ваня Николова.", "date": "2017.10.24", "title": "Акценти в предаването „Панагюрище – столица на свободата“"}
{"url": "http://www.focus-news.net/news/2017/10/24/2449934/emanyuel-makron-iska-ot-london-konkretni-predlozheniya-za-granitsata-mezhdu-velikobritaniya-i-irlandiya-sled-brekzit.html", "text": "Великобритания трябва да представи конкретни предложения за решаването на въпросите, свързани с границата между Великобритания и Ирландия след Брекзит. Това заяви френският президент Еманюел Макрон на съвместна пресконференция с ирландския премиер Лео Варадкар, предаде Reuters. „Великобритания трябва да представи конкретни предложения за минимизирането на негативното влияние на Брекзит върху британско-ирландската граница“, каза френският президент. \r\nПо-рано този месец Варадкар заяви, че Ирландия иска от Лондон резервен план, с който да се избегне връщането на проверките на границата й с Кралството, в случай че планът за запазване на възможно най-близки отношения с ЕС пропадне. Калина Жекова", "date": "2017.10.24", "title": "Еманюел Макрон иска от Лондон конкретни предложения за границата между Великобритания и Ирландия след Брекзит"}
{"url": "http://www.focus-news.net/news/2017/10/24/2449935/vatan-irakskite-kyurdi-vzeha-reshenie-da-otlozhat-prezidentskite-i-obshtite-izbori-s-osem-mesetsa.html", "text": "Парламентът на автономната кюрдска власт в Северен Ирак взе решение да бъдат отложени насрочените за 1 ноември президентски и общи избори с осем месеца, пише вестник „Ватан”. На днешното заседание присъстваха 68 от всичките 111 депутати. От тях 60 гласуваха с „Да”, а останалите 8 се обявиха против отлагането, посочва още „Ватан”. Георги Димов", "date": "2017.10.24", "title": "„Ватан”: Иракските кюрди взеха решение да отложат президентските и общите избори с осем месеца"}
{"url": "http://www.focus-news.net/news/2017/10/24/2449936/plamen-milev-bsp-upravlyavashtite-umishleno-zalagat-po-visok-izlishak-za-da-harchat-poveche-kakto-te-reshat-bez-debat-i-obsazhdane-v-ns.html", "text": "Управляващите умишлено завишават процента излишък. Те залагат по-нисък процент на БВП, след което го актуализират и се стига до по-голяма събираемост. Прави се с цел, събраните средства, да не се дискутират и подлагат на обсъждане в НС, а само с едно решение на Министерския съвет, да бъдат преразпределени по решение на управляващите. Това заяви Пламен Милев, главен експерт в Направление „Публични политики“ към НС на БСП по време на обсъждане на бюджета на БСП в сферите социална политика и здравеопазване, съобщиха от пресцентъра на БСП.\r\n„БСП предлага да преминем към прогресивното подоходно облагане, вдигане на максималния осигурителен доход от 2600 на 3300 лв., в резултат на което предлагаме необлагаем минимум в размер на МРЗ. Разликата от нея до 3300 лв., да се облага с 10%. От тази сума до 10 000 лв. с 15%, и над десет хиляди лева – с 20%. Предлагаме същата прогресивна скала и за данъка върху дивидента. Съчетанието на тези две скали компенсира бюджетния дефицит, който ще се появи само от въвеждане на необлагаемия минимум“, обясни той и допълни, че БСП предлага увеличаване на приходната част, в резултат на събираемостта, като  предвижда бюджетен дефицит 1,4-1,5%.  \r\n„В предложенията за бюджет на управляващите от 22 социални придобивки, без промяна остават 18. Нищо не се прави нито за децата с увреждане, нито за еднократните помощи при раждане, нито за помощите за близнаци, нито за майките-студенти. В ситуация на демографски колапс, в най-бедната, най-необразованата страна, в предложенията за бюджета на управляващите ни, се предлагат само фиктивни мерки“, заяви Емилия Масларова, председател на Съвета по социална политика към НС на БСП. По думите й фокусът в  алтернативния бюджет на левицата е насочен към здравеопазването, социалната политика, образованието и развитието на регионите в България. \r\nПо отношение на социалната политика, БСП предлага да се завиши обезщетението за отглеждане на дете на осигурените майки, в размер на МРЗ. „Управляващите предлагат със 130 лв. по-малко от нас. Предлагаме разширяване обхвата на помощите за децата в първи клас, което означава те да се дават на децата до четвърти клас, което ще обхване 120 000 деца. Също, преизчисляване на всички пенсии, а не увеличаване само на минималната, с осигурителния доход, не по-назад от 2013 г., което ще обхване над 1 200 000 пенсионери. Това ще бъде положителен знак, справедливо преизчисляване, а не просто административно тяхно вдигане“, поясни Масларова.\r\n„Предлагаме също допълнителна подкрепа за хората с увреждания и самотно живеещи възрастни, като се увеличи помощта на личните асистенти в размер на около 60 млн. лв. Увеличаване и на среднодневния размер на обезщетението за безработица, което с години стои на 7,2 лв., като ние предлагаме то да стане 12 лв. Управляващите предлагат то да бъде 9 лв., което означава, че с по 3 лв. на ден ще бъдат ощетени безработните, които  са се осигурявали за риска „Безработица“ години наред“, посочи тя.\r\n„За нас здравето не е стока“, заяви доц. Асен Златев, председател на Съвета по здравеопазване към НС на БСП по време на обсъждането. По думите му болничната помощ се развива на взаимно изключващи се тези. „Закриват се цели болници, без да има обосновка, като в това време се откриват многобройни нови частни болници. Задълженията на болниците непрекъснато се увеличават. Здравеопазването е в критично състояние, затова амбицията на БСП с алтернативния бюджет е да се осигурят  допълнителни средства в размер на 985 млн. и 200 хил. лв., въвеждане на националната здравна карта, премахване на статута на търговски дружества на държавните и общински лечебни заведения“, обясни Златев. Той подчерта, че левицата предлага увеличение с 500 млн. лв. за здравеопазване. „Нужна е нова концепция, нов модел на системата на здравеопазването“, посочи той и допълни, че според левицата е нужно напълно безплатно, достъпно и навременно медицинско обслужване на здравноосигурените лица, съгласно Конституцията ни.\r\n„Невъзможно е качествено медицинско обслужване за почти една трета от населението, поради липса на лекари и медицински персонал. Разходите за здраве надхвърлят с над 5% бюджета на всяко домакинство у нас, което всяка година води до обедняване на 4% от населението. Все по-често и здравни работници, и пациенти търсят лечение в чужбина“, каза той. Според него извънболничната медицинска помощ е оставена на саморегулиране. „Лимитът на направленията крие огромен риск за живота на пациентите. Спешната помощ е неефективна - липсват кадри, има лошо оборудване на линейките, старата техника“, изреди част от проблемите в сферата на здравеопазването доц. Златев.\r\n„Ако видим бюджета на НЗОК, ще разберем, че три болници в страната държат 21% от бюджета на касата. Два града в България държат 70% от бюджета на НЗОК“, заяви проф. Георги Михайлов, народен представител от левицата и член на Комисията по здравеопазване в НС. По думите му рязко е променен балансът между Министерство на здравеопазването и НЗОК в последните 10 г. „Бюджетът на МЗ е намалял, като механично към здравната каса са прехвърлени огромни пера, които са социално значими медицински дейности“, посочи той.  Проф. Михайлов каза също, че дълговете на болниците ги водят до фалит. „Проблемът с фокусирането върху регионите в България е изключително сериозен. Огромна част от българските граждани нямат реален достъп до здравеопазване“, категоричен бе той.\r\nВ инициираната от БСП дискусия участваха и Антон Кутев, зам.-председател на ПГ на „БСП за България“ и председател на Комисията по жалбите и връзките с НПО в НС, Георги Гьоков, народен представител от левицата и зам.-председател на Комисията по труда и социална политика в НС, доц. Д-р Георги Йорданов, зам.-председател на Комисията по здравеопазване в НС, представители на НПО, организации на хора с увреждания, експерти в сферите на здравеопазването, образованието, икономисти, финансисти.", "date": "2017.10.24", "title": "Пламен Милев, БСП: Управляващите умишлено залагат по-висок излишък, за да харчат повече, както те решат, без дебат и обсъждане в НС"}
{"url": "http://www.focus-news.net/news/2017/10/24/2449937/dha-novo-reshenie-na-espch-za-namirashtiya-se-v-zatvora-lider-na-legalnata-kyurdska-partiya-v-turtsiya.html", "text": "Европейският съд по правата на човека (ЕСПЧ) удължи от 20 октомври на 10 ноември дадения на Турция срок за защита по повод намиращите се в затвора съпредседател на легалната и парламентарно представена Демократическа партия на народите (ДПН) Селяхаттин Демирташ и 11 други нейни депутати, предаде информационната агенция  Догу хабер ажансъ (ДХА). Адвокатите на Селяхаттин Демирташ и на другите депутати от ДПН, които са задържани още на 4 ноември м.г., отнесоха въпроса до ЕСПЧ. След оценка на молбата им ЕСПЧ даде срок на Анкара да се защити до 20 октомври, а един ден преди изтичането му Турция поиска отсрочка от 6 седмици. Последното решение на ЕСПЧ е отлагането да бъде до 10 ноември, което вече е съобщено и на турското правителство и на адвокатите, посочва още ДХА. Георги Димов", "date": "2017.10.24", "title": "ДХА: Ново решение на ЕСПЧ за намиращия се в затвора лидер на легалната кюрдска партия в Турция"}
{"url": "http://www.focus-news.net/news/2017/10/24/2449938/kyustendil-kompleksat-za-sotsialni-uslugi-ima-palna-gotovnost-za-rabota-prez-esenno-zimniya-sezon.html", "text": "Комплексът за социални услуги в Кюстендил има пълна готовност за работа през есенно-зимния сезон. Това каза пред Радио „Фокус” – Кюстендил Сивия Янакиева, управител на комплекса. По думите ѝ автомобилният парк е оборудван за движение при зимни условия, структурирани са екипите, предоставящи различните социални услуги на потребителите в комплекса. За близо 29 хиляди лева е подменено обзавеждането и оборудването в кухненския блок на Комплекса за социални услуги в Кюстендил. Това е станало възможно благодарение на реализиран от страна на Община Кюстендил проект, касаещ модернизация на материалната база. Община Кюстендил финансира проекта с около 2 900 лева.\r\nВенцеслав ИЛЧЕВ", "date": "2017.10.24", "title": "Кюстендил: Комплексът за социални услуги има пълна готовност за работа през есенно-зимния сезон"}
{"url": "http://www.focus-news.net/news/2017/10/24/2449939/yambol-obshtinata-startira-traditsionniya-konkurs-za-detska-risunka-koleda.html", "text": "Деца и ученици от Ямбол могат да се включат със свои рисунки на тема „Коледа“ в традиционния конкурс, организиран от Община Ямбол. Вече за десета поредна година детските произведения се селектират за изработване на благотворителни картички, които се разпространяват в рамките на кампанията „Подай ръка – спаси живот“. Това съобщиха от пресцентъра на Общината. Събраните от инициативата средства се разпределят в помощ на тежкоболни деца и младежи от Ямбол.\r\nВ конкурса за рисунка могат да участват деца от ямболските детски и учебни заведения на възраст от пет години до 8-ми клас. Авторите задължително посочват трите си имена, учебното заведение, в кой клас учат, телефон за контакт. Жури от ямболски художници ще оценява творбите на децата, като до оценка се допускат само рисунки, а не предварително изработени от учениците готови картички. Журито ще определи най-добрите в три възрастови групи: \r\n- Първа група – деца от подготвителни групи – 5 – 6 годишни; \r\n- Втора група – от І клас до ІV клас; \r\n- Трета група – от V клас до VІІІ клас. \r\nПървата награда в трите възрастови групи е по 50 лева. В допълнение, класираните на първо място рисунки ще бъдат отпечатани като коледни поздравителни картички на кмета на община Ямбол. \r\nКато коледни картички, които ще се разпространяват с благотворителна цел,  ще бъдат отпечатани десет номинирани рисунки. Ще бъде номинирана и рисунка, която да бъде отпечатана на рекламните материали за Коледарски празник – Ямбол 2017 г. \r\nКрайният срок за представяне на рисунките е 10 ноември 2017 година, включително, на адрес: 8600 Ямбол, ул. „Георги Раковски” 7, Общинска администрация – Ямбол, стая 221 – за конкурса „Коледа”. \r\nВсяка година стотици ямболски деца се включват със свои творби в конкурса. В кампанията през 2016 г. постъпиха повече от 700 рисунки. И този път най-добрите произведения ще бъдат включени в специална изложба, подредена в Художествена галерия „Жорж Папазов“.", "date": "2017.10.24", "title": "Ямбол: Общината стартира традиционния конкурс за детска рисунка „Коледа”"}
{"url": "http://www.focus-news.net/news/2017/10/24/2449940/komisaryat-po-vaprosite-na-pravosadieto-potrebitelite-i-ravnopostavenostta-mezhdu-polovete-vera-yourova-shte-poseti-balgariya.html", "text": "Европейският комисар по въпросите на правосъдието, потребителите и равнопоставеността между половете Вера Йоурова ще посети България на 25 и 26 октомври 2017 г., става ясно от съобщение, разпространено от пресслужбата на ЕК.\r\nВ София тя ще проведе срещи с министър-председателя г-н Бойко Борисов, със заместник министър-председателя по правосъдната реформа и министър на външните работи г-жа Екатерина Захариева, с министъра на правосъдието г-жа Цецка Цачева и с министрите на икономиката и на труда и социалната политика Емил Караниколов и Бисер Петков. \r\nПо време на визитата си на 26 октомври комисар Йоурова ще вземе участие в Годишната министерска среща ЕС–Западни Балкани в областта на правосъдието и вътрешните работи в рамките на Естонското председателство на Съвета ЕС. Домакини са българското Министерство на правосъдието и Министерството на вътрешните работи. \r\nКомисар Вера Йоурова ще се включи и в диалог с бизнес лидери, представители на синдикални и работодателски организации. Събитието ще се проведе на 25 октомври от 17:00 часа в София Хотел Балкан и се организира в партньорство с Конфедерацията на работодателите и индустриалците в България.", "date": "2017.10.24", "title": "Комисарят по въпросите на правосъдието, потребителите и равнопоставеността между половете Вера Йоурова ще посети България"}
{"url": "http://www.focus-news.net/news/2017/10/24/2449941/d-r-stefan-kisimov-pss-smolyan-zhelaeshtite-da-stanat-planinski-spasiteli-tryabva-da-otgovaryat-na-opredeleni-iziskvaniya.html", "text": "Желаещите да станат планински спасители трябва да отговарят на определени изисквания. Това каза за Радио „Фокус” – Смолян д-р Стефан Кисимов, началник на Планински спасителен отряд – Смолян, който тази година чества 55 години от създаването си и бе награден със Златен плакет на Община Смолян и 1 000 лв. Според Кисимов в отряда има достатъчно на брой спасители, като 4-ма от тях са на щатни длъжности, но винаги има нужда от подновяване и подмладяване на състава, затова всеки, които има желание и иска да стане спасител трябва да отговаря на определени изисквания. „Основното е да могат да карат ски, ако могат да карат, но имат някакви пропуски, те могат да се наваксат с тренировки. Трябва да имат свободно време, за да могат да посещават ежеседмичните ни сбирки, както и да се качват на базата на Пампорово и на терен пряко да следят дейността на терен. Също така трябва да имат познания по география, топография, планинарство, да са добронамерени и да са склонни на взаимомомощ”, каза д-р Кисимов. Началникът на отряда обясни, че кандидатите не трябва да са по-възрастни от 30 години, като изключение може да се направи само за лекарите, тъй като там има недостиг. Той е един от лекарите и в Планинската служба е от 15 години. По професия е хирург и работи в смолянската болница. Спасителите от Планинската спасителна служба, които дават дежурства на база „Студенец” в Пампорово са много по-натоварени през зимата, заради травматизма по пистите, по-рядко им се налага да издирват изгубени хора. Д-р Кисимов добави, че с разрастването на курорта Пампорово с обединяването му с Мечи чал са се увеличили туристите и през летния сезон, особено по байкърските пътеки с организираните състезания, и през последните три четири години имат доста работа и през летния сезон, когато се правят състезанията.\r\nДаниела БОЙКОВА", "date": "2017.10.24", "title": "Д-р Стефан Кисимов, ПСС – Смолян: Желаещите да станат планински спасители трябва да отговарят на определени изисквания"}
{"url": "http://www.focus-news.net/news/2017/10/24/2449942/veliko-tarnovo-vaucher-za-zakupuvane-na-hudozhestvena-literatura-vrachi-kmetat-na-svishtov-gencho-genchev-na-nch-prosveta-1912-v-selo-dragomirovo.html", "text": "Ваучер на стойност 500 лева за закупуване на художествена литература връчи кметът на Свищов Генчо Генчев на НЧ „Просвета – 1912“ в село Драгомирово. Това съобщи в предаването „Добре дошли в Свищов“ на Радио „Фокус“ – Велико Търново кметът на селото и председател на читалището Марин Крачунов. Той отбеляза, че поводът за дарението е бил 105-годишнина от създаването на читалището. Честването на годишнината се е провело на 20 октомври в салона на читалището. В присъствието на жители и гости на селото, членовете на читалищното настоятелство е наградило с плакети и грамоти изявени читалищни дейци, които са допринесли за развитието на читалището и неговата дейност. Тържеството е продължило с концерт на шестте самодейни колектива към читалището. На празника са присъствали кметът на Община Свищов Генчо Генчев, Любомир Чавдаров – зам.-председател на Общински съвет – Съвет, Любомира Петрова – секретар на Община Свищов, Росен Маринов – директор Дирекция „Култура и културно наследство“, Таня Ликова – главен експерт в Дирекция „Култура и културно наследство“, общински съветници, кметове на кметства, председатели и секретари на читалища.\r\nМарин Крачунов отбеляза, че читалище „Просвета“ е създадено от ентусиазирани и родолюбиви младежи през 1912 година. „През следващите години членовете бързо се увеличават и разбират голямото значение на читалището като просветен център. Много дарители подпомагат материално развитието му. В 105-годишната история на читалището дейността е била разнообразна – библиотечна художествена самодейност, радиопредаване и кинопрожекции, чествания и концерти. Различни са били колективите, част от които и сега продължават дейността си – танцови състави, хор за школувано пеене, естраден състав, духов оркестър, театрален състав, група за художествено слово, група за народни песни, Детска певческа група „Славейче“, група за стари градски песни, Танцов състав „Никола Гостинов“ и Детски танцов състав „Пламъче“, добави Марин Крачунов.\r\nНадежда КРЪСТЕВА", "date": "2017.10.24", "title": "Велико Търново: Ваучер за закупуване на художествена литература връчи кметът на Свищов Генчо Генчев на НЧ „Просвета –1912“ в село Драгомирово"}
{"url": "http://www.focus-news.net/news/2017/10/24/2449943/bsp-prodalzhava-s-obsazhdaneto-na-alternativniya-byudzhet-po-sektori.html", "text": "На 25 октомври (сряда) от 11:00 часа в зала Г1 на Интерпред ще се проведе обсъждане  на Алтернативния бюджет на БСП в сферите: икономика, земеделие и екология, съобщиха от пресцентъра на БСП. На нея ще присъстват народните представители Манол Генов и проф. Светла Бъчварова, както и председателят на градския съвет на БСП - Варна Борислав Гуцанов\r\nОт 18:00 часа в РС на БСП - Красна поляна в София ще се проведе дискусията за Алтернативния бюджет в сектор образование. На нея ще присъства народният представител Ирена Атанасова.", "date": "2017.10.24", "title": "БСП продължава с обсъждането на Алтернативния бюджет по сектори"}
{"url": "http://www.focus-news.net/news/2017/10/24/2449944/ep-evrodeputatite-shte-obsadyat-zashtitata-na-mediite-sled-ubiystvoto-na-zhurnalistka.html", "text": "Днес около 19.00 ч. българско време евродепутатите ще обсъдят защитата на журналистите и свободата на медиите след убийството на малтийската журналистка Дафне Каруана Галиция, се казва в съобщение от пресслужбата на ЕК.\r\nКомисията и Съветът също ще участват в дебата. \r\nПо-рано през деня пленарната зала запази минута мълчание в присъствието на семейството на г-жа Каруана Галиция и председателя Антонио Таяни, който обяви преименуването на пресцентъра на Парламента в Страсбург в памет на Каруана Галиция.", "date": "2017.10.24", "title": "ЕП: Евродепутатите ще обсъдят защитата на медиите след убийството на журналистка"}
{"url": "http://www.focus-news.net/news/2017/10/24/2449945/vatan-turtsiya-nova-operatsiya-za-zalavyane-na-tnar-gyulenisti-ednovremenni-operatsii-v-15-provintsii-sreshtu-23-litsa.html", "text": "В рамките на разследване на Главната републиканска прокуратура в провинция Съвас на т.нар. „Терористична организация на гюленистите/Паралелна държавна структура” (ФЕТО/ПДС) са проведени едновременни операции по задържане на общо 23 лица в 15 различни турски провинции, пише вестник „Ватан”. Досега са издирени и заловени 16 заподозрени лица. Останалите седем не са били открити на претърсените адреси и се предприемат мерки за установяване на тяхното местоположение и задържане, уточнява още „Ватан”. Георги Димов", "date": "2017.10.24", "title": "„Ватан”: Турция: Нова операция за залавяне на т.нар. „гюленисти” – едновременни операции в 15 провинции срещу 23 лица"}
{"url": "http://www.focus-news.net/news/2017/10/24/2449946/natsionalniyat-istoricheski-muzey-predstavya-vtori-tom-na-opisa-na-rakopisite-staropechatnite-redkite-i-tsennite-izdaniya-vav-fonda-si.html", "text": "Националният исторически музей (НИМ) представя втори том на описа на ръкописите, старопечатните, редките и ценните издания във фонда си. Това съобщиха от НИМ. Двутомникът, съставен по идея на доц. д-р Нина Вутова, ръководител на отдел „Изкуствознание, етнография и интердисциплинарни изследвания“ при НИМ, съдържа научни описания  на книжовното богатство, съхранявано в НИМ. В първия том, отпечатан в края на 2013 г., са включени славянските ръкописи и кирилските старопечатни издания. \r\nВторият том от Описа на ръкописите, старопечатните, редките и ценните издания в Националния исторически музей, съдържа идентификации и описания на чуждоезичните ръкописи, печатни издания и документи; редки и ценни издания на чужди езици; допълнение към първи том – описания на славянски ръкописи, постъпили в музея след публикуването на първия том, както и кирилски старопечатни книги и редки и ценни издания на кирилица.\r\nПоради разнообразието на материала, в неговото научно представяне са включени специалисти по различни езици, както и с компетенции в областите на ръкописното и печатното културно наследство. Поканените за участие учени са сред най-добрите, международно признати академични авторитети:  проф. Алесандро Бауси от Университета в Хамбург, Германия; проф. дин Кирил Павликянов от Софийския университет „Св. Климент Охридски“; проф.  дин Надя Данова;  доц. д-р Емануел Мутафов от Института за изследване на изкуствата при Българската академия на науките;  гл. ас. д-р Анка Стоилова и Зорка Иванова от Националната библиотека Св. Кирил и св. Методий“; доц. д-р Светлана Иванова от Софийския университет „Св. Климент Охридски“; проф. дфн Вася Велинова от Центъра за славяно-византийски проучвания при Софийски университет „Св. Климент Охридски“; гл. ас. д-р Лора Ненковска от Националния исторически музей. Доц. Вутова е сред авторите на тома и е негов редактор.\r\nАкад. Васил Гюзелев, автор на Предговора, дава висока оценка на изданието, като подчертава, че то „представя достойно и професионално една стойностна и значима колекция, която има своето място всред ръкописното и книжовното наследство, съхранявано в нашата страна.“  \r\nПроф. Божидар Димитров, Директор на Националния исторически музей, насърчи и осигури издаването както на първия, така и на втория том.\r\nС публикуването на този втори том за първи път се издава двутомен научен опис на книжовна колекция от фонда на Националния исторически музей.", "date": "2017.10.24", "title": "Националният исторически музей представя втори том на описа на ръкописите, старопечатните, редките и ценните издания във фонда си"}
{"url": "http://www.focus-news.net/news/2017/10/24/2449947/veliko-tarnovo-gradat-belezhi-nay-visok-turisticheski-rast-v-balgariya.html", "text": "Велико Търново бележи най-висок туристически ръст в България през активния сезон. Увеличението на посетителите в града е с повече от 31%. Изследването е направено от Асоциацията на българските туроператори и туристически агенти. Това съобщиха от пресцентъра на Община Велико Търново. \r\nДанните бяха изнесени по време на Петата работна среща между бизнеса и местната власт, която се провежда в Ловеч и събира представители на близо 20 общини и редица компании. Старопрестолният град е представен от Общинската туристическа агенция „Царевград Търнов“.\r\nПроучването на АББТА сочи, че в периода април – август 2017 г. увеличението на посетители с интерес към културния туризъм значително изпреварва ръста в морските курорти. На национално ниво тенденцията е най-силно изразена във Велико Търново (над 31% увеличение). На второ и трето място се нареждат София и Пловдив с туристически ръст от 21,4% и 19,2%.\r\nТуристическият ръст в старопрестолния град се потвърждава и от данните на ОТА „Царевград Търнов“ за интереса към музейните обекти. Над 12% е ръстът на посетителите им в активния сезон спрямо същия период на 2016 г. Изследването на АББТА обхваща както туристите, влезли в музейните обекти, така и останалите гости на Велико Търново.\r\nЦифрите потвърждават ефективността на цялостната концепцията в управленската програма на кмета Даниел Панов и екипа му, касаеща сферите на културата и туризма, както и успешната дейност на ОТА „Царевград Търнов“. Новите туристически атракции, добрата грижа за паметниците на културата, богатият календар с многообразие от фестивали, концерти, изложби, пленери са основните фактори за цялостния ръст, за увеличаването на престоя на гостите на Велико Търново и за превръщането на града в целогодишна туристическа дестинация.", "date": "2017.10.24", "title": "Велико Търново: Градът бележи най-висок туристически ръст в България"}
{"url": "http://www.focus-news.net/news/2017/10/24/2449948/veliko-tarnovo-ogranicheno-e-dvizhenieto-po-pat--3-byala-maslarevo-v-rayona-na-maslarevo-poradi-ptp.html", "text": "Ограничено е движението по път І-3 Бяла - Масларево, в района на Масларево, поради ПТП. Това съобщиха от пресцентъра на Агенция \"Пътна инфраструктура\". Обходният маршрут е през път ІІІ-407 Страхилово - П.Тръмбеш - по път ІІІ-502 П.Тръмбеш - Обединение - по път ІІІ-504 Обединение - Масларево.", "date": "2017.10.24", "title": "Велико Търново: Ограничено е движението по път І-3 Бяла - Масларево, в района на Масларево, поради ПТП"}
{"url": "http://www.focus-news.net/news/2017/10/24/2449949/plovdiv-moderno-mladezhko-prostranstvo-e-sazdadeno-v-kalofer-po-proekt-thespot.html", "text": "Модерно младежко пространство е създадено в Калофер по проект “TheSpot”. Градинката зад Даскал-Ботевото училище в Калофер се превърна в любимото място за младежите там. Това съобщи в предаването „Часът на Карлово” на Радио „Фокус” - Пловдив Катя Стойкова, председател на сдружение „Млади, активни, креативни“. По думите ѝ мястото е било пустеещо досега. Калофер е деветият град, в който вече има младежко пространство, създадено по проект “TheSpot” (“Мястото“). Проектът се е осъществил от сдружение „Млади, активни, креативни“ с помощта на много активни доброволци от града под наставленията на урбаниста Тодор Кесаровски и с финансовата подкрепа на сдружение „БГ Бъди активен“ - Пловдив. „Проектът премина през три етапа в периода от 18 септември до 21 октомври, като през това време се проведе анкета и допитване до местните младежи какво искат да има създадено в градинката зад Даскал-Ботевото училище”, каза Стойкова. С обществено обсъждане е било решено точно какви структури ще се изградят там. Мястото е било преобразено с намесата и труда на младежите според желанията им. Градинката зад Даскал-Ботевото училище символично е разделена на две части – едната е предназначена за културно-творчески изяви и там са поставени интерактивни структури, които могат да се използват за седалки в лятното кино, за сценични и творчески изяви, за дискусии и литературни четения или просто за приятелски разговори. В тази част има и къщичка за споделяне на книги, изложбени пана, пейки, маса с шах и табла. В другата част е създаден истински Паркур парк за физическа активност, в който има лост, успоредка, тенис на маса, въже, по което да ходят и да тренират, различни по височина и форма структури, които се използват от младежите. Паркът вече е любимото място на младите хора от Калофер. „Предвижда се да бъде прекаран и свободен достъп до интернет, тъй като това е необходимост за сегашните младежи“, коментира Стойкова.\r\nЦветана ТОНЧЕВА", "date": "2017.10.24", "title": "Пловдив: Модерно младежко пространство е създадено в Калофер по проект “TheSpot”"}
{"url": "http://www.focus-news.net/news/2017/10/24/2449950/miliet-liderat-na-turskata-opozitsiya-prizova-za-provezhdaneto-na-predsrochni-izbori-v-stranata.html", "text": "Генералният председател на основната опозиционна Народно-републиканска партия (НРП) Кемал Кълъчдароглу излезе с призив за незабавно провеждане на предсрочни общи избори в Турция, пише вестник „Милиет”. „Нека да не чакаме за изборите още 17 месеца; заповядайте, още сега да отидем до избирателните урни. Открито отправям това предизвикателство към управляващите”, посочва още Кемал Кълъчдароглу, цитиран от „Милиет”. Георги Димов", "date": "2017.10.24", "title": "„Милиет”: Лидерът на турската опозиция призова за провеждането на предсрочни избори в страната"}
{"url": "http://www.focus-news.net/news/2017/10/24/2449951/kyustendil-600-000-leva-sa-otpusnati-za-podmyana-na-vodoprovoda-po-ulitsite-vklyucheni-v-proekta-integriran-gradski-transport-v-dupnitsa.html", "text": "600 000 лева са отпуснати за подмяна на водопровода по улиците, включени в проекта „Интегриран градски транспорт” в Дупница. Това каза пред Радио „Фокус” – Кюстендил Красимир Георгиев, зам.-кмет на Община Дупница. Сумата е отпусната от Министерство на регионалното развитие и благоустройството, а средствата за проекта са по Оперативна програма „Региони в растеж”. „Цялото трасе ще бъде с подменен водопровод. Бяхме провели процедура по избор на изпълнител с подусловие – при осигурено финансиране, и парите са вече факт. Проблемът с водопреносната мрежа в общината е сериозен и сумата за тази дейност е добре дошла за Дупница”, каза Красимир Георгиев. Подмяната на водопровода, която ще започне следващата година, обхваща участъци от 7 улици в града. Община Дупница очаква финансиране и за подмяна на канализационната мрежа по тези улици.\r\nВенцеслав ИЛЧЕВ", "date": "2017.10.24", "title": "Кюстендил: 600 000 лева са отпуснати за подмяна на водопровода по улиците, включени в проекта „Интегриран градски транспорт” в Дупница"}
{"url": "http://www.focus-news.net/news/2017/10/24/2449952/reuters-ryanair-otlozhi-ogranicheniyata-varhu-rachniya-bagazh-do-yanuari.html", "text": "Ryanair съобщи, че ще отложи плановете си да ограничи ръчния багаж на неприоритетните пътници, предаде Reuters. Първоначално нискотарифната авиокомпания планираше промените да влязат в сила от следващата седмица, но ще отложи реализирането им до 15 януари, за да даде повече време на пътниците да се запознаят с промените. \r\nДосега на пътниците се позволяваше да носят две чанти със себе си като ръчен багаж, но от януари неприоритетните пътници ще могат да носят само една. Ограничението няма да важи за приоритетните пътници, заплатили допълнителна такса в размер от 5 до 6 евро. В същото време компанията ще намали таксите за чекиран багаж от 35 на 25 евро и ще увеличи максимално допустимото тегло на куфарите от 15 на 20 кг. Калина Жекова", "date": "2017.10.24", "title": "Reuters: Ryanair отложи ограниченията върху ръчния багаж до януари"}
{"url": "http://www.focus-news.net/news/2017/10/24/2449953/afp-partiyata-na-svobodata-na-avstriya-prie-pokanata-za-koalitsionni-pregovori-s-anp.html", "text": "Популистката „Партия на свободата на Австрия“ прие поканата за коалиционни преговори с Австрийската народна партия на 31-годишния Себастиан Курц, предава AFP.\r\n„Приехме поканата“, заяви лидерът на крайнодясната партия Хайнц-Кристиан Щрахе.\r\nПредложението, отправено от Курц по-рано във вторник, проправя пътя за завръщането на крайнодесните в управлението след близо две десетилетия. Последният път, когато „Партия на свободата на Австрия“ влезе в правителството на Австрия, беше през 2000 г., а тогавашният й лидер Йорг Хайдер похвали политиката на нацисткия лидер Адолф Хитлер по отношение на заетостта. Тереза Герова", "date": "2017.10.24", "title": "AFP: „Партията на свободата на Австрия“ прие поканата за коалиционни преговори с АНП"}
{"url": "http://www.focus-news.net/news/2017/10/24/2449954/pleven-nad-13-kg-kanabis-sa-otkriti-ot-politsiyata-v-neobitaem-vilen-imot-v-mestnostta-markova-mogila-2.html", "text": "Плевен. Над 13 кг канабис са открити от служители на  Управление полиция \"Койнаре\" при Районно управление на МВР-Червен бряг. Това съобщиха от пресцентъра на МВР. Вчера, докато криминалистите извършвали наблюдение на необитаем вилен имот в местността \"Маркова могила-2\" те забелязали 27-годишен мъж от Червен бряг, който прониква през прозорец на стая на втория етаж на сградата. При опит за задържане той успял да избяга. В хода на извършения оглед на вилата, на втория етаж в две помещения с обща площ около 35 кв.метра униформените открили  закачени за изсушаване стръкове със съцветия от зелена тревиста маса, със специфичен мирис на канабис. В помещението имало вентилаторна електрическа печка и вентилатор - в работещ режим. При продължилото претърсване са намерени и иззети 14 прозрачни самозалепващи се полиетиленови плика със суха, раздробена тревиста маса, везна, ролка  фолио, 9 прозрачни полиетиленови плика с фабрично монтиран клапан за вакуумиране и прахосмукачка. Общото открито количество съцветия е 9.5 кг. Извършено е претърсване и в съседна необитаема вила, където в помещение отново на втория етаж криминалистите открили закачени за изсушаване стръкове със съцветия от зелена тревиста маса, със специфичен мирис на канабис и с обща маса 3.5 кг. Случаят е докладван на прокурор. Продължават издирвателните и процесуално-следствени действия за доказване и документиране престъпната дейност на 27-годишния мъж. Образувано е досъдебно производство за престъпление по чл.354 „а“ от НК. Предстои изготвяне на физико-химическа експертиза с цел установяване точния състав на намерената тревиста маса. Работата продължава разследващ полицай.", "date": "2017.10.24", "title": "Плевен. Над 13 кг канабис са открити от полицията в необитаем вилен имот в местността \"Маркова могила-2\""}
{"url": "http://www.focus-news.net/news/2017/10/24/2449955/dha-dvama-turski-voynitsi-sa-raneni-pri-prestrelka-v-yugoiztochen-anadol.html", "text": "При престрелка по-рано днес в землището на околия Йомер на провинция Мардин между силите за сигурност и въоръжени бойци на Кюрдската работническа партия (ПКК)  са ранени двама турски войници, предаде информационната агенция Догу хабер ажансъ (ДХА). Ранените са изведени от района на сражението и настанени на лечение в държавна болница. Същевременно валийството обяви забрана за излизане на улицата в 12 населени места в района на престрелката, където силите за сигурност извършват претърсване на местността, пише още ДХА.. Георги Димов", "date": "2017.10.24", "title": "ДХА: Двама турски войници са ранени при престрелка в Югоизточен Анадол"}
{"url": "http://www.focus-news.net/news/2017/10/24/2449956/sadiyskata-kolegiya-na-vss-naznachi-polkovnik-genko-dragiev-za-zamestnik-predsedatel-na-voenno-apelativen-sad-sofiya.html", "text": "Съдийската колегия на Висшия съдебен съвет на основание чл. 168, ал. 2 от Закона за съдебната власт назначи полковник Генко Драгиев Драгиев – съдия във Военен съд – София, на длъжност „заместник на административния ръководител – заместник-председател“ на Военно-апелативен съд. Това съобщиха от пресцентъра на ВСС.\r\nПредложение за това е направено от полк. Димитър Фикиин – административен ръководител – председател на Военноапелативен съд – София.", "date": "2017.10.24", "title": "Съдийската колегия на ВСС назначи полковник Генко Драгиев за заместник-председател на Военно-апелативен съд - София"}
{"url": "http://www.focus-news.net/news/2017/10/24/2449957/haskovo-3600-kasa-tsigari-sa-otkriti-ot-politsiyata-na-rabotnoto-myasto-na-55-godishna-zhena-v-dimitrovgrad.html", "text": "Тютюн и цигари без бандерол конфискували при проверки полицаи от Димитровград и Симеоновград. 3600 къса са намерени при проверка на димитровградските криминалисти на 55-годишна жена. Това съобщиха от пресцентъра на МВР. Цигарите са иззети от работното й място, автомобил и последващо претърсване в дома й на улица „Гр. Кирков“. Образувано е досъдебно производство. 500 грама нарязан тютюн е иззето и от дом в квартал „Лагера“ в Симеоновград.  Предстои съставянето на акт по ЗАДС. Късовете цигари и нарязания тютюн са предадени с протоколи от собствениците си.", "date": "2017.10.24", "title": "Хасково: 3600 къса цигари са открити от полицията на работното място на 55-годишна жена в Димитровград"}
{"url": "http://www.focus-news.net/news/2017/10/24/2449958/prezidentat-rumen-radev-shte-provede-sreshta-s-ministar-predsedatelya-na-republika-koreya-li-nak-yon.html", "text": "На 25 октомври, сряда, от 15.30 часа държавният глава Румен Радев ще разговаря на „Дондуков“ 2 с министър-председателя на Република Корея Ли Нак-Йон, който ще бъде на посещение в България. Това съобщиха от прессекретариата на държавния глава.", "date": "2017.10.24", "title": "Президентът Румен Радев ще проведе среща с министър-председателя на Република Корея Ли Нак-Йон"}
{"url": "http://www.focus-news.net/news/2017/10/24/2449959/sport-aleksandar-lazarov-se-klasira-za-vtoriya-krag-na-turnira-v-antaliya.html", "text": "Александър Лазаров се класира за втория кръг на турнира на червени кортове в Анталия. Поставеният под номер пет в основната схема се наложи с 6:0, 6:2 над квалификанта от Бразилия Фелипе Алвеш в мач, продължил 59 минути.\r\nГабриел Донев, друг българин, който премина през квалификациите, започва участието си в надпреварата по-късно във вторник срещу Мике Урбания от Словения.", "date": "2017.10.24", "title": "Спорт: Александър Лазаров се класира за втория кръг на турнира в Анталия"}
{"url": "http://www.focus-news.net/news/2017/10/24/2449960/blagoevgrad-kmetat-na-gotse-delchev-vladimir-moskov-podpisa-dogovori-za-finansova-pomosht-na-proekti-po-programata-za-transgranichno-satrudnichestvo-s-gartsiya.html", "text": "Кметът на Община Гоце Делчев Владимир Москов подписа договори за безвъзмездна финансова помощ за изпълнение на проекти по Програмата за трансгранично сътрудничество ИНТЕРРЕГ V-A Гърция – България 2014 – 2020 г. Това съобщиха от пресцентъра на Община Гоце Делчев. Единият от проектите е \"Подобряване достъпа и качеството на здравните услуги в труднодостъпни и отдалечени населени места на трансграничния район на Община Гоце Делчев и Община Пагайо\". Общата цел на проекта е да подобри достъпа до качествени здравни услуги – първична медицинска/доболнична помощ в трансграничния регион чрез обновяване и оборудване на здравните служби в труднодостъпни и отдалечени райони. По проекта ще се извърши ремонт и оборудване на здравните служби в селата Лъжница и Брезница в община Гоце Делчев, както и две други в гръцката община – партньор по проекта. Ще бъде направен ремонт и оборудване на Общински Център по Телемедицина в гр. Гоце Делчев (България) и гр. Елефтеруполи (Гърция). Освен това ще се закупят 2 специализирани автомобили – мобилни станции за първична помощ. Резултатите от проекта ще бъдат изградена и функционираща система за телемедицина в първичната медицинска помощ в трансграничния регион осигуряваща обслужване на населението от отдалечените населени места. Друг важен резултат е, че цената на медицинските услуги ще бъде намалена. Общият одобрен бюджет на проекта е 917 042 евро, като бюджетът на община Гоце Делчев е 470 427.20 евро. Общата продължителност е 24 месеца.\r\nДругият проект \"Сертифициране на социални предприемачи в трансграничния регион\" предвижда създаване на общинско социално предприятие „ЦВЕТЕН ГРАД”. То ще предоставя възможности за заетост на лица, напускащи специализирани институции, както и трудова реализация на хора с увреждания или социално слаби лица на територията на Община Гоце Делчев. Проектът цели и развитието на нови професионални умения, трудови навици и професионална ориентираност, получаване на равен шанс на пазара на труда.\r\nЗа целта ще се изгради разсадник за оранжерийно производство на цветя и храсти, на територията на градския парк, в имотните граници на Младежки дом - гр. Гоце Делчев. Получените разсади ще се ползват за сезонно зацветяване на обществени площи. Видовете, които ще се отглеждат се използват в сегашната практика на зацветяване на обществените зелени площи. Партньори по проекта са Организацията SOS „Детски селища“ Гърция; Организация в подкрепа на хора в неравностойно положение „ТЕИ“ Кавала и Община Гоце Делчев. Общият бюджет на проекта е 615 978.32 евро, като бюджетът на община Гоце Делчев е 336 017.97 000 евро. Общата продължителност е 24 месеца.", "date": "2017.10.24", "title": "Благоевград: Кметът на Гоце Делчев Владимир Москов подписа договори за финансова помощ на проекти по Програмата за трансгранично сътрудничество с Гърция"}
{"url": "http://www.focus-news.net/news/2017/10/24/2449961/veliko-tarnovo-vazstanoveno-e-dvizhenieto-po-pat--3-byala-maslarevo-v-rayona-na-maslarevo.html", "text": "Възстановено е движението по път І-3 Бяла - Масларево, в района на Масларево. Това съобщиха от пресцентъра на Агенция \"Пътна инфраструктура\".", "date": "2017.10.24", "title": "Велико Търново: Възстановено е движението по път І-3 Бяла - Масларево, в района на Масларево"}
{"url": "http://www.focus-news.net/news/2017/10/24/2449962/sarajevo-times-premierat-na-balgariya-shte-napravi-ofitsialno-poseshtenie-v-bosna-i-hertsegovina.html", "text": "На 26 и 27 октомври премиерът на България Бойко Борисов ще направи официално посещение в Босна и Херцеговина, съобщава Sarajevo Times. Министър-председателят на Босна и Херцеговина Денис Звиздич и българският премиер ще се срещнат в Сараево в петък, 27 октомври, и ще обсъдят засилването на икономическото и регионалното сътрудничество, както и евроинтеграцията на Босна и Херцеговина. Борисов ще се срещне също с председателите на двете камари на босненския парламент и ще посети българския военен контингент в състава на EUFOR. Калина Жекова", "date": "2017.10.24", "title": "Sarajevo Times: Премиерът на България ще направи официално посещение в Босна и Херцеговина"}
{"url": "http://www.focus-news.net/news/2017/10/24/2449963/sofiya-izvarshitel-na-telefonna-izmama-e-privlechen-kato-obvinyaem-i-zadarzhan-s-postoyanna-myarka-v-etropole.html", "text": "Извършител на телефонна измама е привлечен като обвиняем и задържан с постоянна мярка. В Районно управление на МВР-Етрополе е образувано досъдебно производство срещу 22-годишния А. П. от русенското село Ветово, който след предварителен сговор с друго лице, представяйки се за служител от криминална полиция, в телефонни разговори е въвел в заблуждение 78-годишна жена от Етрополе, че трябва да съдейства за залавянето на телефонни измамници, причинявайки й имотна вреда на обща стойност 1 817.33 лв. Това съобщиха от пресцентъра на МВР. След активни оперативни и процесуално- следствени действия А. П. е привлечен в качеството на обвиняем и с прокурорско постановление му е наложена постоянна мярка за неотклонение „задържане под стража“.", "date": "2017.10.24", "title": "София: Извършител на телефонна измама е привлечен като обвиняем и задържан с постоянна мярка в Етрополе"}
{"url": "http://www.focus-news.net/news/2017/10/24/2449964/namalyava-se-administrativnata-tezhest-v-sferata-na-metrologichniya-kontrol-i-pri-prilaganeto-na-zakona-tehnicheskite-iziskvaniya-kam-produktite.html", "text": "Правителството одобри нормативни промени, с които намалява административната тежест в сферата на метрологичния контрол и при прилагането на Закона техническите изисквания към продуктите. Това съобщиха от правителствената информационна служба.\r\nПриети са изменения в Наредбата за реда за оправомощаване на лица за проверка на средства за измерване, които подлежат на метрологичен контрол. С тях се отменя изискването за предоставяне на удостоверение за актуално състояние за лицата, регистрирани по Търговския закон, или копие от нормативния акт за лицата, създадени от Министерския съвет или от друг държавен орган, при кандидатстване за оправомощаване за проверка на средства за измерване. По този начин се намалява броят на изискваните документи, опростява се процедурата по предоставяне на услугата и се намалява финансовата тежест чрез отпадане на необходимостта от предоставяне на документи на хартиен носител.\r\nС промени в нормативни актове по прилагането на Закона техническите изисквания към продуктите се дава възможност при заявяване на административна услуга заявителят да посочи единен идентификационен код и да не представя информация за обнародването в „Държавен вестник“ или копие от акта за създаването, когато лицето е създадено със закон или с акт на Министерския съвет. Отпада също задължението за представяне на копия от трудови договори на персонала, с които разполага заявителят. Премахва се изискването за предоставяне на удостоверения от съответните компетентни органи за парични задължения към държавата или към община. Държавната агенция за метрологичен и технически надзор ще извършва служебно справки за наличието или липсата на законовите изисквания, от чието доказване заявителите се освобождават. С измененията срокът за определяне на уникалните кодове на производители на плавателни съдове се намалява от един месец на четиринадесет дни.", "date": "2017.10.24", "title": "Намалява се административната тежест в сферата на метрологичния контрол и при прилагането на Закона техническите изисквания към продуктите"}
{"url": "http://www.focus-news.net/news/2017/10/24/2449965/varna-observatoriyata-nikolay-kopernik-organizira-konkurs-za-fantastichni-risunki-posveteni-na-proizvedeniyata-na-artar-klark.html", "text": "Народна астрономическа обсерватория и планетариум „Николай Коперник“ във Варна организира конкурс за фантастични рисунки, посветени на произведенията на Артър Клърк по повод 100-годишнината от рождението му. Това съобщиха за Радио „Фокус“ – Варна от обсерваторията. В конкурса могат да участват ученици от V до XII клас. Те ще бъдат разделени в няколко възрастови групи. Теми на рисунките мога да бъдат красиви космически обекти – планети, звезди, мъглявини, галактики, фантастични гледки – пейзажи от екзотични планети около далечни слънца, представа за бъдещето – летящи автомобили, фантастични машини, информационни устройства и средства за връзка. Участниците от възрастовата група V – VII клас могат да представят рисунки по дадените теми, не непременно обвързани с творчеството на Артър Клърк. Но предимство при оценяването ще имат рисунки, изобразяващи теми и моменти от произведенията на знаменития писател. За възрастовата група VIII – XII клас творбите трябва да са свързани с произведения или идеи на Артър Клърк, но в тях могат да се включват и лични идеи на авторите. Могат да се използват всякакви материали по избор на участниците – цветни бои, моливи, пастели и др. Могат да участват и компютърни рисунки. Крайният срок за предаване на рисунките в Народна астрономическа обсерватория и планетариум „Николай Коперник“ е 11 декември, а откриването на изложбата и награждаването на най-добрите участници от различните възрастови групи ще се състои на 18 декември.\r\nНа 16 декември 2017 г. се навършват 100 години от рождението на Артър Кларк – знаменит английски писател фантаст, популяризатор на науката, учен, изобретател и подводен археолог, наричан от съвременниците си пророк на космическата ера. Невероятните светове и приключения, описани в неговите произведения, както и прозренията му за бъдещето, особено бъдещето на космонавтиката, вълнуват въображението ни десетилетия наред. Някои от неговите конструктивни идеи, като например създаването на системи от спътници за комуникационни цели и най-вече – използването на геостационарни спътници, вече са превърнати в реалност. Други може би ще се осъществят в бъдещето.\r\nМарияна ВАЛЕНТИНОВА", "date": "2017.10.24", "title": "Варна: Обсерваторията „Николай Коперник“ организира конкурс за фантастични рисунки, посветени на произведенията на Артър Клърк"}
{"url": "http://www.focus-news.net/news/2017/10/24/2449966/deutsche-welle-volfgang-shoyble-be-izbran-za-predsedatel-na-noviya-bundestag.html", "text": "В рамките на учредителното събрание на новия федерален парламент на Германия Волфганг Шойбле бе избран за председател на Бундестага в Берлин, предава Deutsche Welle. За кандидатурата на досегашния федерален министър на финансите, издигната от Съюза (ХДС/ХСС), гласуваха 501 депутати. „Против“ се изказаха 173-ма от народните депутати, 30 други се въздържаха от гласуване.\r\nПървото заседание на 19-тия парламент на ФРГ откри свободният демократ Херман Отто Золмс, който е депутатът с най-голям стаж в Бундестага след Шойбле. Тереза Герова", "date": "2017.10.24", "title": "Deutsche Welle: Волфганг Шойбле бе избран за председател на новия Бундестаг"}
{"url": "http://www.focus-news.net/news/2017/10/24/2449967/burgas-850-dushi-izpolzvat-uslugite-na-domashniya-sotsialen-patronazh.html", "text": "850 души използват услугите на Домашен социален патронаж - Бургас. Това съобщи за Радио „Фокус“ управителят на социалния патронаж Лилия Димитрова. Тя добави, че всеки, който е пенсионер над 60-годишна възраст, има право да ползва услуга. Последната включва доставка на топла храна в дома на потребителите в обедните часове всеки ден, като в петък се доставя храна и за събота. „Освен това извършваме санитарно обслужване на потребителите, заявили желание да ползват тази услуга. Санитарното обслужване се състои в почистване на помещението, което обитава потребителят като стая, коридор, кухня, баня, тоалетна, като хигиенните материали се осигуряват от потребителя, а самата услуга не се заплаща. Санитарките в рамките на този час могат да направят и покупки на хранителни стоки от първа необходимост, могат да платят сметки за електрическа и топлинна енергия, вода или телефон“, каза още Димитрова. Друга дейност на Домашния социален патронаж е помощ в общуването и поддържане на социални контакти, взаимодействие при социални, здравни и други институции, действия за снабдяване с необходими технически средства за болни и за хора с увреждания. Социалната институция предоставя и услугата „Личен асистент“, която се заплаща от потребителите. Таксата е съобразена с доходите им и почасовото обслужване, което е регламентирано в Наредбата за местни данъци и такси. Освен град Бургас със съответните квартали, Домашен социален патронаж обслужва и новите квартали „Черно море“, „Рудник“, „Сарафово“, „Лозово“, „Долно Езерово“, „Горно Езерово“, „Ветрен“, „Банево“, „Минерални бани“ и „Крайморие“. Обслужват се и селата Равнец, Братово, Маринка, Димчево и Твърдица. Храната се приготвя по три диети, а за втора година се предлага и вегетарианско меню.\r\nМария РУСЕВА", "date": "2017.10.24", "title": "Бургас: 850 души използват услугите на Домашния социален патронаж"}
{"url": "http://www.focus-news.net/news/2017/10/24/2449968/naredbata-za-bezopasnost-na-zapalkite-se-zamenya-ot-ofitsialen-evropeyski-standart.html", "text": "Правителството отмени Наредбата за безопасност на запалките. Това съобщиха от правителствената информационна служба. Отмяната се налага поради приемането на официален европейски стандарт за безопасност на запалките, който е въведен като хармонизиран европейски стандарт – БДС EN 13869:2016 - „Запалки. Изисквания за безопасност на запалки спрямо деца. Изисквания за безопасност и методи на изпитване“. Целта е недопускане на двоен режим в съществуващите нормативни изисквания, прилагани при доказване безопасността на пусканите и предлагани на пазара запалки и намаляване на административната тежест за икономическите оператори.", "date": "2017.10.24", "title": "Наредбата за безопасност на запалките се заменя от официален европейски стандарт"}
{"url": "http://www.focus-news.net/news/2017/10/24/2449969/dha-mevlyut-chavushoglu-dogodina-zapadnite-turisti-shte-zaleyat-turtsiya.html", "text": "Министърът на външните работи Мевлют Чавушоглу присъства на туристическо мероприятие в град Анталия и начерта оптимистична перспектива за бъдещето на турския туризъм, предаде информационната агенция Догу хабер ажансъ (ДХА). „Следващата година ще има голямо увеличение на идващите у нас туристи от Германия; от всички места на Европа. Вече има бум в заявките; европейците искат да се върнат отново в Турция. … Техните правителства може и да имат някои различия и проблеми с нашата страна. Ние казваме – нека по пътя на диалога да ги преодолеем. Ние искаме да знаете, че полагаме искрени усилия по този въпрос. Политиците обаче – особено когато има някакъв проблем – трябва да се въздържат от стъпки, с които наказват техните собствени граждани; т.е. цивилното население…”, посочва още Мевлют Чавушоглу,\t цитиран от ДХА.Георги Димов", "date": "2017.10.24", "title": "ДХА: Мевлют Чавушоглу: Догодина западните туристи ще залеят Турция"}
{"url": "http://www.focus-news.net/news/2017/10/24/2449970/silistra-v-ou-hristo-botev-v-alfatar-se-otkri-moderniziran-kabinet-po-angliyski-ezik.html", "text": "Вчера в ОУ „Христо Ботев“- гр. Алфатар се откри модернизиран кабинет по английски език, съобщиха от пресцентъра на Община Алфатар. Обновяването на кабинета стана възможно благодарение на събраните през туристическия сезон средства от дарения от австралийската туристическа фирма “SCENIC“, туроператорска фирма „А.Н.Балкантурс“ЕООД - гр.Русе и “Еmerald Sky”, със съдействието на Теодор Белев, Янка Господинова - кмет на община Алфатар, Желяна Донева – председател на Обществения съвет при Основно училище „Христо Ботев“, гр. Алфатар и Янка Ваникова – директор на ОУ „Христо Ботев“- гр. Алфатар.\r\nСпециален гост на откриването на кабинета беше Алтимир Адамов - народен представител от 44-то Народно събрание, Янка Господинова - кмет на община Алфатар, Желяна Донева – зам.-кмет и председател на Обществен съвет, Стефка Жекова - секретар на община Алфатар, учители и ученици от ОУ „Христо Ботев“ - гр. Алфатар.\r\nУченици от Основно училище „Христо Ботев“, град Алфатар поздравиха участниците в откриването на новия кабинет по английски език с кратка литературно-музикална програма.\r\nИнвестицията е на стойност 10 600 лв. Основното училище е единственото в област Силистра, което е включено, като туристическа дестинация в програмата на община Алфатар и посреща туристи през целия туристически сезон.", "date": "2017.10.24", "title": "Силистра: В ОУ „Христо Ботев“ в Алфатар се откри модернизиран кабинет по английски език"}
{"url": "http://www.focus-news.net/news/2017/10/24/2449971/odobreni-sa-dopalnitelni-razhodi-i-transferi-za-blizo-55-mln-lv.html", "text": "Правителството одобри допълнителни разходи/трансфери в общ размер на 5 496 хил. лв. Това съобщиха от правителствената информационна служба. За дължими плащания към бенефициенти по влезли в сила съдебни решения за отменени финансови корекции от програмен период 2007-2013 г. в размер на 5 316 хил. лв., се предвиждат промени по бюджетите на Министерството на регионалното развитие и благоустройство – 3 908 хил. лв., на Министерството на икономиката – 179 хил. лв., на Министерството на околната среда и водите – 607 хил. лв., на Министерството на труда и социалната политика – 296 хил. лв. и на Министерството на транспорта, информационните технологии и съобщенията – 326 хил. лв.\r\nОдобряват се допълнителни разходи по бюджета на Министерството на младежта и спорта за 2017 г. в размер на 30 хил. лв. за подготовка на състезателите от националния отбор по самбо във връзка с участието им в предстоящото Световно първенство по самбо от 9 до 13 ноември в Сочи, Русия. \r\nПо бюджета на община Казанлък за дейности, свързани с благоустрояване, паркоустрояване и зацветяване на централната градска част на гр. Шипка, се предвиждат средства в размер на 150 хил. лв.\r\nСредствата се предоставят за сметка на преструктуриране на разходи и/или трансфери по централния бюджет за 2017 г.", "date": "2017.10.24", "title": "Одобрени са допълнителни разходи и трансфери за близо 5,5 млн. лв."}
{"url": "http://www.focus-news.net/news/2017/10/24/2449972/zam-ministar-valentin-yovev-do-pet-godini-tryabva-da-bade-gotova-kadastralnata-karta-na-tsyalata-strana.html", "text": "До пет години трябва да бъде готова окончателно кадастралната карта на цялата страна и това е един от приоритетите в работата на Министерството на регионалното развитие и благоустройството (МРРБ). Работи се усилено по преобразуването на картите на възстановената собственост и на земеразделителните планове на кадастрални карти, предстои изчистването на т. нар. явни и фактически грешки, които са най-много в линейните обекти в зоните около урбанизираните територии, където граничат със земеделските земи. Това каза заместник-министърът на регионалното развитие и благоустройството Валентин Йовев, който участва в бизнес дискусията „Property, идеи & инвестиции“, съобщиха от пресцентъра на МРРБ. По думите му, сред основните задачи в тази насока е и надграждането на кадастралните карти със специализирани карти за редица територии в страната, като например за свлачищните райони. „Такива са картите по черноморското крайбрежие, които вече направихме, обясни Йовев и подчерта, че със специализираните карти гражданите ще имат достъп до повече допълнителна информация. \r\nЗаместник-министърът участва във Форум “Property, идеи & инвестиции“ в столицата. На събитието Валентин Йовев призова представителите на местната власт за по-голяма инициативност по отношение електронния достъп до услуги за гражданите, давайки за пример електронната и общодостъпна вече кадастрална карта, предоставяна от Агенцията по геодезия, картография и кадастър. Той съобщи още, че вече има разговори с почти всички общини в страната за откриване на офиси за обслужване на граждани с кадастрална информация, за улеснение на населението и бизнеса. \r\nПо време на форума заместник-регионалният министър потвърди активната подкрепа, която МРРБ оказва на общините, осигурявайки финансов ресурс за изработването на общи устройствени планове. „Само за тази година, от месец май до октомври, са извършени и са в процес на извършване финансови трансфери към общините в размер на 1 036 345 лв.“, обясни Йовев. \r\n„В посока подобряване на жилищната среда в регионите, от една страна, и на бизнес климата по места, от друга, е и новата Национална жилищна стратегия 2017-2030, която се разработва в момента“, подчерта заместник-министърът и коментира, че новата стратегия има за цел, на базата на анализ и проучвания за състоянието и потребностите на жилищния сектор в България, да бъде разработен нов „работещ“ модел на българската жилищна система, в който да бъде намерено решение на някои основни проблеми, като например остарелия и неподдържан жилищен фонд, нуждаещ се от системен ремонт и обновяване; рискът от конструктивни проблеми в част от сградния фонд; високата енергоемкост на съществуващия сграден фонд; ниския комфорт и нездравословни условия на обитаване и други. „Разработваната в момента жилищна стратегия ще съдържа цялостен пакет от цели на държавната жилищна политика, средствата за постигането им и отговорностите на заинтересованите страни – гражданите, държавата, общините, частния и неправителствения сектори“, коментира заместник-министърът и съобщи, че се очаква окончателният проект на Стратегията да бъде завършен до края на ноември тази година.", "date": "2017.10.24", "title": "Зам.-министър Валентин Йовев: До пет години трябва да бъде готова кадастралната карта на цялата страна"}
{"url": "http://www.focus-news.net/news/2017/10/24/2449973/mladezhi-ot-tri-grada-rabotyat-po-proekt-za-balgarskoto-predsedatelstvo-na-es.html", "text": "Младежките общински съвети от Сливен, Стара Загора и Бургас работят по проект, „180 дни Euфория“, посветен на бъдещото Председателство на България. Това съобщи пред Радио „Фокус“ – Сливен координаторът на проекта Анелия Иванова. Проектът е с продължителност 180 дни. През това време младежите ще се опитват да защитят положителния облик на страната ни. Проектът цели да покаже на младите, че те са част от процеса на формиране и реформиране на политики. Проектът е в изпълнение на Дейност 2 „Младежки кампании и инициативи”, с финансовата подкрепа на Националната програма за младежта на Министерството на младежта и спорта с кандидатстващата организация СНЦ „Възрожденска столица”.  Проектът е иницииран от Младежки общински съвет – Сливен. Първите дейности бяха информационни срещи в трите областни центъра и избор на „еврокомисари”. Проведен е и семинар с участието на 27 младежи от младежките общински съвети. Предстоят още  срещи-семинари на „еврокомисарите” с младежи от малките населени места в трите области и провеждане на събития, свързани с Председателството в областните центрове.", "date": "2017.10.24", "title": "Младежи от три града работят по проект за българското Председателство на ЕС"}
{"url": "http://www.focus-news.net/news/2017/10/24/2449974/evrodeputatat-andrey-novakov-pred-transportniya-komisar-direktivata-za-komandirovanite-rabotnitsi-tryabva-da-izklyuchva-tovarniya-transport-do-reshavaneto-na-problemite-koito-sazdava.html", "text": "Директивата за командированите работници не бива да обхваща заетите в транспортния сектор, докато не бъдат създадени условия и подходяща инфраструктура за това. Такава позиция изрази евродепутатът (ГЕРБ/ЕНП) Андрей Новаков при срещата си с еврокомисаря по транспорт Виолета Булц, съобщиха от пресцентъра на ПП ГЕРБ. \r\nПо време на разговора, Новаков представи притесненията, които българските превозвачи имат по отношение на планираните законодателни промени в сектора. \r\nСпоред Новаков, задължението транспортните компании да предоставят хотелско настаняване за водачите  и престой на камионите на охраняеми паркинги не може да бъде приложено, докато такава инфраструктура не бъде създадена и гарантирана навсякъде по международните транспортни коридори. \r\nЕвродепутатът подчерта, че настоява за изграждането на такава допълнителната инфраструктура да се случва само с европейски средства към вече съществуващия бюджет на страните членки. Транспортният бранш в България е един от най-бързо развиващите се в страната, с принос към повишената заетост и икономическия ръст, което изисква внимателен подход в регулациите за него и избягване на натоварване с излишна бюрокрация. \r\nВ рамките на срещата стана ясно още, че е необходим много по-задълбочен граждански диалог от страна на Европейската комисия както с фирмите-превозвачи, така и със синдикалните организации на заетите в тях, с цел да бъдат изяснени детайлите около предложенията в новия законодателен пакет „Мобилност“. \r\nОт своя страна, Комисар Булц поясни, че остава отворена за нови предложения от страна на заинтересованите страни за допълнително подобряване на предложените промени в пакет „Мобилност“.", "date": "2017.10.24", "title": "Евродепутатът Андрей Новаков пред транспортния комисар: Директивата за командированите работници трябва да изключва товарния транспорт до решаването на проблемите, които създава"}
{"url": "http://www.focus-news.net/news/2017/10/24/2449975/kyustendil-diskusiya-na-tema-mladite-i-obrazovanieto-shte-se-provede-v-dupnitsa.html", "text": "Дискусия на тема „Младите и образованието” ще се проведе в Дупница. Това каза пред Радио „Фокус” – Кюстендил Емил Гущеров, председател на Общински съвет – Дупница. По думите му дискусията ще се проведе на 30 октомври от 14.00 часа в заседателната зала на Община Дупница. „Ще дискутираме проблемите в образованието, ще говорим за средните училища, Общинския съвет с каквото може да помогне с някои решения. Скоро имаше инвестиционни намерения, но съответните специалисти в сферата на индустрията, на които им трябваха стругари, фрезисти, се оказа, че има недостатъчен брой”, каза Емил Гущеров. По думите му това е една стъпка, която се прави за бъдещето на Дупница, защото целта е младите да се развиват в Дупница и да останат да живеят в града.\r\nВенцеслав ИЛЧЕВ", "date": "2017.10.24", "title": "Кюстендил: Дискусия на тема „Младите и образованието” ще се проведе в Дупница"}
{"url": "http://www.focus-news.net/news/2017/10/24/2449976/inzh-ivan-ivanov-inspektsiya-po-truda-varna-uvelichava-se-interesat-kam-naemaneto-na-nepalnoletni-litsa-v-turizma-prez-letniya-sezon.html", "text": "Поради липса на квалифицирани кадри през изминалия летен туристически сезон се забеляза тенденция за увеличаване на интереса към наемането на непълнолетни лица. Това каза в интервю за Радио „Фокус“ – Варна инж. Иван Иванов, директор на Дирекция „Инспекция по труда“ – Варна. Той посочи, че разрешенията за работа на непълнолетни, които е издала Дирекция „Инспекция по труда“ – Варна през деветте месеца на 2017 година, са 955 броя. Ръстът спрямо 2016 година е 350 повече издадени разрешения. „Работодатели наемаха персонал от трети държави – най-често от Руската федерация, Украйна“, заяви инж. Иван Иванов.\r\nМарияна ВАЛЕНТИНОВА", "date": "2017.10.24", "title": "Инж. Иван Иванов, Инспекция по труда – Варна: Увеличава се интересът към наемането на непълнолетни лица в туризма през летния сезон"}
{"url": "http://www.focus-news.net/news/2017/10/24/2449977/na-25-oktomvri-shte-badat-vracheni-40-stipendii-na-novi-studenti-ot-blagotvoritelnata-kauza-steniskanabala-sezon-2017.html", "text": "На 25 октомври ще бъдат връчени 40 стипендии на нови студенти от благотворителната кауза #steniskanabala, сезон 2017. Те току-що завършиха средното си образование и са бенефициентите по програмата тази година. Това съобщиха от пресцентъра на БЧК.\r\nВ събитието ще участват и Ансамбълът по художествена гимнастика, певецът Venzy и влогърът Крие Захариев, които се застъпваха за благотворителната кауза в полза образованието във ВУЗ на абитуриенти сираци през 2017-та.\r\nВръчването на стипендиите ще се състои на 25 октомври, сряда, в 15.30 часа в пространството за култура „ЕТО“, бул. „Христо Ботев\" 95.", "date": "2017.10.24", "title": "На 25 октомври ще бъдат връчени 40 стипендии на нови студенти от благотворителната кауза #steniskanabala, сезон 2017"}
{"url": "http://www.focus-news.net/news/2017/10/24/2449978/za-mesets-babh-sastavi-28-akta-pri-proverki-v-detski-gradini-i-uchilishta.html", "text": "Българска агенция по безопасност на храните състави 28 Акта за установяване на административно нарушение и издаде 136 Предписания при извършени 2705 проверки в хранителни блокове към детски ясли, детски градини, детски кухни-майки и училищни столове и бюфети на територията на цялата страна. Засиленият контрол се провежда във връзка с началото на учебната година, като целта му е проверка на съответствието на обектите с изискванията на действащото законодателство. Това съобщиха от пресцентъра на БАБХ.\r\nПри извършените инспекции са констатирани нарушения свързани с несъответствия по сградов фонд и оборудване, некоректни и нередовно водени записи по Системите за управление на безопасността на храните (СУБХ), наличие на храни, които не отговарят на Наредба №9/2011г. за специфичните изисквания и качество на храните, предлагани в детските заведения, училищни столове и обекти за търговия на дребно на територията на училища и на детските заведения, предлагане на храни с изтекъл срок на годност или без документи за произход, както и липса на регистрация по чл. 12 от Закона за храните.\r\nВ резултат на проверките са възбранени и насочени за унищожаване над 24 литра прясно мляко 155 яйца и над 70 кг храни, от които 13 кг продукт от птиче месо със съдържание на соев протеин и консерванти, близо 1 кг кашкавал, който не е произведен по БДС, както и 850 г замразена риба с изтекъл срок на годност и над 18 кг бисквити  в несъответствие с изискванията на Наредба 9/2011г..", "date": "2017.10.24", "title": "За месец БАБХ състави 28 акта при проверки в детски градини и училища"}
{"url": "http://www.focus-news.net/news/2017/10/24/2449979/blagoevgrad-s-bogata-kulturna-programa-v-simitli-shte-bade-otbelyazana-evropeyskata-nosht-na-teatrite-na-4-noemvri.html", "text": "За трети път Симитли ще се включи в инициативата Европейска нощ на театрите. Това съобщиха за Радио „Фокус“ – Пирин от отдел „Култура“ към Общината. На 4 ноември Община Симитли, Читалище „Св. Климент Охридски“ и Драматичен театър „проф. Енчо Халачев“ ще участват в проявите за популяризиране на театралното изкуство с 5 постановки и едно представяне на книга. Целодневният маратон на Драматичен театър „Проф. Енчо Халачев“ включва няколко постановки. В 10.00 часа ще се играе представлението ,,Новите дрехи на царя“ в Читалище „Св. Климент Охридски“. В 16.00 часа започва ,,Аладин и вълшебната лампа“ в Читалище „Св. Климент Охридски“. В 17.00 часа е началото на постановката ,,Вариации по Чехов“ в Читалище „Св. Климент Охридски“. От 18.00 часа започва представянето на книгата на Йонка Илиева ,,Укротена Не Докрай“ в Читалище „Св. Климент Охридски“. В 19.00 часа ще бъде представена постановката ,,Ромео и Жулиета“ в Читалище „Св. Климент Охридски“, а в 21.00 часа - #Никиговори за Музика! Stand UP Comedy Show. Входът за всички представления е свободен.\r\nЛивия НИНОВА", "date": "2017.10.24", "title": "Благоевград: С богата културна програма в Симитли ще бъде отбелязана Европейската нощ на театрите на 4 ноември"}
{"url": "http://www.focus-news.net/news/2017/10/24/2449980/sliven-politsiyata-izdirva-17-godishniya-chavdar-milenov-minev.html", "text": "РУ-Сливен издирва 17-годишния Чавдар Миленов Минев, съобщиха от пресцентъра на ОДМВР - Сливен. Той е напуснал дома си на 22 октомври около 04,30 часа и оттогава е в неизвестност. Момчето е високо, с кестенява коса и белег над лявата вежда.\r\nПолицията призовава всички, които имат информация за момчето, да се свържат с най-близкото поделение на МВР или на телефон 112.", "date": "2017.10.24", "title": "Сливен: Полицията издирва 17-годишния Чавдар Миленов Минев"}
{"url": "http://www.focus-news.net/news/2017/10/24/2449981/afp-osman-kavala-e-bil-zadarzhan-vav-vrazka-s-razsledvane-za-koruptsiya-ot-2013-g.html", "text": "Бизнесменът и правозащитник Осман Кавала е бил задържан във връзка с разследване за корупция от 2013 г., предаде AFP, като се позова на турските медии. \r\nПо информация на агенция Доган, Кавала е бил арестуван в рамките на разследването по обвинения за корупция от 2013 г., свързано с незаконна търговия на злато с Иран. То бе фокусирано върху вътрешния кръг на президента Реджеп Тайип Ердоган, който по това време заемаше поста премиер. Тогава Ердоган осъди скандала, като заяви, че това е „мръсен“ заговор, организиран от  отколешния му враг - ислямския проповедник Фетхуллах Гюлен, целящ да свали правителството. Скандалът повлече след себе си оставката на трима министри. \r\nПравителството на Ердоган е върнало случая за разследване. По информация на агенцията, Метин Топуз – служител в американското консулство в Истанбул, е разследван във връзка със същия случай. Задържането на Топуз доведе до влошаване на отношенията между САЩ и Турция и прекратяване на визовите услуги. Калина Жекова", "date": "2017.10.24", "title": "AFP: Осман Кавала е бил задържан във връзка с разследване за корупция от 2013 г."}
{"url": "http://www.focus-news.net/news/2017/10/24/2449982/za-ratifikatsiya-e-predlozheno-prisaedinyavaneto-na-balgariya-kam-organizatsiyata-za-evropeysko-publichno-pravo.html", "text": "Правителството одобри и предлага на Народното събрание да ратифицира подписаното през декември м. г. Споразумение за учредяване и Устава на Организацията за европейско публично право. Това съобщиха от правителствената информационна служба. Организацията е учредена в Атина през 2007 г. и в нея членуват редица европейски държави, включително членки на Европейския съюз. Целите й са да разпространява познания в областта на публичното право и управлението. С присъединяването си към нея България очаква да получи експертиза в сферата на правосъдието, както и експертна помощ във връзка с предстоящото председателство на Съвета на ЕС. Членството в организацията ще създаде основа за бъдещо сътрудничество в приоритетни области като реформата в съдебната система, електронното правосъдие и юридическото образование.", "date": "2017.10.24", "title": "За ратификация е предложено присъединяването на България към Организацията за европейско публично право"}
{"url": "http://www.focus-news.net/news/2017/10/24/2449983/sliven-prokuraturata-predade-na-sad-lekar-podsadim-za-prichinyavane-smart-po-nepredpazlivost.html", "text": "Окръжна прокуратура – Сливен предаде на съд В. П. - лекар (хирург-оператор), съобщиха от пресцентъра на Окръжната прокуратура. Той е подсъдим за това, че поради немарливо изпълнение на правно-регламентирана дейност – упражняване на лекарска професия, представляваща източник на повишена опасност, е нарушил правилата на Медицински стандарт. В. П. не оказал своевременно качествена медицинска дейност и осъществил действия, довели до увреда здравето и живота на Красимира С., (на 46 години, от с. Сотиря, общ. Сливен). Лекарят не е извадил незабавно медицинското изделие троакар, за да провери причината за непълноценното му действие, а е продължил натиска, с което е наранил лявата обща хълбочна артерия, не е направил всичко необходимо за оперативното възстановяване на целостта на стената на артерията и е допуснал продължаване кръвозагубата от наранения съд, в резултат на което е последвала масивна кръвозагуба, довела до развитие на ДИК-синдром, с което е причинил смъртта на жената, настъпила на 22.03.2013 г..\r\nОкръжен съд – Сливен е насрочил заседанието си за 25 октомври 2017г.", "date": "2017.10.24", "title": "Сливен: Прокуратурата предаде на съд лекар, подсъдим за причиняване смърт по непредпазливост"}
{"url": "http://www.focus-news.net/news/2017/10/24/2449984/valentina-chikova-stava-chlen-na-upravitelniya-savet-na-srebarniya-fond.html", "text": "Правителството направи промяна в състава на управителния съвет на Държавния фонд за гарантиране устойчивост на държавната пенсионна система (Сребърен фонд). Тя се налага от назначаването на заместник-министъра на труда и социалната политика Ивайло Иванов и досегашен член на УС на ДФГУПС за управител на Националния осигурителен институт. На мястото му в УС на Сребърния фонд е назначена Валентина Чикова – началник на политическия кабинет на министъра на труда и социалната политика. Това съобщиха от правителствената информационна служба. Съгласно Закона за ДФГУПС, ръководството на Сребърния фонд се осъществява от управителен съвет, който се състои от председател и осем членове. Министърът на финансите и министърът на труда и социалната политика участват по право в УС и са съответно председател и заместник-председател.", "date": "2017.10.24", "title": "Валентина Чикова става член на Управителния съвет на Сребърния фонд"}
{"url": "http://www.focus-news.net/news/2017/10/24/2449985/dzhumhuriet-turtsiya-politsiyata-izvarshi-obisk-v-obshtinna-na-upravlyavashtata-partiya-izze-diskove-ot-kompyutrite-i-zadarzha-edin-sluzhitel.html", "text": "„Турската полиция извърши изненадващ обиск на  община Атакум - околийски център в черноморската провинция Самсун, чийто кмет е от управляващата Партия на справедливостта и развитието (ПСР) пише вестник „Джумхуриет”. Полицията е иззела харддискове от някои компютри и е задължала служител с инициали А. Б. Задържаният е бил директор на информационната система на общината и е назначен с изричното одобрение на кмета Исхак Ташчъ, избран с листата на ПСР. Задържането е в рамките на разследване на дейността на т.нар. „Терористична организация на гюленистите/Паралелна държавна структура” (ФЕТО/ПДС) обяснява още „Джумхуриет”. Георги Димов", "date": "2017.10.24", "title": "„Джумхуриет”: Турция: Полицията извърши обиск в общинна на управляващата партия, иззе дискове от компютрите и задържа един служител"}
{"url": "http://www.focus-news.net/news/2017/10/24/2449986/evropeyska-integratsiya-regionalno-satrudnichestvo-i-svarzanost-na-zapadnite-balkani-prinosat-na-balgarskoto-predsedatelstvo-e-temata-na-diskusiya-v-narodnoto-sabranie-na-25-oktomvri.html", "text": "„Европейска интеграция, регионално сътрудничество и свързаност на Западните Балкани – приносът на Българското председателство“ е темата на дискусия, която организират на 25 октомври парламентарните комисии по европейски въпроси и контрол на европейските фондове и по външна политика. Това съобщиха от пресцентъра на Народното събрание.\r\nФорумът, който ще бъде излъчван в интернет чрез интернет страницата на Народното събрание, ще започне в 14.30 часа в зала „Изток” на парламента. \r\nЗаместник министър-председателят по правосъдната реформа и министър на външните работи Екатерина Захариева ще участва в първата част на обсъждането, което е на тема „Бъдещето на Западните Балкани в ЕС - приоритет в дневния ред на Българското председателство“. За „Проекти и инициативи за задълбочаване на регионалното сътрудничество и подобряване на свързаността (транспортна, комуникационна, инфраструктурна и енергийна) в Югоизточна Европа – роля и участие на България“ в дискусията ще представят информация представители на Министерството на регионалното развитие и благоустройството, Министерството на транспорта, информационните технологии и съобщенията, Министерството на енергетиката.", "date": "2017.10.24", "title": "„Европейска интеграция, регионално сътрудничество и свързаност на Западните Балкани – приносът на Българското председателство“ е темата на дискусия в Народното събрание на 25 октомври"}
{"url": "http://www.focus-news.net/news/2017/10/24/2449987/gencho-genchev-kmet-na-svishtov-gancho-lambev-vinagi-e-otklikval-na-nuzhdite-na-obshtinata-i-zasluzhava-nagradata-obshtinski-daritel.html", "text": "Ганчо Ламбев винаги е откликвал на нуждите на Община Свищов. Това каза в интервю за предаването „Добре дошли в Свищов“ на Радио „Фокус“ – Велико Търново кметът Генчо Генчев, по повод връчената награда „Общински дарител“ на председателя на кооперацията в село Царевец. Той отбеляза, че Ганчо Ламбев е помагал на общинското ръководство, и в хубави, и в трудни моменти. „Както знаем всяко едно мероприятие, всяко едно действие на общинското ръководство е свързано с подадена ръка. Свищов се слави със своите дарители. Ето че след толкова годините, дарителството продължава. Именно г-н Ганчо Ламбев винаги откликва на нуждите, както на населените места, и най-вече на село Царевец, което е част от нашата община, така и на нуждите на Община Свищов. Той е помагал в различни сфери, за което изключително много му благодаря. Това високо отличие е признание от цялата общност, както от Община Свищов, така и от Националното сдружение на общините. Той го заслужава“, посочи кметът. Той добави, че кооперацията в село Царевец има 20-годишна история. За тези години тя е помагала и продължава да помага на жителите както на село Царевец, така и на Община Свищов. „Аз вярвам, че г-н Ламбев не се е борил за награда. Както се казва, когато човек създаде малко топлина и стопли някое сърце, тогава чувства удовлетворение. Той е помагал на своите съселяни и на Общината с различни инициативи. Много пъти сме разчитали на неговата подкрепа при изпадането в кризисни и бедствени ситуации в зимните периоди. Той е изключително широко скроена личност, която откликва абсолютно на всякакви молби. Той скромничи за себе си, но ние изказваме своята благодарност към него и към всички спомоществователи и дарители, които в трудни моменти подават своята добра ръка, за да се случат все по-хубави неща за нашия град и за нашата община“, каза Генчо Генчев.\r\nНадежда КРЪСТЕВА", "date": "2017.10.24", "title": "Генчо Генчев, кмет на Свищов: Ганчо Ламбев винаги е откликвал на нуждите на Общината и заслужава наградата „Общински дарител“"}
{"url": "http://www.focus-news.net/news/2017/10/24/2449988/ministarat-na-otbranata-krasimir-karakachanov-shte-napravi-izyavlenie-za-mediite.html", "text": "Министърът на отбраната Красимир Каракачанов ще даде изявления в Министерството на отбраната по повод тренировъчните полети на авиобаза Граф Игнатиево, съобщиха от пресцентъра на министерството.\r\nИзявлението ще бъде в 17.00 часа при парадния вход на Министерството на отбраната.", "date": "2017.10.24", "title": "Министърът на отбраната Красимир Каракачанов ще направи изявление за медиите"}
{"url": "http://www.focus-news.net/news/2017/10/24/2449989/sliven-zadarzhani-sa-dvama-mazhe-izvarshili-krazhba-na-darva-za-ogrev-kato-nanesli-poboy-na-sobstvenitsite.html", "text": "Окръжна прокуратура – Сливен задържа за 72 ч. Жеко Г. (на 18г.) и Петър Й. (на 25г.), съобщиха от пресцентъра на Окръжната прокуратура. Двамата са привлечени като обвиняеми за това, че на 20 октомври в гр. Шивачево, общ. Твърдица, в съучастие по между си като съизвършители, извършили кражба на дърва за огрев, собственост на мъж и жена, като заварени на местопроизшествието употребили сила (нанесли побой на собствениците на дървата), за да запазят откраднатите вещи.\r\nПо отношение Петър Й. е налице различна правна квалификация, тъй като той е извършил деянието в условията на опасен рецидив. Предстои Окръжна прокуратура – Сливен да внесе в съда искане за определяне на постоянна мярка за неотклонение  „задържане под стража“ спрямо обвиняемите.", "date": "2017.10.24", "title": "Сливен: Задържани са двама мъже, извършили кражба на дърва за огрев, като нанесли побой на собствениците"}
{"url": "http://www.focus-news.net/news/2017/10/24/2449990/veliko-tarnovo-s-nov-proekt-shte-badat-podobreni-usloviyata-na-trud-v-spetsializiranata-kardiologichna-bolnitsa-v-grada.html", "text": "В Специализираната болница за активно лечение по кардиология във Велико Търново ще бъдат подобрени условията на труд по проект „Инвестиции и качествени условия на труд“ на стойност над 120 000 лева. Това съобщи на пресконференция Слава Василева, ръководител на проекта, предаде репортер на Радио „Фокус“ – Велико Търново. Василева посочи, че самофинансирането от страна на болницата е 20%, а 96 000 лева от средствата са финансова помощ от ОП „Развитие на човешките ресурси“. Проектът ще се изпълнява в рамките на 6 месеца – от 5 октомври 2017 година до 5 април 2018 година. В този период ще бъде разработена стратегия за осигуряване и развитие на човешките ресурси в болницата за периода 2016 - 2020 година и ще бъдат закупени лични предпазни средства и специализирано работно облекло от висококачествени материали за персонала. Предвижда се реновиране на стаята за отдих и хранене, която се използва от служителите. Ще бъде закупено и оборудване – хладилник, кафе машина, дивани, маси и шкафове. В рамките на проекта ще бъде изградена пожаро-известителна инсталация и ще бъде подменено остарялото осветление чрез закупуване и монтиране на LED осветление в помещенията на болницата. Предвижда се и подмяна на работните столове в лекарските кабинети. Целева група на проекта са общо 69 лица, от които 16 лица над 54-годишна възраст.\r\nНадежда КРЪСТЕВА", "date": "2017.10.24", "title": "Велико Търново: С нов проект ще бъдат подобрени условията на труд в Специализираната кардиологична болница в града"}
{"url": "http://www.focus-news.net/news/2017/10/24/2449991/afp-prestolonaslednikat-na-sauditska-arabiya-zayaviche-shte-vazstanovi-umereniya-islyam-v-stranata.html", "text": "Престолонаследникът на Саудитска Арабия Мохамед бин Салман заяви, че желае да възстанови „умерения“ ислям в страната, предава AFP. „Завръщаме се към това, което бяхме преди – държава на умерен ислям, която е отворена към всички религии от света“, заяви принцът по време на икономически форум в Рияд във вторник, като добави, че „ние няма да прекараме следващите 30 години от живота си в унищожаване на деструктивни идеи. Ще ги премахнем сега.“\r\nКралство Саудитска Арабия е известно със своето крайно консервативно управление, но Мохамед бин Салман обеща, че „екстремизмът“ ще бъде прекратен „много скоро“. Цанко Цолов", "date": "2017.10.24", "title": "AFP: Престолонаследникът на Саудитска Арабия заяви,че ще възстанови „умерения“ ислям в страната"}
{"url": "http://www.focus-news.net/news/2017/10/24/2449992/plovdiv-namalyava-broyat-na-detsata-kandidatstvashti-za-priem-v-detskite-zavedeniya-v-grada.html", "text": "Намалява броят на децата, кандидатстващи за прием в детските заведения в град Пловдив. Това съобщи за Радио „Фокус” – Пловдив говорител на Дирекция \"Образование\" в Общината. В проведеното на 24 октомври 2017 г. текущо класиране за прием са взели участие 343 деца. От тях най-много са децата със заявления за прием в яслените групи – 218. За първа възрастова група са кандидатствали 74 деца, за втора – 19, за трета подготвителна група – 20 деца, и само 12 деца за четвърта подготвителна група. Част от децата, взели участие в класирането, имат осигурени места и желаят преместване в други детски заведения.\r\nВъпреки големия брой на обявените свободни места (499 общо), броят на класираните деца е само 134. Причината е в разминаването на желанията на родителите и възможностите на детските заведения. За класирането бяха обявени 157 места за децата в яслена възраст, 82 – за първа възрастова група, 104 – за втора възрастова група, 82 – за трета подготвителна група, и 74 места за четвърта подготвителна група.\r\nОт класираните 134 деца 72 деца са за детските ясли, 20 за първа възрастова група, 19 за втора възрастова група, 12 за трета подготвителна група и 11 за четвърта подготвителна група. За всички класирани деца следва записване при директорите на детските градини и ясли в определения от Графика на дейностите срок до 30 октомври 2017 година. Проверките за настоящ адрес на децата и липса на задължения са автоматични и за тях родителите не е необходимо да представят документи при записването.\r\nСлед класирането на 24 октомври остават незаети общо 365 места, съответно за яслени групи – 85 места, за първа група – 62, за втора група – 85, и за подготвителните групи съответно 70 за трета и 63 за четвърта. Като цяло броят на местата за детските градини е достатъчен за всички желаещи прием. Препоръката към родителите на все още некласираните деца е да се запознаят с обявените свободни места за следващото класиране, което е на 9 ноември 2017 г., и да подадат своите заявления съобразно възможностите за прием. По-малкият брой точки за район, ако е различен от този на местоживеене, не е пречка за класиране – от съществено значение е наличието на места.\r\nЗа класирането на 9 ноември директорите ще обявят свободните места в срок до 31 октомври включително. С всички важни дати за оставащите класирания до края на календарната 2017 година родителите могат да се запознаят от сайта на общината и публикувания на страницата на системата График на дейностите (намира се в раздела с нормативни документи).\r\nЦветана ТОНЧЕВА", "date": "2017.10.24", "title": "Пловдив: Намалява броят на децата, кандидатстващи за прием в детските заведения в града"}
{"url": "http://www.focus-news.net/news/2017/10/24/2449993/bundestagat-se-sabra-na-uchreditelno-zasedanie-obzor.html", "text": "Във вторник, 24 октомври, се навършва точно един месец от изборите за Бундестаг в Германия – и в Берлин бе свикано учредителното събрание на новия парламент. \r\nПървото заседание на 19-тия Бундестаг на ФРГ бе открито малко преди обед от депутата с най-голям стаж в германския парламент след Волфганг Шойбле – свободният демократ Херман Отто Золмс. Малко по-късно се състоя и гласуването за новия председател на федералния законодателен орган в Берлин. Кандидатурата на досегашния федерален министър на финансите, издигната от Съюза (ХДС/ХСС), подкрепиха 501 депутати. „Против“ се изказаха 173-ма от народните депутати, 30 други се въздържаха от гласуване.\r\nИзборът на християндемократa и вече бивш федерален министър на финансите Волфганг Шойбле за председател на новия германски парламент не срещна одобрението на Зигмар Габриел (ГСДП). В навечерието на учредителното заседание на Бундестага първият дипломат на Берлин подчерта, че той „успя да настрои срещу Германия почти всички в Европа“. Разбира се, Шойбле е „направил много правилни неща“, призна Габриел. Едно от тях е бюджетният излишък, който Германия постигна в периода, в който християндемократът управляваше финансите на Берлин. Поради тази причина Габриел увери, че поздравява „от сърце“ Шойбле за новия му пост. \r\nВ новия федерален парламент на Германия влизат рекорден брой депутати – 709. До този момент най-големият Бундестаг в следвоенната история на страната бе съставен след изборите през 1994 г., когато в законодателния орган в Берлин влязоха 672-ма народни представители.\r\nВ 19-тия федерален парламент на Германия влизат Християндемократическия съюз (ХДС) на Ангела Меркел, Християнсоциалният съюз (ХСС) на Хорст Зеехофер, Германската социалдемократическа партия (ГСДП) „Зелени“ на Джем Йоздемир, „Левица“ . Свободната демократическа партия (СвДП) също се завръща в Бундестага. Младият лидер на свободните демократи Кристиан Линднер успя да изведе от кризата партията, която бе на предходните парламентарни избори успяха да премине петпроцентната бариера за влизане в законодателния орган. \r\nЗа първи път след създаването си през 2013 г. популистката „Алтернатива за Германия“ влиза в парламента с 89 мандата, което я превръща в трета сила в Бундестага. Успехът й на последните избори бе посрещнат със смесени чувства не само в Берлин, но и в останалите европейски столици. \r\nМалко преди откриването на първото заседание на новия Бундестаг в Берлин, бившият председател на органа Волфганг Тирзе предупреди, че бъдещият парламент не бива да бъде твърде фокусиран върху популистката партия „Алтернатива за Германия“. \r\n„Мога само да посъветвам: Бундестагът не трябва да позволява да бъде твърде фокусиран върху „Алтернатива за Германия“ и да не я прави най-важната тема на медийното внимание“, заяви социалдемократът. \r\nТирзе изрази увереност, че не бива да се допуска превръщането на новия германски парламент в място, където често ще се чуват расистки и ксенофобски коментари. „Всички фракции имат голямата задача да предотвратят това\", припомни бившият председател на Бундестага.\r\nИ още една важна промяна – съгласно Конституцията на ФРГ, с началото на работата на Бундестага официално изтича мандатът на предишното правителство и канцлера Ангела Меркел. Президентът Франк-Валтер Щайнмайер отправи молба към лидера на ХДС и нейния кабинет да продължат да изпълняват своите задължения до съставянето на новото германско правителство. Агенция „Фокус“ припомня:\r\nНа изборите от 24 септември Съюзът (ХДС/ХСС) получи подкрепата на 32,9% от германските избиратели, с 8,6% по-малко от 2013 г. ГСДП получи 20,5% (с 5,2% по-малко от 2013 г.), СвДП – 10,7% (с 5,9% повече от 2013 г.), „Алтернатива за Германия“ - 12,6% (+ 7,9 %), „Левица“ – 9,2% (+0,6%), „Зелени“ -8,9% (+0,5%). Тереза Герова", "date": "2017.10.24", "title": "Бундестагът се събра на учредително заседание (ОБЗОР)"}
{"url": "http://www.focus-news.net/news/2017/10/24/2449994/euronews-kataluntsite-zhiveeshti-vav-frantsiya-sa-gotovi-da-dadat-ubezhishte-na-karles-puchdemon-pri-nuzhda.html", "text": "Френските каталунци са готови да дадат убежище на лидера на испанската автономна област Карлес Пучдемон, в случай че той има нужда от такова, пише Euronews. Говорител на каталунската общност във Франция заяви във вторник, че на испанско-френската граница има готови 52 къщи, в състояние да приютят около 200 души, които са предназначени за убежище на „членовете на регионалното каталунско правителство в Испания и най-вече на неговия лидер“, в случай че срещу тях бъде издадена заповед за арест. Говорителят поясни, че Пучдемон не е съобщил дали обмисля опцията за бягство от Испания, но малцинството във Франция е решило да предприеме едностранна подготовка за всеки случай. \r\nОколо 400 хил. каталунци живеят във френската част на областта, припомнят от медията.  Цанко Цолов", "date": "2017.10.24", "title": "Euronews: Каталунците, живеещи във Франция, са готови да дадат убежище на Карлес Пучдемон при нужда"}
{"url": "http://www.focus-news.net/news/2017/10/24/2449995/ep-povishavane-na-izpolzvaneto-na-organichni-torove-v-es.html", "text": "Съществуващите правила за торовете обхващат предимно конвенционални торове, които обикновено се добиват от мини или се произвеждат по химически път. Те често поглъщат много енергия и генерират много въглероден диоксид. Различните национални правила затрудняват производителите на органични торове при тяхната продажба, както и функционирането на единния пазар на ЕС, съобщават от рпессцентъра на Европейския парламент Новите правила ще: \r\n‒         насърчат употребата на рециклирани материали за производството на торове. По този начин ще бъде подпомогнато развитието на кръговата икономика, като същевременно се намали зависимостта от внос на нитрати от държави извън ЕС; \r\n‒         улеснят пазарния достъп до иновативни и органични торове, което ще даде на фермерите и потребителите по-широк избор и ще насърчи зелената иновация;  \r\n‒         наложат единни критерии за качество, безопасност и защита на околната среда в целия ЕС за всички торове, обозначени със знака „СЕ“ (тоест тези, с които може да се търгува на целия единен пазар на ЕС); \r\n‒         осигурят по-ясни изисквания за етикетиране, които ще информират фермерите за съдържанието на нитрати например; \r\n‒         запазят възможността производителите, които нямат желание да продават продуктите си на пазара на ЕС, да спазват националните правила (държавите членки ще останат свободни да допуснат до националните си пазари торове, които не отговарят на новите изисквания за целия ЕС). \r\nКадмият, тежък метал, срещан най-често в торовете, съдържащи минерален фосфат, може да причини вреда на човешкото и животинското здраве и на природата, когато попадне в хранителната верига. Евродепутатите предлагат ограничението за количеството кадмий да бъде намалено от 60 до 40 милиграма на килограм след шест години (вместо предложените от Комисията три) и до 20 милиграма на килограм след шестнадесет, за да могат производителите да се адаптират към новите изисквания. \r\nКлаузата за преразглеждане, въведена от Парламента, изисква Комисията да оцени начина, по който работят ограниченията на нивата на замърсителите, както и развитието на технологиите, които не използват кадмий, 42 месеца след датата на прилагане на настоящия регламент. В рамките на този период Комисията също така трябва да оцени въздействието на правилата върху търговията със суровини, включително върху запасите от фосфатни руди, както и начина, по който новите разпоредби въздействат върху пазара на продуктите за наторяване. \r\nСпоред докладчика Михай Цуркану (ЕНП, Румъния): „Предложението е част от пакета за кръгова икономика, като то разширява обхвата на торовете, които могат да бъдат получени от вторични продукти. Това също така ще спомогне за подобряване на етикетирането и намаляване на административната тежест за производителите и фермерите. Искаме да имаме по-безопасни продукти и да намалим количеството на тежки метали, съдържащи се в нашите торове. Наша отговорност е да предоставим безопасни продукти на достъпна цена на нашите граждани“. \r\nМандатът за започване на преговори беше приет с 343 гласа „за“ срещу 252 „против“ и 59 „въздържал се“. Текстът беше изпратен обратно на комисията по вътрешния пазар, която да започне междуинституционални преговори. Съветът все още не е постигнал съгласие по своята позиция. \r\nВ момента само 5% от отпадъчния органичен материал се рециклират и се използват като торове, но рециклираните биологични отпадъци могат да заместят до 30% минерални торове. ЕС внася повече от 6 милиона тона фосфатни руди годишно, но според Комисията може да извлече до 2 милиона тона фосфор от утайки от отпадъчни води, биоразградими отпадъци, месо и костно брашно или оборски торове. Приблизително половината от торовете на пазара на ЕС не се обхващат от съществуващия регламент. \r\nОсновната съставка на торовете са фосфатните руди, определени от Комисията като критична суровина. По отношение на фосфатните торове, в момента ЕС силно зависи от вноса на фосфатни руди, добити извън ЕС (повече от 90% от фосфатните торове, използвани в ЕС, са внесени, предимно от Мароко, Тунис и Русия).", "date": "2017.10.24", "title": "ЕП: Повишаване на използването на органични торове в ЕС"}
{"url": "http://www.focus-news.net/news/2017/10/24/2449996/muzikantat-ian-peys-predi-kontserta-si-v-yambol-diyp-parpal-e-na-100-istinskiya-zhivot.html", "text": "„Дийп Пърпъл“ продължава да бъде една от най-успешните банди за милиони хора по света, защото няма нищо скрито, няма измама, а просто сме петима души, които се случи така, че сме доста добри музиканти, които се качват заедно на сцената и поднасят своята музика. „Дийп Пърпъл“ представлява на 100% истинския живот. Това каза барабанистът Иън Пейс в специално интервю дни преди концерта си в Ямбол, съобщиха от пресцентъра на Община Ямбол. Тази събота, 28 октомври, легендарният дръмър ще представи за българската публика проекта си „Deep Purple`s Night” с всички най-велики парчета на групата. „Идвам от поколение, което създаде това, което все още се свири и се нарича рокендрол. Смятам, че онова, което правихме, е много по-интересно от това, което става сега“, коментира в интервюто си топ барабанистът. Освен мнението си за рок-сцената в момента Иън Пейс споделя и интригуващи лични теми като влечението си към риболова, каноничната за всеки англичанин пристрастност към футбола и крикета. „Харесвам хора, които вършат неща, които са им интересни и тогава те ги правят със сърцето си, а не с главата... Ако не се занимавах с музика, щях да се опитам да бъда архитект“, разказва още легендата. Споделя и как се е разминал с шанса си да свири на една сцена с Джими Хендрикс – рок-иконата, за когото казва, че е един от музикантите, с които е искал да свири, но не е успял. \r\n„Това, което ме вдъхновява да продължавам да свиря е същото онова удоволствие, което изпитвах още като дете и което все още изпитвам 55 години по-късно“, разказва Иън Пейс. По думите му изключително важно е за един музикант да има чести изяви на сцената и той се придържа към това свое верую. Концертът му в Ямбол е в паузите между участията в световното турне на „Диъп Пърпъл“ и ще се реализира с приятелите му от „Sainted Sinners“.\r\n„Спомням си като идвахме в България за първи път вълнението, което изпитвахме от обратната връзка, която ни даваше публиката, поради факта че толкова много години сме свирили на Запад и беше невъзможно да свирим пред хората от Източна Европа“, каза още барабанистът. Посланието, което отправя към българските фенове преди участието ви Ямбол е да се наслаждават на живота и на музиката.\r\nПълният запис на интервюто на рок-легендата Иън Пейс ще бъде излъчен на 26 октомври от 13.30 часа, в предаването с водещ Елена Розберг по радио Z-Rock – основен медиен партньор на събитието.\r\nНачалото на концерта „Deep Purple`s Night” – All Greatest Hits е от 20.00 часа, в спортна зала „Диана“ в Ямбол. Билети все още могат да се закупят от мрежата на „Ивентим“ и от касата на Община Ямбол.", "date": "2017.10.24", "title": "Музикантът Иън Пейс преди концерта си в Ямбол: „Дийп Пърпъл“ е на 100% истинския живот"}
{"url": "http://www.focus-news.net/news/2017/10/24/2449997/stoyo-karagenski-zam-kmet-na-karlovo-parva-rabotna-sreshta-vav-vrazka-s-podgotovkata-za-zimata-i-zimnoto-poddarzhane-shte-se-provede-na-27-oktomvri.html", "text": "Първа работна среща във връзка с подготовката за зимата и зимното поддържане ще се проведе на 27 октомври от 10.00 часа в Община Карлово. Това съобщи в предаването „Часът на Карлово” на Радио „Фокус” - Пловдив зам.-кметът Стойо Карагенски. На срещата ще присъстват представители на поддържащата фирма, на контролиращото звено, на отдели от Общинската администрация, отговарящи за това. Предстои да бъдат обсъдени доста проблеми от миналата година и успешното им решаване. „Миналата година имахме тежка зима. Оказа се, че не е достатъчен броят на машините за почистване, че някои от тях са с недостатъчна мощност. На някои места се получиха коловози, които нямаше как да се премахнат, самите снегопочистващи машини не можаха да стигнат до някои селища в общината”, каза Карагенски. Всичко това предизвика остри реакции у хората и общинските съветници. Карагенски каза още, че има сведения, че управителят на фирмата, която се занимава със снегопочистването в общината, се е завърнал тези дни от Германия, където е бил за закупуване на нови машини. На тази работна среща ще се обсъжда още дали фирмата ще остане да работи на пет опорни пункта, както досега, или ще се разкрият още, тъй като територията на общината е голяма и трябва да се обхване цялата. Ще се докладват и количествата сол и гранули, закупени за зимното почистване.\r\nЦветана ТОНЧЕВА", "date": "2017.10.24", "title": "Стойо Карагенски, зам.-кмет на Карлово: Първа работна среща във връзка с подготовката за зимата и зимното поддържане ще се проведе на 27 октомври"}
{"url": "http://www.focus-news.net/news/2017/10/24/2449998/prezidentat-rumen-radev-nyama-hora-s-nisak-i-visok-rast-ima-balgarski-grazhdani-s-ravni-prava.html", "text": "Знак за цивилизоваността на обществото е отношението към хората, които поради една или друга причина са поставени в неравностойно положение и е дълг на държавните институции да работят за създаването на равни възможности за заетост, образование и здравна грижа. Това заяви държавният глава Румен Радев на среща на „Дондуков“ 2 с представители на Националната организация \"Малки български хора\" по повод 25 октомври – световен ден за информираност по въпросите на хората с нисък ръст, съобщиха от прессекретариата на държавния глава. Представителите на сдружението благодариха на Румен Радев за доброто сътрудничество и съпричастността на президентската институция към проблемите на хората с нисък ръст в България.   \r\nВ България да бъде създаден център, адаптиран към нуждите и проблемите на хората с нисък ръст, призова по време на срещата президентът на „Малки български хора“ инж. Светослав Чернев. По думите му страната ни трябва да използва опита на държави като Германия и Испания, а институциите да подпомогнат изграждането на подобен център, който ще улесни намирането на работа, предоставянето на лечение и рехабилитацията на хората с нисък ръст. „Убеден съм, че това е обща кауза, както за хората с нисък ръст, така и за всички отговорни институции и българското общество“, подчерта държавният глава. Президентът се ангажира да бъде домакин на редовни срещи с представители на организациите на хората с увреждания.   \r\nПредставителите на сдружението запознаха Румен Радев със своите идеи за адаптация на жилищната среда и на работните места към потребностите на малките хора в България. През 2018 г. страната ни ще поеме председателството на Съвета на ЕС и според инж. Чернев това е добър повод да бъдат поставени на дневен ред и проблемите на малките хора в Европа.", "date": "2017.10.24", "title": "Президентът Румен Радев: Няма хора с нисък и висок ръст, има български граждани с равни права"}
{"url": "http://www.focus-news.net/news/2017/10/24/2449999/sliven-sadat-zadarzha-pod-strazha-uchastnik-v-telefonna-izmama.html", "text": "По искане на Районна прокуратура  - Сливен съдът задържа под стража Костадин К. (на 48 г. от с. Пет могили, обл. Шумен), съобщиха от пресцентъра на Районната прокуратура. Той е обвинен за това, че на 19 октомври 2017г. в гр. Сливен, в съучастие като помагач с неустановено по делото лице, с цел да набави за себе си и неустановеното лице  имотна облага, поддържал в заблуждение жена от гр. Сливен и с това й причинил имотна вреда в размер от 7000 лв.\r\nСпоред прокурора, налице е обосновано предположение за това, че Костадин К. е извършил престъплението, в което е обвинен. Представителят на държавното обвинение е категоричен, че Костадин К. може да се укрие или да извърши друго престъпление. Обвиняемият е задържан при отлично проведена полицейска акция с част от парите, оставени на уречено място, което е било договорено по телефона с възрастната жена.\r\nСъдът прие мотивите на прокурора и задържа под стража Костадин К.\r\nОпределението на Районен съд – Сливен може да бъде обжалвано пред Окръжния съд в града.", "date": "2017.10.24", "title": "Сливен: Съдът задържа под стража участник в телефонна измама"}
{"url": "http://www.focus-news.net/news/2017/10/24/2450000/kyustendil-prodalzhavat-obucheniyata-po-metoda-vrastnitsi-obuchavat-vrastnitsi-v-obshtinskiya-savet-po-narkotichni-veshtestva.html", "text": "Продължават обученията по метода „Връстници обучават връстници” в Общинския съвет по наркотични вещества. Това каза пред Радио „Фокус” – Кюстендил Камелия Иванова, специалист в превантивно-информационния център по наркотични вещества към Община Кюстендил. По думите ѝ от началото на годината е проведено двудневно обучение на деца по метода „Връстници обучават връстници”. Тя уточни, че обученията се правят ежегодно. \"Децата се запознават с видовете наркотици, как да се предпазват, как да помогнат на техни приятели, неща, които са важни за тях”, каза Камелия Иванова. Според нея през тази година е направена и среща-разговор с бивши наркозависими. „Присъстваха много деца доброволци и от Съвета по наркотични вещества и отделно от различните училища, деца, които имаха интерес, педагогически съветници, във Възрожденското училище направихме една среща – разговор. Децата бяха запознати с бивши наркозависими, които разказаха своите истории и това, което им се е случило”, каза Камелия Иванова. По думите ѝ деца доброволци са посетили и митница „Гюешево” във връзка с пътя на наркотиците и тяхното залавяне. Според Иванова това посещение е ежегодно и в него са участвали доброволци към центъра. „Хората, които работят на митницата запознаха децата с видовете наркотици, които влизат, начините, по които могат да бъдат прекарвани, начините, по които се скриват наркотиците, пътят на наркотиците, как биват залавяни. Беше много интересно за децата да се запознаят и да видят пътя на наркотиците”, каза Камелия Иванова. В рамките на дейността на центъра е проведено и обучение на специалисти, работещи в сферата на превенцията. Темите на обучение са били „Новите видове психоактивни вещества” и „Данни за консултиране на родителите и спецификата”. „Беше интересно, защото хората, които работят с деца, и които работят в сферата на превенцията на наркотици, трябваше да запознаят с новите видове наркотици, работата им с родителите и да бъдат запознати с новите наркотични вещества”, каза още Камелия Иванова.\r\nВенцеслав ИЛЧЕВ", "date": "2017.10.24", "title": "Кюстендил: Продължават обученията по метода „Връстници обучават връстници” в Общинския съвет по наркотични вещества"}
{"url": "http://www.focus-news.net/news/2017/10/24/2450001/alei-i-turisticheski-obekti-na-vitosha-byaha-prochisteni-ot-padnali-darveta.html", "text": "Служителите от Дирекцията на Природен парк „Витоша“ работиха една седмица на Витоша и прочистиха множество алеи от паднали и опасно надвиснали дървета, съобщиха от дирекцията. Мокрият сняг, придружен от силен ураганен вятър на 7-и октомври повали множество дървета, клони и храсти на Витоша като затрудни преминаването по алеите и създаде предпоставки за възникване на инциденти за туристите. Въпреки липсата на подходяща техника и инструменти, малочислеността на парковата администрация и извън нейните задължения, през изминалата седмица в периода 16 – 20 октомври всички експерти обходиха повечето алеи и туристически обекти и работиха усилено за премахване на паднали и опасно надвиснали дървета. В работата се включиха и представители на Югозападното държавно предприятие и ДГС София.\r\nПрочистените алеи и туристически обекти са алея от Детски екостационар „Бели брези“ до м. Бялата вода; алея от м. Златни мостове през Детски екостационар „Бели брези“ до алея на билките; алея на билките - хижа „Септември“; алея от хижа „Септември“ до х. „Момина скала“; алея от х. „Момина скала\" до м. Планинишки ливади; алея от м. Планинишки ливади до м. Копитито; алея от м. Златни мостове до х. „Панчо Томов“; алея от м. Златни мостове до с. Владая; алея от с. Владая до м. Пазарището; местност Дендрариума; местност Златни мостове; местност Игликина поляна; районът около Музея на мечката.\r\nВ резултат от вложения труд бяха премахнати над 60 паднали върху алеите дървета от бук и бреза, стотици клони и храсти. Обходът по туристическите алеи ще продължи и ще се предприемат бързи мерки за подобряване на проходимостта им.   \r\nСъс заповед на директора на ЮЗДП се сформира постоянно действаща комисия за установяване на паднали и опасни дървета и бързо предприемане на действия за тяхното отстраняване. В нея са включени представители на ЮЗДП, заместник-директорите на ТП \"ДГС София\", ТП \"ДЛС Витошко-Студена\", РДГ София и ДПП \"Витоша\".", "date": "2017.10.24", "title": "Алеи и туристически обекти на Витоша бяха прочистени от паднали дървета"}
{"url": "http://www.focus-news.net/news/2017/10/24/2450002/vanyo-kostin-kmet-na-obshtina-chuprene-ekologichni-organizatsii-sa-zapochnali-protseduri-za-obzhalvane-na-proekta-za-izgrazhdane-na-ski-zona.html", "text": "Екологични организации са започнали процедури за обжалване на проекта за изграждане на ски зона. Това каза за Радио „Фокус“ – Видин Ваньо Костин, кмет на Община Чупрене. Той посочи, че процедурите по одобрението на проекта за ски зоната над Чупрене вървят изключително бавно. „Има хора, които с това се хранят – да обжалват всичко, което се прави и да се спират проекти. Ние сме виновни, защото им позволихме на някои хора да се качат на главата на всички“, заяви Ваньо Костин. Според него това са хора, които пречат на магистрала „Струма“, а сега пречат и на Чупрене за ски пистата и всъщност от това живеят. Проектът за ски зоната предвижда изграждането на 4 ски трасета с обща дължина 16 километра. Бъдещата ски зона носи вече името „Миджур”. Разработен е общ устройствен план, разработват се инвестиционни проекти за предвидените обекти и съоръжения. Експертният екологичен съвет при Регионалната инспекция по околна среда и води в Монтана вече обсъди доклада за екологичната оценка. Предвижда се туристическата зона край Чупрене да е на площ от над 700 декара. Ще бъде монтирана система за изкуствен сняг за всичките ски писти. Условията за зимен туризъм в зона Миджур са много добри. Снежната покривка има относително постоянни стойности – снегът се задържа от втората десетдневка на декември до втората десетдневка на март. Разходите за проектиране и строителство са изчислени на 354 хиляди евро. Значително по-голяма сума е необходима за съоръженията – 34 милиона евро. От Общината посочват, че ски зоната не засяга биосферния резерват „Чупрене“.\r\nАнна ЛОЗАНОВА", "date": "2017.10.24", "title": "Ваньо Костин, кмет на Община Чупрене: Екологични организации са започнали процедури за обжалване на проекта за изграждане на ски зона"}
{"url": "http://www.focus-news.net/news/2017/10/24/2450003/pazardzhik-okrazhniyat-sad-shte-zasedava-na-25-oktomvri-po-deloto-sreshtu-14-te-obvinyaemi-za-razprostranenie-ideite-na-idil.html", "text": "Окръжният съд в Пазарджик ще заседава утре от 9.30 часа по делото срещу 14-те обвиняеми за разпространение идеите на ИДИЛ. Това съобщи за Радио „Фокус“ – Пазарджик прокурор Недялка Попова. Тя обясни, че по време на утрешното заседание ще продължи изслушването на двете вещи лица – Александър Шунин и Пламен Орханкелиев, които са направили преводи съответно от арабски и турски език на текстовете във Фейсбук профилите на обвиняемите. 14-те подсъдими са обвинени за проповядване на омраза на религиозна основа, изразяваща се във верска нетърпимост към непрактикуващите и неизповядващите салафитското течение на исляма и пропагандиране на война чрез разпространение на идеите на терористичната организация „Ислямска държава“.\r\nВаня НИКОЛОВА", "date": "2017.10.24", "title": "Пазарджик: Окръжният съд ще заседава на 25 октомври по делото срещу 14-те обвиняеми за разпространение идеите на ИДИЛ"}
{"url": "http://www.focus-news.net/news/2017/10/24/2450004/ministri-na-pravosadieto-na-darzhavi-chlenki-na-es-i-na-stranite-ot-zapadnite-balkani-shte-obsazhdat-v-sofiya-sadebno-satrudnichestvo-i-antikoruptsionni-merki.html", "text": "Годишната министерска среща ЕС – Западни Балкани в областта на правосъдието и вътрешните работи под егидата на Естонското председателство на Съвета на ЕС ще се състои в София на 26 и 27 октомври, съобщиха от пресцентъра на Министерство на правосъдието. Работната сесия в част „Правосъдие“ ще се проведе на 26 октомври от 14.00 до 17.30 часа в зала „София“ на хотел „Маринела“. Участие в събитието в областта на правосъдието ще вземат Вера Йоурова - еврокомисар по правосъдие, потребители и равнопоставеност на половете, Урмас Рейнсалу - министър на правосъдието на Естония, Цецка Цачева – министър на правосъдието на България и Волфганг Брандщетер – вицеканцлер и федерален министър на правосъдието на Австрия. От страна на държавите от Западни Балкани ще участват министрите на правосъдието на Сърбия, Черна гора, Македония, Косово, Босна и Херцеговина и Албания. Традиционно в срещата ще се включат и представители на Eurojust, Europol, Frontex, SELEC.\r\nЧаст от темите, които ще бъдат дискутирани в рамките на срещата са: ролята на съдебните съвети; антикорупционни мерки; дисциплинарни правила; съдебно сътрудничество по гражданскоправни и наказателно правни въпроси.", "date": "2017.10.24", "title": "Министри на правосъдието на държави-членки на ЕС и на страните от Западните Балкани ще обсъждат в София съдебно сътрудничество и антикорупционни мерки"}
{"url": "http://www.focus-news.net/news/2017/10/24/2450005/na-internet-stranitsata-na-agentsiya-patna-infrastruktura-e-publikuvan-dokladat-za-ovos-za-am-ruse-veliko-tarnovo.html", "text": "На интернет страницата на Агенция „Пътна инфраструктура“ (www.api.bg), е публикуван Докладът за Оценка на въздействието върху околната среда на инвестиционно предложение за „Автомагистрала „Русе - Велико Търново”. Докладът е в . Това съобщиха от пресцентъра на Агенция \"Пътна инфраструктура\".\r\nОбщественото обсъждане на доклада ще се проведе между 28 ноември и 1 декември 2017 г. Ще бъдат проведени общо 10 срещи в населените места, през които ще преминава трасето на автомагистралата. На 28 ноември е дискусията в общините Павликени, Горна Оряховица и Велико Търново, а на 29 ноември в Полски Тръмбеш, Ценово и Бяла. На 30 ноември докладът ще бъде представен пред жителите на общините Борово, Две могили и Иваново. На 1 декември е обсъждането в община Русе.\r\nАМ „Русе - Велико Търново“ е с приблизителна дължина 133 км. Началото на проекта е на 3 км източно от съществуващия Дунав мост при гр. Русе, а краят е след гр. Дебелец, по посока на път II-55. В разработените варианти на трасе са проучени възможните технически решения за изграждане на автомагистралата по нов терен извън съществуващия път I-5. Проектът е разделен на три участъка: Русе – Бяла /от 0+400 до км 40+357/, обход на гр. Бяла /от км 40+357 до км 76+200/ и Бяла – Велико Търново /от км 76+200 до км 133+500/.\r\nИзграждането на автомагистралата е сред приоритетните обекти, тъй като направлението осигурява транзитния трафик по коридор №IX и международен път Е85. С построяването й ще се подобри транспортното обслужване на международния и вътрешен трафик, ще се повиши безопасността на движението и транзитният трафик ще бъде изведен извън населените места. АМ „Русе - Велико Търново“ ще бъде основна връзка, свързваща втория мост над река Дунав при Русе с гр. Велико Търново, с път I-4 София - Велико Търново - Варна, път I-3 София - Плевен - Русе и бъдещия участък от АМ „Хемус“.\r\nДокладът за ОВОС на инвестиционното предложение, заедно с всички негови приложения, а също и Докладът за оценка на степента на въздействие, са на разположение на интересуващите се както на интернет страницата на Агенция „Пътна инфраструктура” - www.api.bg, така и на хартиен носител в администрацията на конкретната община всеки работен ден. \r\nПълният график за срещите по дни и часове може да бъде видян .", "date": "2017.10.24", "title": "На интернет страницата на Агенция „Пътна инфраструктура“ е публикуван докладът за ОВОС за АМ „Русе - Велико Търново“"}
{"url": "http://www.focus-news.net/news/2017/10/24/2450006/apostol-apostolov-kmet-na-simitli-vinagi-sme-pomagali-na-vsichki-koito-imat-nuzhda-ot-nasheto-sadeystvie-i-shte-prodalzhim-da-go-pravim.html", "text": "Община Симитли винаги е помагала на всички семейства, които имат нужда от наше съдействие и ще продължи да го прави. Това коментира за Радио „Фокус“ – Пирин кметът на Община Симитли Апостол Апостолов по повод на появила се информация в някои регионални медии, относно това, че Общината ще подпомогне пострадалите при катастрофата между Владая и Драгичево строителни работници и семейството на починалият им колега. Апостолов отбеляза, че всички пътувалите в микробуса са от симитлийското село Долно Осеново. „Ние винаги сме на среща да помагаме било то с висококвалифицирани специалисти или с други средства. За момента още никой не ни е потърсил за помощ“, каза още Апостолов. Той добави, че през целия ден много медии са искали коментар от него по повод случилото се и във връзка с това как Община Симитли ще помогне, но за него всичко това не е редно. „Не може да гърба на трагедията на хората да давам интервюта и да правя неща, които са необичайни за мен. Искам да подчертая, че с абсолютно всичко, което е необходимо ние ще помогнем на семействата, ако те имат нужда, но не е редно да се правят сензации от човешката трагедия“, заяви Апостолов. Той отбеляза, че семействата на пострадалите работници и на загиналият им колега са изключително достойни. „Тези хора не са опрели до това да им даден 300 или 400 лева, те са достойни хора, които няма да позволят това. С подобни спекулации по медиите до някаква степен обиждаме тази хора. Много е грозно да се прави подобно нещо“, подчерта Апостолов.\r\nЛивия НИНОВА", "date": "2017.10.24", "title": "Апостол Апостолов, кмет на Симитли: Винаги сме помагали на всички, които имат нужда от нашето съдействие и ще продължим да го правим"}
{"url": "http://www.focus-news.net/news/2017/10/24/2450007/inzh-ivan-ivanov-inspektsiya-po-truda-varna-uprazhnyava-se-intenziven-kontrol-v-stroitelstvoto-predvid-po-visokiya-trudov-travmatizam-v-otrasala.html", "text": "Упражнява се интензивен контрол в строителството предвид  по-високия трудов травматизъм в отрасъла. Това каза в интервю за Радио „Фокус“ – Варна инж. Иван Иванов, директор на Дирекция „Инспекция по труда“ – Варна. По данни на НОИ в област Варна през деветте месеца на годината са регистрирани 136 злополуки на работното място, като две са със смъртен изход. По отношение на т. нар. еднодневни трудови договори инж. Иван Иванов коментира, че дирекцията отчита сериозен ръст в броя им. По думите му това се дължи на засиления контрол в растениевъдството, информирането на земеделските стопани за облекченията, които имат при наемане на работна сила чрез т.нар. еднодневни трудови договори, както и на разработения по проект „Оптимизация и иновации в ИА ГИТ“ софтуерен продукт за онлайн регистриране на образците. „За деветте месеца на 2017 година са регистрирани 4 318 броя образци на трудови договори за краткотрайна сезонна селскостопанска работа за ръчно прибиране на реколтата от плодове, зеленчуци и лозови масиви. Броят им е с 2 217 повече спрямо същия период на 2016 година“, отбеляза инж. Иван Иванов.\r\nМарияна ВАЛЕНТИНОВА", "date": "2017.10.24", "title": "Инж. Иван Иванов, Инспекция по труда – Варна: Упражнява се интензивен контрол в строителството предвид по-високия трудов травматизъм в отрасъла"}
{"url": "http://www.focus-news.net/news/2017/10/24/2450008/afp-balgarski-piloti-otkazaha-vzemat-uchastie-v-uchenie-zaradi-lipsa-na-letatelni-chasove.html", "text": "Пилоти от българските военновъздушни сили отказаха да вземат участие в планираното за сряда военно учение поради „несигурност“ и липса на подготовка за полета, предава AFP. Атанас Запрянов, заместник вътрешният министър заяви, че „някои от пилотите от авиобазата Граф Игнатиево няма да участват в тренировъчните полети заради несигурност“.\r\nЛетците имат притеснения заради недостатъчна подготовка и липса на летателни часове, каза още Запрянов. \r\nАгенцията припомня, че България има 16 самолета тип „Миг-29“, като само седем от тях са в добро техническо състояние. Страната е член на НАТО от 2004 г., като едно от нейните задължение е да поддържа поне 12 самолета в боеспособност, но от февруари 2016 г., поради неизпълнение на условието, небесното пространство на България се пази от ескадрони на Алианса.  Цанко Цолов", "date": "2017.10.24", "title": "AFP: Български пилоти отказаха вземат участие в учение заради липса на летателни часове"}
{"url": "http://www.focus-news.net/news/2017/10/24/2450009/veliko-tarnovo-nad-100-detsa-se-vklyuchiha-s-sastezanieto-az-obicham-svishtov.html", "text": "Над 100 деца се включиха с състезанието „Аз обичам Свищов”. Това съобщи в предаването „Добре дошли в Свищов“ на Радио „Фокус” – Велико Търново отец Патрик Виал от католическата енория „Св. Са. Кирил и Методий” в града, по чиято идея вече шеста година се провежда тази инициатива. Състезанието се проведе в събота, 21 октомври. Темата тази година бе „Какъв е цветът на вятъра”.  Отец Патрик посочи, че целта на играта е чрез състезателни интелектуални игри и занимания децата на Свищов да се запознаят с историята на своя град, като се докоснат на живо и лично до неговите културно-исторически обекти и забележителности. Децата се разделят на отбори и следват различни маршрути в града, в които са включени важни исторически и културни обекти. На всеки обект те трябва да преминат определено предизвикателство. Отец Патрик даде пример със спортна зала „Септември“ в града, в която учениците е трябвало да се включат в йога упражнения. \r\n„Във Франция провеждаме подобни игри, които включват ориентиране по маршрут. Смисълът е децата да се събират и да опознават мястото, в което са родени и живеят, да заобичат това място, да вземат пример от историята. Тази игра е свързана и с това децата да научават повече за важни личности, родени в Свищов, като например за Алеко Константинов, хора, направили много за България и българската култура. Целта е децата да се събират, да изживяват нещо хубаво заедно, да играят, да се запознават, да се смеят и да растат с повече култура и спорт”, посочи отец Патрик. Той допълни, че в началото, когато са започнали да организират състезанието, то е било само за католическата общност, да опознаят културните и историческите забележителности на града. От втората година са започнали да се включват всички деца от общината независимо от религиозната им принадлежност и тази на родителите им. Отец Патрик подчерта, че работят изключително ползотворно в Община Свищов по организацията на състезанието. Имат добро взаимодействие и с католическото училище от село Ореш, като тази година децата от селото са били около 30. Участниците са финиширали в местността Паметниците, в чест на 140-годишнина от освобождението на Свищов. Всички състезатели в „Аз обичам Свищов“ са получили лакомства и сувенири.\r\nНадежда КРЪСТЕВА", "date": "2017.10.24", "title": "Велико Търново: Над 100 деца се включиха с състезанието „Аз обичам Свищов”"}
{"url": "http://www.focus-news.net/news/2017/10/24/2450010/zam-ministar-denitsa-nikolova-balgariya-shte-zashtitava-namalyavaneto-na-razlichiyata-mezhdu-regionite-v-es-kato-osnoven-prioritet-pri-predsedatelstvoto-na-sayuza.html", "text": "Заместник-министърът на регионалното развитие и благоустройството Деница Николова взе участие в регулярните срещи на Генералните директори в областта на териториалното сближаване в гр. Талин, Естония, която председателства Съвета на ЕС. Това съобщиха от пресцентъра на МРРБ.\r\nНа форума заместник-министър Николова представи планираните инициативи и приоритети на България в областта на териториалното сближаване и градските въпроси по време на Българското председателство на Съвета на ЕС през първата половина на 2018 година. Основните приоритети на Министерството на регионалното развитие и благоустройството ще бъдат свързани с развитие на градската политика в ЕС, териториалното сближаване, намаляване на различията между регионите и отделните страни членки в ЕС. България ще работи в посока осигуряване на приемственост в изпълнението на Градския дневен ред на ЕС. Ще защитаваме и насърчаваме полицентричния модел на развитие, което ще спомогне за осигуряване на финансиране и развитие и на по-малките населени места с цел намаляване на негативните демографски тенденции в средните и малките градове и за повишаване на икономическата им конкурентоспособност. \r\n„Предвид, че България е една от страните членки с най-голям принос за осъществяване на дейности за устойчиво и интегрирано градско развитие по линия на Оперативна програма \"Региони в растеж\" 2014-2020, планираме българският опит в интегрираното градско развитие да бъде представен и съпоставен с другите възможни програми за финансиране и подкрепа“, отбеляза Николова. \r\nПо време на Българското председателство на Съвета на ЕС, МРРБ ще бъде домакин на четири срещи, стана ясно още от изказването на заместник-министъра. Това са Мрежата на националните контактни точки в областта на териториалното сближаване, на Групата за градско развитие и на Генералните директори в областта на териториалното сближаване и градски въпроси през м. февруари и м. април 2018 г. \r\nПо време на проведените в Талин срещи бяха обсъдени и въпроси, свързани с насърчаването на растежа и сближаването в трансграничните региони, предизвикателствата, пред които са поставени западащите селски райони и възможните подходи за тяхното преодоляване.  Обсъден беше напредъкът в изпълнението на Градския дневен ред и работата на сформираните партньорства за неговото изпълнение. Резултатите от тяхната дейност се очаква да допринесат за подобряване на регионалната и градска политика в държавите от ЕС. Партньорствата са създадени между различни заинтересовани страни по 12 приоритетни теми, отразяващи най-важните предизвикателства пред европейските градове - градска бедност, миграция, жилищна политика, качеството на въздуха, дигитален преход, градска мобилност, кръгова икономика, заетост и умения в местната икономика, адаптиране към климата, енергиен преход, устойчиво използване на земята и природно-базирани решения, иновативни и отговорни обществени поръчки. Целта на тези партньорства е да формулират добри практики на европейско, национално, регионално и местно ниво. България участва в част от партньорствата чрез отделни общини и Министерството на околната среда и водите. Столична община е съкоординатор, заедно с Естония, в партньорството за дигитален преход. Община Бургас участва в партньорството за градска мобилност. Община Габрово е в партньорството за иновативни и отговорни обществени поръчки. Министерство на околната среда и водите е част от партньорството за адаптиране на климата. В допълнение, бе обсъдена и темата за дигитализацията на управлението и услугите, които се предоставят в градските райони, както и глобалният Градски дневен ред на ООН и целите за устойчиво развитие.", "date": "2017.10.24", "title": "Зам.-министър Деница Николова: България ще защитава намаляването на различията между регионите в ЕС като основен приоритет при председателството на съюза"}
{"url": "http://www.focus-news.net/news/2017/10/24/2450011/danka-lyurtova-zam-kmet-na-karlovo-okolo-80-ot-deynostite-po-proekta-blagoustroena-gradska-sreda-shte-badat-izpalneni-do-koleda.html", "text": "Около 80% от дейностите по проекта “Благоустроена градска среда на град Карлово”, който е част от инвестиционната програма, ще бъдат изпълнени до Коледа при хубаво време. Това съобщи в предаването „Часът на Карлово” на Радио „Фокус” - Пловдив зам.-кметът Данка Люртова. „Ще остане само улица „Водопад”, по която има най-много работа и която е най-дълга като отсечка”, каза Люртова. Тя уточни, че обновяването и модернизацията на инфраструктурата на града е приоритетен проект, с цел лесен достъп до административни услуги и възможност на граждани с увреждания да имат достъп до площадните пространства в града. По думите ѝ до 15 дни ще започнат дейности по емблематичната улица ”Водопад” в Карлово. По дължината на пешеходната зона ще бъде изградена велоалея, ще се запазят дърветата, като е предвидено и графично оформление на пешеходната зона от естествен камък. До средата на месец ноември ще приключи работата по ул. „Тодор Каблешков”, където се извършва реконструкция на тротоари и пътна настилка. До момента улицата е била с гранитен паваж, който е премахнат. На 80% са завършени тротоарите по тази главна за Карлово артерия. Улица „Тодор и Ана Пулеви“ свърза градската част със Старинно Карлово. По тази улица се предвижда пренареждане на уличната паважна настилка. Ще бъде нареден гранитен паваж, по дължината на улицата ще бъдат засадени нови видове растителност. На 90% са приключили дейностите по ул. „Александър Стамболийски“, която също е главна артерия. Там също се пренарежда паважа, а новата настилка ще бъде в различни гами, дърветата по дължината на улицата също ще се оформят. До края на месец ноември ще приключи и работата по ул. “Дружба“. Там се предвижда подмяна на тротоарите и преасфалтиране. \"Дейностите по улица „Хан Аспарух“ ще приключат до средата на месец ноември\", каза Люртова, като уточни, че там е изпълнена над 60% от работата.\r\nУлица „Васил Левски“ е изпълнена на 50%. Там се поставя естествен камък и се пренарежда паважа. Облагородява се и пространството пред църквата „Света Богородица“, ще бъдат поставени и нови пейки, ще се реставрира чешмичката.\r\nСлед средата на ноември започват и дейностите в междублоковите пространства по проекта. „Работи се усърдно, стараем се да приключим навреме, за да няма повече неудобства за хората”, каза Данка Люртова. При положение, че времето се влоши и завали сняг обектите ще бъдат замразени. Средствата по проекта “Благоустроена градска среда на град Карлово” са в размер на 4.2 млн. лева.\r\nЦветана ТОНЧЕВА", "date": "2017.10.24", "title": "Данка Люртова, зам.-кмет на Карлово: Около 80% от дейностите по проекта “Благоустроена градска среда” ще бъдат изпълнени до Коледа"}
{"url": "http://www.focus-news.net/news/2017/10/24/2450012/ep-narkotitsi-uskorena-zabrana-v-es-na-novi-opasni-veshtestva.html", "text": "Новите психоактивни вещества (НПВ) ще бъдат забранявани от ЕС по-бързо, съобщават от прессцентъра на Европейския парламент. Производството и продажбата ще бъдат наказвани по същия начин както другите незаконни наркотици. \r\nСъгласно актуализираното законодателство, прието от Парламента във вторник, процедурата за преразглеждане на нивото на рисковете, свързани с дадено ново психоактивно вещество, и предприемането на мерки за контрол в ЕС, при необходимост ще бъде значително по-кратка, за да отговори на бързото развитие на пазара. \r\nНационалните органи ще имат 6 месеца вместо досегашните 12, за да прилагат решения на ЕС. Обменът на информация чрез Европейския център за мониторинг на наркотиците и наркоманиите (ЕЦМНН) ще бъде подобрен. \r\nНПВ са химични вещества, които се разпространяват свободно и имат ефект, подобен на незаконните наркотици като кокаин, хероин, канабис и екстази. Щом се забранят на пазара, производството, разпространението и продажбата на най-опасните нови вещества може да бъде наказуема с максимална присъда между пет и десет години затвор, какъвто е случаят с незаконните наркотици. \r\nЕвропол ще има по-значима роля в системата за ранно предупреждение и в процедурата за оценка на риска, за да помогне за разкриване на трансграничното участие на престъпни организации. \r\nПарламентът прие промените в регламента относно ЕЦМНН с 609 гласа „за“ срещу 19 „против“ и 29 „въздържал се“, а изменената директива, вече на второ четене, беше приета без гласуване. \r\nСпоред докладчика Тереса Хименес-Бесерил (ЕНП, Испания): „Новите психоактивни вещества, повечето произведени в Китай и Индия, набират все по-голяма популярност. Те се предлагат онлайн и в магазини. Органите на реда се затрудняват в борбата с разпространението им. Нашата цел е да намалим наличието им на пазара и да се уверим, че производителите и разпространителите могат да бъдат осъдени“. \r\nДокладчикът за Регламента относно ЕЦМНН Михал Бони (ЕНП, Полша) подчерта: \r\n„В ЕС през 2016 и 2017 г. след употреба на нови психоактивни вещества са загинали двеста петдесет и четирима души. Наше политическо и морално задължение е да защитим здравето на гражданите и по-специално на младото поколение, осигурявайки бърза реакция срещу НПВ и по-добра координация на националните мерки“. \r\nДържавите членки на ЕС ще имат дванадесет месеца, за да интегрират промените в директивата в националното си законодателство. Актуализираният регламент ще започне да се прилага след изтичането на този период за транспониране. \r\nНПВ – още познати като „законни стимуланти“, „билкови стимуланти“, „соли за вана“ и „химикали за научни цели“ – се определят от Службата на ООН по наркотиците и престъпността (СНПООН) като „наркотични вещества в чиста или под формата на препарат, които не са контролирани от Единната конвенция по упойващите вещества от 1961 г. или от Конвенцията за психотропните вещества от 1971 г., но които могат да представляват заплаха за общественото здраве“. \r\nТерминът „нов“ не се отнася непременно за нови изобретения (някои НПВ са създадени преди 40 години), а за вещества, които от скоро са станали достъпни на пазара. Те се разрастват бързо през последното десетилетие, възползвайки от глобализацията и новите комуникационни технологии и често се продават в специализирани магазини и в интернет. \r\nИзвестни примери за подобни вещества са MDPV и т. нар. „спайс“.", "date": "2017.10.24", "title": "ЕП: Наркотици: ускорена забрана в ЕС на нови опасни вещества"}
{"url": "http://www.focus-news.net/news/2017/10/24/2450013/politico-ot-germanskata-partiya-zeleni-iskat-noviyat-finansov-ministar-da-e-ot-tehnite-reditsi.html", "text": "От германската партия „Зелени“ обявиха във вторник, че желаят новият финансов министър да е член на формацията, пише Politico. От ръководството на партията са заявили в интервю за местна медия, че от германската социалдемократическа партия „не трябва да допускат, че финасовото министерство е тяхно“. Постът се освободи след като досегашният финансов министър и християндемократ Волфганг Шойбле бе определен за председател на новия Будестаг. Министерството е традиционно определяно като едно от най-важните в страната, отговарящо за бюджета на федералната република и въпросите, свързани с еврото.  Цанко Цолов", "date": "2017.10.24", "title": "Politico: От германската партия „Зелени“ искат новият финансов министър да е от техните редици"}
{"url": "http://www.focus-news.net/news/2017/10/24/2450015/burgas-obshto-chetiri-zlatni-medala-specheli-11-godishniyat-aleksandar-georgiev-na-pluvniya-turnir-zlatna-dobrudzha-2017.html", "text": "Общо четири златни медала завоюва 11-годишният бургаски състезател от СК „Акулите“ Александър Георгиев по време на плувния турнир „Златна Добруджа“ 2017. Той се проведе през уикенда в Добрич. Това съобщиха от пресцентъра на Община Бургас. Традиционното спортно събитие за четвърти път събра млади надежди по спортно плуване от цялата страна. Те се състезаваха в шест възрастови групи, утвърдени от Федерацията по плувни спортове.\r\nВ своята възрастова група 11-годишният възпитаник на ПМГ „Акад. Н. Обрешков“ в Бургас обра златото в категория „Весел Делфин“. Александър Георгиев четири пъти застана заслужено на почетното първо място в дисциплините: 50 метра кроул,100 метра кроул, 50 метра гръб и 100 метра гръб.\r\nТова не е първа победа за Александър. От 6-годишна възраст състезателят на СК „Акулите“ представя достойно клуба и града си по време на регионални, национални и международни плувни състезания.", "date": "2017.10.24", "title": "Бургас: Общо четири златни медала спечели 11-годишният Александър Георгиев на плувния турнир „Златна Добруджа“ 2017"}
{"url": "http://www.focus-news.net/news/2017/10/24/2450016/ruse-ogranicheno-e-dvizhenieto-za-tezhkotovarni-avtomobili-po-pat-i-5-ruse-byala-pri-razklon-za-s-pirgovo-poradi-ptp.html", "text": "Oграничено e движението за тежкотоварни автомобили по път I-5 Русе – Бяла, при разклон за с. Пиргово, поради ПТП. Това съобщиха от пресцентъра на Агенция \"Пътна инфраструктура\". Необходимо е тежкотоварните автомобили да изчакват на място.", "date": "2017.10.24", "title": "Русе: Oграничено e движението за тежкотоварни автомобили по път I-5 Русе – Бяла, при разклон за с. Пиргово, поради ПТП"}
{"url": "http://www.focus-news.net/news/2017/10/24/2450017/veliko-tarnovo-nad-150-knigi-sa-predstaveni-na-izlozhbata-bazar-v-gradskata-biblioteka-v-svishtov.html", "text": "Над 150 заглавия са представени в изложба-базар в отдел „Изкуство“ на Градска библиотека – Свищов. Това каза в предаването „Добре дошли в Свищов“ на Радио „Фокус“ – Велико Търново Руско Русев от отдел „Изкуство“ на библиотеката. Подредените книги са от три издателствата. Посетителите могат да видят любовни и сантиментални романи, трилъри, фантастика и фентъзи от български и чужди автори, както и литературна критика и хуманитаристика от български писатели, приказки от цял свят и кулинарни книги. Изданията се предлагат на промоционални цени, а също така могат да се заявяват и по каталог. \r\nИзложбата е част от програмата на Община Свищов по повод Деня на будителите – 1 ноември. Тя ще остане в Градска библиотека до 30 ноември.\r\nНадежда КРЪСТЕВА", "date": "2017.10.24", "title": "Велико Търново: Над 150 книги са представени на изложбата базар в Градската библиотека в Свищов"}
{"url": "http://www.focus-news.net/news/2017/10/24/2450018/vatan-shesti-turski-kmet-na-oblasten-grad-ot-upravlyavashtata-partiya-se-saglasi-da-podade-ostavka.html", "text": "Последният шести кмет на голям областен град от управляващата Партия на справедливостта и развитието (ПСР), чиято оставка бе поискана лично от президента Реджеп Тайип Ердоган, се съгласи да напусне заеманата длъжност, пише вестник „Ватан”. Кметът на Балъкесир Ахмет Едип Угур декларира, че ще оваканти кметското място следващия понеделник. Досега оставки като градоначалници продадоха кметът на Истанбул – Кадир Топбаш; кметът на Дюздже – Мехмет Келеш; кметът на Нигде – Фарук Акдоган и кметът на Бурса – Реджеп Алтепе. Кметът на столицата Анкара Мелих Гьокчек обеща да оповести оставката си на заседание на Общинския съвет в края на седмицата, пише още „Ватан”. Георги Димов", "date": "2017.10.24", "title": "„Ватан”: Шести турски кмет на областен град от управляващата партия се съгласи да подаде оставка"}
{"url": "http://www.focus-news.net/news/2017/10/24/2450019/ministar-krasimir-karakachanov-osnovnata-nasha-grizha-e-zhivotat-na-lettsite.html", "text": "Основната наша грижа е животът на летците. Това каза министърът на отбраната Красимир Каракачанов по повод тренировъчните полети на авиобаза „Граф Игнатиево“, предаде репортер на Агенция „Фокус“. „Това недоразумение, което днес беше раздухано по медиите иска своето изяснение. Между ръководството на МО, ВВС и авиобаза „Граф Игнатиево“ винаги е имало нормална комуникация. Да, проблеми в авиацията има. Те са свързани с ремонта на съществуващите ни самолети и със закупуването на нов изтребител – казвам за стотен път – нов изтребител, а не стари самолети“, подчерта министър Каракачанов. \r\nКомандирът на авиобаза „Граф Игнатиево“ бригаден генерал Иван Лалов заяви от своя страна: „Дистанцирам себе си и колегите си от думичката „бунт“. Летателният състав не прави бунт“. По думите му всеки един пилот има право да откаже изпълнението на задача, ако не се чувства сигурен. „Фокус“ припомня: Тази сутрин пилоти от авиобаза „Граф Игнатиево“ отказаха да летят с мотива, че се чувстват несигурни. По-късно заместник-министърът на отбраната Атанас Запрянов потвърди, че тренировъчните полети на изтребителите в авиобазата са били спрени, но подчерта, че проявената неувереност на част от пилотите за извършване на полети е свързана преди всичко с тяхната оценка за недостатъчна тренираност, поради недостатъчно летателни часове. По думите му ръководството на Министерството на отбраната прави всичко възможно да поддържа самолетите МиГ-29 в летателна годност. \r\nВесела ПЕТРОВА", "date": "2017.10.24", "title": "Министър Красимир Каракачанов: Основната наша грижа е животът на летците"}
{"url": "http://www.focus-news.net/news/2017/10/24/2450020/montana-88-godini-ot-rozhdenieto-na-yordan-radichkov-shte-badat-otbelyazani-v-berkovitsa.html", "text": "88 години от рождението на Йордан Радичков ще бъдат отбелязани в Берковица, съобщиха за Радио „Фокус“ – Видин от местното читалище „Иван Вазов“. Сдружението на краеведите от общината организира тази вечер от 17.30 часа беседа за Радичков под надслов – „Да си спомним за него“. Авторът на „Ние врабчетата“, „Суматоха“, „Опит за летене“ е родом от монтанското село Калиманица. Учил е в Берковската гимназия. В библиотеката “Йордан Радичков” към читалището в Берковица е подредена изложба от снимки и произведения на Йордан Радичков и са организирани мероприятия с ученици до края на тази седмица. На 26 октомври в къща музей „Иван Вазов ще бъдат наградени победителите в конкурса “Децата са ангелите на света“. Конкурсът е обявен от Музеен комплекс – Берковица и включва 2 раздела – конкурс за детски разказ „Моята среща с животните” и конкурс за детска рисунка „Ние, врабчетата”.", "date": "2017.10.24", "title": "Монтана: 88 години от рождението на Йордан Радичков ще бъдат отбелязани в Берковица"}
{"url": "http://www.focus-news.net/news/2017/10/24/2450021/danka-lyurtova-zam-kmet-na-karlovo-do-nachaloto-na-dekemvri-tryabva-da-zapochne-remontat-na-patya-karlovo-dabene.html", "text": "До началото на декември трябва да започне ремонтът на пътя Карлово – Дъбене. Това каза за Радио \"Фокус\" - Пловдив Данка Люртова, зам.-кмет на Карлово. „Надяваме се на добра новина от Фонд „Земеделие”, подали сме всички документи и чакаме, за да започнем да работим и по населените места“, каза Люртова. По думите ѝ Общината е на финалната права и при полагането на нови настилки в селата Иганово, Кърнаре, Крислово, пътят за Домлян. Средствата са от бюджета на Общината. Пътните отсечки са малки, но досега там не е имало никаква настилка. Очаква се да започне и работа по кръстовището на изхода за София. Върви и ремонта на пътя Баня - Карлово, като строителните дейности са стигнали до  Соколица. Последните два обекта се финансират от АПИ.\r\nЦветана ТОНЧЕВА", "date": "2017.10.24", "title": "Данка Люртова, зам.-кмет на Карлово: До началото на декември трябва да започне ремонтът на пътя Карлово – Дъбене"}
{"url": "http://www.focus-news.net/news/2017/10/24/2450022/dobrich-ogranicheno-e-dvizhenieto-po-pat-ii-29-dobrich-general-toshevo-pri-razklona-za-s-tsarevets-poradi-ptp.html", "text": "Ограничено е движението по път II-29 Добрич – Генерал Тошево, при разклона за с. Царевец, поради ПТП. Това съобщиха от пресцентъра на Агенция \"Пътна инфраструктура\". Обходният маршрут е през път III-9701 Победа – Методиево - път 9002 Петлешково – Присад – Генерал Тошево.", "date": "2017.10.24", "title": "Добрич: Ограничено е движението по път II-29 Добрич – Генерал Тошево, при разклона за с. Царевец, поради ПТП"}
{"url": "http://www.focus-news.net/news/2017/10/24/2450023/ruse-dvizhenieto-po-pat-i-5-ruse-byala-pri-razklon-za-s-pirgovo-se-osashtestvyava-v-edna-lenta-poradi-ptp.html", "text": "Движението по път I-5 Русе – Бяла, при разклон за с. Пиргово, се осъществява в една лента поради ПТП. Това съобщиха от пресцентъра на Агенция \"Пътна инфраструктура\".", "date": "2017.10.24", "title": "Русе: Движението по път I-5 Русе – Бяла, при разклон за с. Пиргово, се осъществява в една лента поради ПТП"}
{"url": "http://www.focus-news.net/news/2017/10/24/2450024/anadolu-agency-trima-dushi-sa-zaginali-sled-sblasak-mezhdu-peshmergi-i-irakski-voyski-v-severen-irak.html", "text": "Трима души са загинали след сблъсък между кюрдски пешмерги и иракски правителствени войски в северната част на страната, съобщава Anadolu Agency, като се позовава на местна медия. Според кюрдски офицер, правителствените военни са открили огън по техните позиции за да се опитат да накарат пешмергските отряди да се оттеглят от позциите си, но вместо това е започнала престрелка. Поне един кюрдски войни е загинал, а други трима са ранени. От Багдад потвърдиха информацията и добавиха, че в резултат на сблъсъка, двама военослужещи са загубили живота си. Според правителствените войски обаче, пешмергите са тези, които първи са открили огън, предава още агенцията.  Цанко Цолов", "date": "2017.10.24", "title": "Anadolu Agency: Трима души са загинали след сблъсък между пешмерги и иракски войски в Северен Ирак"}
{"url": "http://www.focus-news.net/news/2017/10/24/2450025/yambol-prevantivni-merki-za-pozharna-bezopasnost-i-deystviya-pri-uslozhneni-zimni-usloviya-sa-predpisani-v-zapovedi-na-kmeta-vav-vrazka-s-nastapvashtiya-esenno-zimen-sezon.html", "text": "Превантивни мерки за осигуряване пожарна безопасност и действия при усложнени зимни условия са предписани в две заповеди на кмета на община Ямбол. Предписанията са във връзка с настъпващия есенно-зимен сезон. Това съобщиха от пресцентъра на Община Ямбол.\r\nВсички административни и стопански обекти, училища и детски градини, културни институти, учреждения и ведомства следва да проверят годността и техническото състояние на отоплителните уреди и проведат инструктажи на целия личен състав. Забранява се използването за отопление на нестандартни и технически неизправни или  необезопасени уреди и електронагреватели, както и изхвърлянето на горящи предмети и сгурия в контейнерите за смет.\r\nЗа подготовка за работа при зимни условия ръководителите на фирми, учреждения и ведомства трябва да организират окомплектоването на екипи от хора, също и техниката, които ще бъдат ангажирани при усложнена обстановка. Трябва да се осигури и поддържа резерв от ГСМ, луга, пясък, топло облекло и други материални средства. Издадени са предписания към електро- и газоразпределителните дружество, „ВиК“, Центъра за спешна помощ, Напоителни системи и др. Ръководителите на дружества, учреждения, обществени организации и търговски обекти, както и собствениците и наемателите на сгради следва да отстраняват снега по тротоарите, ледените висулки и опасните натрупвания на сняг по покривите.\r\nЗаповедите са публикувани на сайта на Община Ямбол, в рубриката „Актуално“.", "date": "2017.10.24", "title": "Ямбол: Превантивни мерки за пожарна безопасност и действия при усложнени зимни условия са предписани в заповеди на кмета във връзка с настъпващия есенно-зимен сезон"}
{"url": "http://www.focus-news.net/news/2017/10/24/2450026/blagoevgrad-targovtsi-na-zlato-sa-dadeni-na-sad-za-danachni-prestapleniya.html", "text": "Окръжна прокуратура – Благоевград предаде на съд Д.К., Р.И., С.Д. и В.И. по обвинение в извършено от тях престъпление по чл. 255 от НК, съобщиха от пресцентъра на Апелативна прокуратура – София . Обвиняемите се занимавали с продажба на златни накити, бижута, монети и благородни метали. С оглед извършваната дейност всеки от тях имал качеството на данъчно задължено лице. \r\nВ нарушение на закона К. избегнал установяването и плащането на данъчни задължения в особено големи размери, като не подал изискуемата годишна данъчна декларация за 2010 г., 2011 г. и 2012 г. (съгласно чл. 50 от Закона за данъците върху доходите на физическите лица). По този начин той не декларирал получени от него през годините доходи в размер на 763 049.50 лв., представляващи облагаем доход. Сред продаваната от А.К. стока имало злато с различни проби – от 375, 585, 750 до 917 карата, сребро – проби 925, 999, както и инвестиционно злато и чуждестранни монети. Общата сума на неплатения от Д.К. за три години данък е 76 304.95 лв. \r\nНедекларираните доходи на другия обвиняем – Р.И., през 2013 г. възлизат на 1 236 118.40 лв. Те са придобити от същата дейност – търговия със злато, сребро, монети. Невнесеният от него данък е 123 611.84 лв. \r\nОбвиняемият С.Д. избегнал установяването и плащането на данъчни задължения в размер на 6 95.44 лв. върху получените от него доходи. Те са за 2011 г. и 2012 г., за доходи от 69 504.40 лв. \r\nПо сходен начин действала и обвиняемата В.И., като не подала годишни данъчни декларации за 2011 г. и 2012 г. за получени доходи като физическо лице в размер на 441 583.25 лв. Неплатеният от нея данък възлиза на 44 158.33 лв. \r\nОчаква се насрочване на делото от съда.", "date": "2017.10.24", "title": "Благоевград: Търговци на злато са дадени на съд за данъчни престъпления"}
{"url": "http://www.focus-news.net/news/2017/10/24/2450027/ruse-dvama-dushi-sa-postradali-pri-katastrofa-mezhdu-lek-i-tovaren-avtomobil-na-patya-sofiya-ruse-pri-razklona-za-s-pirgovo.html", "text": "Двама души са пострадали при катастрофа между лек и товарен автомобил на пътя София-Русе при разклона за с. Пиргово. Това съобщиха за Агенция „Фокус“ от ОДМВР – Русе. Пострадалите се откарани в болница, но все още няма информация за тяхното състояние. Движението в участъка от пътя Русе – Бяла при разклона за с. Пиргово е затруднено. В момента служители на полицията извършват оглед и организират обходни маршрути.\r\nЦветилена СИМЕОНОВА", "date": "2017.10.24", "title": "Русе: Двама души са пострадали при катастрофа между лек и товарен автомобил на пътя София-Русе при разклона за с. Пиргово"}
{"url": "http://www.focus-news.net/news/2017/10/24/2450028/dobrich-dvama-dushi-sa-zaginali-v-katastrofa-na-patya-dobrich-general-toshevo-pri-razklona-za-s-tsarevets.html", "text": "Двама души са загинали при тежка катастрофа на пътя между Добрич и Генерал Тошево при разклона за с. Царевец. Това съобщиха от пресцентъра на МВР. Сигналът за инцидента е постъпил към 16.30 часа. По първоначални данни пътният инцидент е възникнал след челен удар между два леки автомобила – „Мерцедес“ и „Фолксваген Поло“. На място има полицейски екипи, които извършват оглед и тепърва ще се установяват причините за тежкия инцидент. Пътят е временно затворен за движение.", "date": "2017.10.24", "title": "Добрич: Двама души са загинали в катастрофа на пътя Добрич-Генерал Тошево при разклона за с. Царевец"}
{"url": "http://www.focus-news.net/news/2017/10/24/2450029/vatan-efreytor-ot-turskata-armiya-e-pochinal-sled-kato-vchera-v-diarbekir-e-prostrelyan-na-ulitsata.html", "text": "Ефрейтор на професионална служба в турската жандармерия е починал този след обяд в болница в Диарбекир, след като вчера е прострелян на улицата, пише вестник „Ватан”. Нападението срещу него е станало на 23 октомври  към 07.00 часа, когато ефрейтор Билял Диджле е излизал от дома си, за да отиде на работа. Продължава разследването на прокуратурата по случая и операцията на специ5еалните сили за залавяне на извършителя или извършителите на дръзкото нападение, пише още „Ватан”. Георги Димов", "date": "2017.10.24", "title": "„Ватан”: Ефрейтор от турската армия е починал, след като вчера в Диарбекир е прострелян на улицата"}
{"url": "http://www.focus-news.net/news/2017/10/24/2450030/ministar-krasimir-karakachanov-ne-priemam-prikazki-za-stachki-i-buntove-armiyata-ne-e-detska-gradina.html", "text": "Не приемам приказки за стачки и бунтове, армията не е детска градина и никой нито в авиацията, нито в другите видове въоръжени сили не си е помислил за подобно действие. Това каза министърът на отбраната Красимир Каракачанов по повод тренировъчните полети на авиобаза „Граф Игнатиево“, предаде репортер на Агенция „Фокус“. \r\n„Беше ни зададен въпрос от командира на авиобазата за двигателите, които са доставени. Има договор, който е сключен от предишното ръководство на министерството. В него са описани изискванията към тези двигатели. Ние не можем да нарушим този договор, не можем да подписваме допълнителни споразумения или протоколи. Искаме договорът да се спази – да се спази точно, защото основната наша грижа е животът на летците“, допълни министър Каракачанов. „Не можем да рискуваме да приемем едни двигатели без всичко по договора да е изпълнено точно и след което да се случи нещо непоправимо. Грижата за човешкия живот е на първо място и човекът е най-голямата ценност в армията“, подчерта той. \r\n„В тези 6 месеца аз като министър и правителството, в което участвам се опитваме да решим проблемите на армията в трите вида въоръжени сили. Заделени са 100 млн. лв. за увеличаване на заплатите на военнослужещите, заплати, които не са вдигани от 2013 година. Нашият стремеж е да мотивираме личния състав и чрез достойно заплащане и условия на труд, и чрез нова техника, на която да получават умения и да се повишават отбранителните способности на Българската армия“, заяви министър Каракачанов. \r\nВесела ПЕТРОВА", "date": "2017.10.24", "title": "Министър Красимир Каракачанов: Не приемам приказки за стачки и бунтове, армията не е детска градина"}
{"url": "http://www.focus-news.net/news/2017/10/24/2450031/vratsa-prokuraturata-dade-na-sad-zhena-prichinila-katastrofa-sas-zaginal.html", "text": "Окръжна прокуратура – Враца внесе за разглеждане в съда обвинителен акт срещу Изабела П. за извършено от нея престъпление по чл. 343, ал. 4, вр. чл. 343, ал. 3, б. „б“, пр. 1 от НК, съобщиха от пресцентъра на Апелативна прокуратура – София . На 3 август 2016 г. обвиняемата П. управлявала лек автомобил „Рено Клио“ на главен път Е-79, в посока на движение от гр. Враца за гр. Монтана. \r\nПреди разклона за с. Бели Извор, в нарушение на правилата на ЗДвП, тя предприела маневра „изпреварване“, навлизайки в лентата за насрещно движение. С действията си като шофьор на МПС, Изабела П. създала опасност за движещия се в противоположното направление товарен автомобил, с влекач и прикачено към него полуремарке тип „самосвал“. Водачът на ТИР-а реагирал с отклонение на волана надясно и аварийно спиране, но въпреки това последвал удар между двете превозни средства. Вследствие на сблъсъка товарното МПС загубило напречната си устойчивост и продължило към насрещната пътна лента, в която се движела друга лека кола - „Фиат Мареа“. Последвалият втори удар се оказал смъртоносен за шофьора на автомобила, а на пътуващия в него мъж била причинена средна телесна повреда. \r\nОбвинението срещу Изабела Б. е за причиняване на смърт по непредпазливост и средна телесна повреда на едно лице.", "date": "2017.10.24", "title": "Враца: Прокуратурата даде на съд жена, причинила катастрофа със загинал"}
{"url": "http://www.focus-news.net/news/2017/10/24/2450032/ministar-nikolina-angelkova-i-ombudsmanat-maya-manolova-se-sporazumyaha-za-satrudnichestvo-v-podkrepa-na-zimniya-turizam.html", "text": "Министърът на туризма Николина Ангелкова и омбудсманът на Република България Мая Манолова се споразумяха заедно да участват в социални инициативи за подкрепа на зимния туризъм. Това съобщиха от пресцентъра на Министерство на туризма. На работната среща при омбудсмана стана ясно, че двете институции възнамеряват да организират разяснителни кампании сред ученици от цялата страна, като съдействат български деца да преминат обучение за поведение в планината още този зимен сезон, а и на морето преди следващия летен сезон. \r\nИдеята е още в началото на зима 2017-2018 г. с помощта на експерти по планинско спасяване на децата да бъдат представени основните правила за безопасност в планината. Министър Ангелкова и омбудсманът Манолова предвиждат да съдействат и за организация на практически демонстрации за спасяване на хора в планински условия. Те се обединиха около тезата, че подобна съвместна дейност е изключително полезна и наложителна в навечерието на новия зимен сезон, тъй като правилата за оцеляване и минималното оборудване за излети или ски походи в планината не се изучават в училище, а подобни знания и умения често спасяват човешки живот. Обсъдена бе още възможността за подготовка на наръчници за безопасност. Министърът и националният омбудсман се уточниха да работят заедно за осигуряване на възможност на все повече български  деца, включително и от социално слаби семейства, да имат възможност да практикуват зимни спортове още този сезон. \r\nМинистър Ангелкова заяви пред омбудсмана, че прогнозите за зимен сезон 2017 г. са изключително оптимистични. Очаква се да бъдат постигнати между 5 и 10% ръст в посещенията на чуждестранни туристи спрямо 2016 г. За сравнение зимен сезон 2016-2017 беше рекорден за България. Общият брой посещения на чуждестранни туристи беше 1.476 млн., като постигнатият ръст от 19.6% е най-високият от влизането на България в ЕС през 2007 г. \r\nТема на работната среща бяха също осигуровките на сезонните работници, къмпингуването през летния сезон и лифтовете през зимния. Омбудсманът Манолова подчерта, че основно е  намирането на баланс между интересите на туристите, концесионерите, инвеститорите и природозащитните организации. Осигуряване на широка обществена подкрепа за политиките в туризма е водещ принцип в работата на Министерството на туризма, увери министър Ангелкова.", "date": "2017.10.24", "title": "Министър Николина Ангелкова и омбудсманът Мая Манолова се споразумяха за сътрудничество в подкрепа на зимния туризъм"}
{"url": "http://www.focus-news.net/news/2017/10/24/2450033/pregled-na-mezhdunarodnite-novini-do-18-chasa-agentsiya-fokus.html", "text": "Трима души са загинали след сблъсък между кюрдски пешмерги и иракски правителствени войски в северната част на страната. Според кюрдски офицер, правителствените военни са открили огън по техните позиции за да се опитат да накарат пешмергските отряди да се оттеглят от позциите си, но вместо това е започнала престрелка. Поне един кюрдски войни е загинал, а други трима са ранени. От Багдад потвърдиха информацията и добавиха, че в резултат на сблъсъка, двама военослужещи са загубили живота си. Според правителствените войски обаче, пешмергите са тези, които първи са открили огън.\r\n*** Престолонаследникът на Саудитска Арабия Мохамед бин Салман заяви, че желае да възстанови „умерения“ ислям в страната. „Завръщаме се към това, което бяхме преди – държава на умерен ислям, която е отворена към всички религии от света“, заяви принцът по време на икономически форум в Рияд във вторник, като добави, че „ние няма да прекараме следващите 30 години от живота си в унищожаване на деструктивни идеи. Ще ги премахнем сега.“\r\nКралство Саудитска Арабия е известно със своето крайно консервативно управление, но Мохамед бин Салман обеща, че „екстремизмът“ ще бъде прекратен „много скоро“.\r\n***Бизнесменът и правозащитник Осман Кавала е бил задържан във връзка с разследване за корупция от 2013 г. \r\nПо информация на агенция Доган, Кавала е бил арестуван в рамките на разследването по обвинения за корупция от 2013 г., свързано с незаконна търговия на злато с Иран. То бе фокусирано върху вътрешния кръг на президента Реджеп Тайип Ердоган, който по това време заемаше поста премиер. Тогава Ердоган осъди скандала, като заяви, че това е „мръсен“ заговор, организиран от  отколешния му враг - ислямския проповедник Фетхуллах Гюлен, целящ да свали правителството. Скандалът повлече след себе си оставката на трима министри. \r\nПравителството на Ердоган е върнало случая за разследване. По информация на агенцията, Метин Топуз – служител в американското консулство в Истанбул, е разследван във връзка със същия случай. Задържането на Топуз доведе до влошаване на отношенията между САЩ и Турция и прекратяване на визовите услуги. \r\n*** В рамките на учредителното събрание на новия федерален парламент на Германия Волфганг Шойбле бе избран за председател на Бундестага в Берлин. За кандидатурата на досегашния федерален министър на финансите, издигната от Съюза (ХДС/ХСС), гласуваха 501 депутати. „Против“ се изказаха 173-ма от народните депутати, 30 други се въздържаха от гласуване.\r\nПървото заседание на 19-тия парламент на ФРГ откри свободният демократ Херман Отто Золмс, който е депутатът с най-голям стаж в Бундестага след Шойбле. \r\n*** Популистката „Партия на свободата на Австрия“ прие поканата за коалиционни преговори с Австрийската народна партия на 31-годишния Себастиан Курц.\r\n„Приехме поканата“, заяви лидерът на крайнодясната партия Хайнц-Кристиан Щрахе.\r\nПредложението, отправено от Курц по-рано във вторник, проправя пътя за завръщането на крайнодесните в управлението след близо две десетилетия. Последният път, когато „Партия на свободата на Австрия“ влезе в правителството на Австрия, беше през 2000 г., а тогавашният й лидер Йорг Хайдер похвали политиката на нацисткия лидер Адолф Хитлер по отношение на заетостта. \r\n*** Генералният председател на основната опозиционна Народно-републиканска партия (НРП) Кемал Кълъчдароглу излезе с призив за незабавно провеждане на предсрочни общи избори в Турция. „Нека да не чакаме за изборите още 17 месеца; заповядайте, още сега да отидем до избирателните урни. Открито отправям това предизвикателство към управляващите”, посочва още Кемал Кълъчдароглу, цитиран от „Милиет”.\r\n*** Парламентът на автономната кюрдска власт в Северен Ирак взе решение да бъдат отложени насрочените за 1 ноември президентски и общи избори с осем месеца. На днешното заседание присъстваха 68 от всичките 111 депутати. От тях 60 гласуваха с „Да”, а останалите 8 се обявиха против отлагането, посочва още „Ватан”.\r\n***", "date": "2017.10.24", "title": "Преглед на международните новини до 18 часа (Агенция \"Фокус\")"}
{"url": "http://www.focus-news.net/news/2017/10/24/2450034/mia-balgariya-i-makedoniya-provedoha-sreshta-otnosno-satrudnichestvo-v-sferata-na-energetikata.html", "text": "България и Македония проведоха във вторник на територията на българското столица обща среща относно двустранното сътрудничество в сферата на енергетиката, предава Македонската информационна агенция . Делегациите на Скопие и София са обсъдили изграждането на свързващ двете държави газопровод. Сред останалите останалите теми са сигурността на енергийното захранване, важността на международното сътрудничество в региона и разнообразяване на енергийните източници.  \r\nБългарската страна е потвърдила желанието си да подкрепи Македония относно кандидатурата на Скопие за членство в ЕС.  Цанко Цолов", "date": "2017.10.24", "title": "„МИА“: България и Македония проведоха среща относно сътрудничество в сферата на енергетиката"}
{"url": "http://www.focus-news.net/news/2017/10/24/2450035/43-proekta-na-obshtini-kmetstva-uchilishta-i-detski-gradini-ot-oblastite-montana-i-vidin-sa-poluchili-finansirane-v-ramkite-na-natsionalnata-kampaniya-za-chista-okolna-sreda-2017-g.html", "text": "43 проекта на общини, кметства, училища и детски градини от областите Монтана и Видин са получили финансиране в рамките на Националната кампания „За чиста околна среда – 2017 г.“, съобщиха за Радио „Фокус“ – Видин от РИОСВ – Монтана. Експерти от РИОСВ – Монтана проверяват изпълнението на проекти, получили това финансиране. Десет са проектите на общини, тринадесет – на кметства, единадесет са на училища и девет на детски градини. Финансирането за общини и кметства е до 10 000 лева, за училища и детски градини – до 5000 лева. Срокът за изпълнение на проектите за училища и детски градини е 30 октомври, а за общините и кметствата до 30 ноември.\r\nЕкспертите от РИОСВ – Монтана при проверките са установили, че в училищата и детските градини в областите Монтана и Видин са монтирани пейки, беседки и кошчета за отпадъци, спортни съоръжения за игри на открито, облагородени са дворовете, засадени са цветя, изработени са дипляни и брошури, които са разпространени сред учащите. В някои от училищата е закупена апаратура за презентации и открити уроци.\r\nПри проверките на общини и кметства е констатирано, че по проектите са изградени кътове за отдих, площадки за фитнес на открито, обновени са детски площадки с монтирани люлки, пързалки, пейки и кошчета за отпадъци. РИОСВ – Монтана ще продължи проверките за изпълнение на проектите от Националната кампания „Чиста околна среда 2017 г.“, финансирани от ПУДООС.", "date": "2017.10.24", "title": "43 проекта на общини, кметства, училища и детски градини от областите Монтана и Видин са получили финансиране в рамките на Националната кампания „За чиста околна среда – 2017 г.“"}
{"url": "http://www.focus-news.net/news/2017/10/24/2450036/gen-ivan-lalov-komandir-na-aviobaza-graf-ignatievo-letatelniyat-sastav-se-gotvi-i-prodalzhava-da-nosi-dezhurstvoto-po-ear-polising.html", "text": "Смятам, че Mинистерството полага действително сериозни усилия за преодоляване на проблемите и в мен се появява надежда, че в определени срокове те ще бъдат решени. Това каза командирът на авиобаза „Граф Игнатиево“ бригаден генерал Иван Лалов по повод отказа на летци да изпълняват тренировъчни полети тази сутрин, предаде репортер на Агенция „Фокус“. „Всеки един пилот е в правото си, когато смята, че не е уверен в изпълнението на задачата, да докладва на командира си и да се откаже от изпълнението на тази задача. Тъй като ние провеждаме тренировъчни полети, а не сме на война, така се случи, че в този ден летателен състав, който участваше в планираната дневна смяна, почувства, че не е в състояние да изпълни задачите, докладва и се отказахме да провеждаме полети. Това са правилата в авиацията. Иначе хората излитат и понякога не се връщат. Затова думата „бунт“ е крайно не добре употребена в медиите, където се появи“, обясни ген. Лалов. По думите му причините да се случи това са много и комплексни. „Знаете, че състоянието на военно-въздушните сили като цяло не е много добро, но конкретно в авиобаза „Граф Игнатиево“ има много сериозни проблеми с изправната авиационна техника. А за да можем да подготвим пилотите, ни е необходим достатъчен брой изправни самолети, за да могат да летят ритмично и да изпълняват задълженията си“, посочи той. „Въпреки този малък нальот, който имаме, летателният състав се готви и продължава да носи дежурството по Еър полисинг“, увери ген. Лалов. Той съобщи, че на провелата се по-рано среща в Министерството на отбраната е предал проблемите, които съществуват в авиобазата, а от страна на ръководството на Mинистерството е докладвано какви действия са предприети за преодоляване на тези проблеми. „Това, което говорихме днес, ще бъде предаденo от мен на летателния състав на авиобазата и ще набележим мерки за преодоляване на положението, в което се намираме в момента“, каза още ген. Лалов.\r\nМинистърът на отбраната Красимир Каракачанов отбеляза от своя страна, че случилото се в авиобазата най-вероятно ще се ползва за политически спекулации. „В края на краищата това е работата на политиците – да спекулират, малко или много. Нашата грижа е начинът на живот, заплащането, условията на труд и техниката на Българската армия да бъдат на ниво, за да може тя да изпълнява своите задължения“, коментира той. „Това, което продължаваме да правим, е гарантиране на летателната способност на самолетите, но пак казвам – човешкият живот е преди всичко“, допълни Каракачанов. \r\nВесела ПЕТРОВА", "date": "2017.10.24", "title": "Ген. Иван Лалов, командир на авиобаза „Граф Игнатиево“: Летателният състав се готви и продължава да носи дежурството по Еър полисинг"}
{"url": "http://www.focus-news.net/news/2017/10/24/2450037/predsedatelyat-na-parlamenta-dimitar-glavchev-izprati-pozdravitelen-adres-do-volfgang-shoyble-po-povod-izbiraneto-mu-za-predsedatel-na-bundestaga-na-federalna-republika-germaniya.html", "text": "Председателят на Народното събрание Димитър Главчев изпрати поздравителен адрес до Волфганг Шойбле по повод избирането му за председател на Бундестага на Федерална република Германия, съобщиха от пресцентъра на Народното събрание. \r\n„Убеден съм, че този избор е заслужено признание за Вашия доказан обществен и професионален авторитет като голям политик, държавник и лидер“, отбелязва председателят на парламента. Димитър Главчев изразява надежда да продължи укрепването и активното развитие на традиционно добрите контакти между парламентите на Република България и на Федерална република Германия в интерес на двата приятелски народа и на общото бъдеще в Европейския съюз. \r\nВ поздравителния адрес председателят на Народното събрание потвърждава готовността на депутатите от 44-тото Народно събрание за разширяване на ползотворния диалог и сътрудничество между българския парламент и Бундестага на Федерална република Германия.", "date": "2017.10.24", "title": "Председателят на парламента Димитър Главчев изпрати поздравителен адрес до Волфганг Шойбле по повод избирането му за председател на Бундестага на Федерална република Германия"}
{"url": "http://www.focus-news.net/news/2017/10/24/2450038/reuters-rusiya-blokira-prodalzhavane-na-razsledvaneto-otnosno-izpolzvaneto-na-himichesko-orazhie-v-siriya.html", "text": "Русия наложи вето над проект, предложен от САЩ в рамките на Съвета за сигурност на ООН,  който цели продължаване на разследването относно използването на химическо оръжие в Сирия, предава Reuters. \r\nРазследването на атаките с химическо оръжие в Сирия започна през 2015 г., инициирано от ООН и подкрепено от Организацията за забрана на химическите оръжия, припомня агенцията. По време на гласуването, Китай се въздържа а временният член на съвета Боливия подкрепи Москва. Това е деветият път, в който руският представител блокира подобно предложение.  Цанко Цолов", "date": "2017.10.24", "title": "Reuters: Русия блокира продължаване на разследването относно използването на химическо оръжие в Сирия"}
{"url": "http://www.focus-news.net/news/2017/10/24/2450039/predstoyashti-sabitiya-v-stranata-za-25-oktomvri-agentsiya-fokus.html", "text": "***\r\nОт 15.30 часа държавният глава Румен Радев ще разговаря на „Дондуков“ 2 с министър-председателя на Република Корея Ли Нак-Йон, който ще бъде на посещение в България.\r\n***\r\nОт 12.30 часа в зала „Тържествена“ на Университета за национално и световно стопанство вицепрезидентът Илияна Йотова ще участва в лекция-дискусия по темите - „Обща отбранителна система на ЕС“ и „Събитията в Испания“, организирана от Студентско сдружение ЕГО ПОЛИТИКО. \r\n***\r\nОт 09.00 часа ще се проведе пленарно заседание на Народното събрание. \r\n***\r\nМинистър-председателят Бойко Борисов ще се срещне с премиера на Република Корея Ли Нак-Йон. Двамата ще проведат среща на “четири очи” в Министерски съвет, която ще бъде последвана от пленарни разговори между правителствените делегации. По-късно на бизнес форум в Хюндай Център София в присъствието на двамата премиери ще бъде учредена Българо-корейска търговска камара.\r\n***\r\nОт 09.00 часа в залата на Представителството на Европейската комисия в София Научноизследователският сектор на Софийския университет \"Св. Климент Охридски\" организира 15-о издание на Европейски ден на предприемача 2017 г.\r\n***\r\nОт 09.30 до 13.00 часа  в Заседателната зала и в Централното фоайе на Националната библиотека „Св. св. Кирил и Методий” ще се състоят литературна среща и изложба под общото мото „Винаги с папийонка: Непознатият Дамян Калфов”.\r\n***\r\nОт 9.30 часа в Националната библиотека „Св. св. Кирил и Методий” ще се проведат конференция и изложба „Винаги с папийонка: Непознатият Дамян Калфов”, по повод 130-годишнината от рождението на Дамян Калфов.\r\n***\r\nОт 10.00 часа в сградата на Висшето училище по застраховки и финанси на ул. „Гусла“ №1 Центърът за оценка на риска по хранителната верига и 44  неправителствени организации за защита на животните ще проведат кръгла маса по въпросите, свързани с отглеждането на американска норка за ценни кожи у нас.\r\n***\r\nОт 10.00 часа 9 състав на Специализирания наказателен съд ще гледа делото срещу Йосиф Й., Ивайло С., Вергил Сл., Пламен С. и др., обвинени в организиране и ръководене на организирана престъпна група с цел придобиване и държане на наркотични вещества. \r\n***\r\nОт 10.00 часа 3 състав на Специализирания наказателен съд ще гледа делото срещу Богдан К., Александър Щ. и Цветомир В., обвинени в организиране и ръководене на организирана престъпна група.\r\n***\r\nОт 10.00 часа в София Тех Парк, в зала Startup Hambar в сградата на бизнес „Инкубатора“, ще се състои петото поредно издание на форума Кариера с Kауза.\r\n***\r\nОт 10.00 часа 12 състав на Специализирания наказателен съд ще гледа делото срещу Калин В., обвинен в изнудване.  \r\n***\r\nОт 10.30 часа 17 състав на Специализирания наказателен съд ще гледа делото срещу Добрин Д., Николай И., Красимир Б., Юлиян Кр. И др., обвинени в организиране и ръководене на организирана престъпна група.\r\n***\r\nОт 11.00 часа в зала Г1 на Интерпред ще се проведе обсъждане  на Алтернативния бюджет на БСП в сферите: икономика, земеделие и екология. На нея ще присъстват народните представители Манол Генов и проф. Светла Бъчварова, както и председателят на градския съвет на БСП - Варна Борислав Гуцанов.\r\n***\r\nОт 11.00 часа 10 състав на Специализирания наказателен съд ще гледа делото срещу Цветомир М., Борислав П., Бойко Г., Емил Н. и др., обвинени в организиране и ръководене на организирана престъпна група.\r\n***\r\nОт 13.30 часа ще започне седмичното заседание на Прокурорската колегия на Висшия съдебен.\r\n***\r\nОт 13.30 часа 18 състав на Специализирания наказателен съд ще гледа делото срещу Руси Д., Стоян Д., Красен Н. и др., обвинени в образуване и ръководене на организирана престъпна група. \r\n***\r\nОт 13.30 часа 4 състав на Специализирания наказателен съд ще гледа делото срещу Бехчет А., Емил Б., Събин З., Венцислава М. и др., обвинени в образуване и ръководене на организирана престъпна група.\r\n***\r\nОт 14.00 часа 8 състав на Специализирания наказателен съд ще гледа делото срещу Гьорче В., Борис Б., Емил Д., Георги Б., Ангел А. и Илия Тр., обвинени в образуване и ръководене на организирана престъпна група.\r\n***\r\nОт 10.30 часа пред сградата на Министерството на земеделието, храните и горите ще се състои поредното издание на фермерския фестивал  „От нашата ферма – с любов за вас!“.\r\n***\r\nОт 10.30 часа в Селскостопанската академия ще бъде отбелязан празника на земеделската наука „Даровете на природата“, който е професионален празник на работещите в областта на земеделската наука.\r\n***\r\nОт 11.00 часа в Съюза на българските журналисти ще се състои пресконференция на посланика на Куба в България Н. Пр. Педро Пабло Сан Хорхе по повод предстоящото посещение у нас на Алейда Гевара, дъщеря на известния латиноамерикански революционер Ернесто Че Гевара.\r\n***\r\nОт 12.00 часа на пл. „Гарибалди“ представители на Национална организация „Малки Български Хора“ от страната организират събитие под мотото „Виж света през прозореца на малкия човек“ по повод Световния ден за информираност по въпросите на хората с нисък ръст. \r\n***\r\nОт 14.30 часа в зала „Изток” ще се проведе дискусия на тема „Европейска интеграция, регионално сътрудничество и свързаност на Западните Балкани – приносът на Българското председателство“, организирана от парламентарните комисии по европейски въпроси и контрол на европейските фондове и по външна политика. В дискусията ще вземат участие заместник министър-председателят по правосъдната реформа и министър на външните работи Екатерина Захариева, представители на Министерството на регионалното развитие и благоустройството, Министерството на транспорта, информационните технологии и съобщенията, Министерството на енергетиката.\r\n***\r\nОт 15.30 часа в пространството за култура „ЕТО“ на бул. „Христо Ботев\" 95 ще бъдат връчени 40 стипендии на нови студенти от благотворителната кауза #steniskanabala, сезон 2017.\r\n***\r\nОт 17.00 часа в зала „Роял“ на София Хотел Балкан европейският комисар по въпросите на правосъдието, потребителите и равнопоставеността между половете Вера Йоурова ще се вземе участие в кръгла маса за новия Регламент за защита на личните данни, организиран от евродепутата Ева Майдел и КРИБ.\r\n***\r\nОт 17.00 часа в Зала 409 в Корпус 1 на Нов български университет публично ще бъде представен проектът „Бронзовата къща” на Пламен Деянофф.\r\n***\r\nОт 18.00 часа в РС на БСП - Красна поляна в София ще се проведе дискусията за Алтернативния бюджет на БСП в сектор образование. На нея ще присъства народният представител Ирена Атанасова. \r\n***\r\nОт 18.00 часа в галерия „Средец” ще бъде открита изложбата „Transform” на младата художничка Боряна Перчинска.\r\n***\r\nОт 19.30 часа в Центъра за култура и дебат „Червената къща“ ще се проведе дискусия на тема: „Криза на либерализма?”.\r\n***\r\nОт 19.30 часа в зала „България“ нцертмайсторите Мила и Радослав Шулц ще бъдат солисти на Оркестъра на Класик ФМ радио в началото на новия сезон.\r\n***\r\nОт 09.00 до 12.00 часа часа в Областния информационен център ще се извършват профилактични прегледи за остеопороза.\r\n***\r\nОт 12.00 часа на ул. \"Петър Алипиев\", до новоизградената спортна площадка, започва вторият етап от проекта за изграждане на нова спортна площадка и парк в кв.\"Възраждане\". Ще присъстват кметът Иван Портних и министърът на младежта и спорта Красен Кралев. \r\n***\r\nОт 10.30 часа в Регионалния пресклуб на БТА ще се проведе пресконференция на Общинския съвет на Отечествения съюз във Велико Търново.\r\n***\r\nОт 11.00 часа в Регионалния пресклуб на БТА ще се проведе пресконференция на Бюрото по труда, Инспекцията по труда и Дирекцията за социално подпомагане във Велико Търново.\r\n***\r\nОт 11.00 часа в Община Велико Търново – Зала 302 ще се проведе Пресконференция по случай предстоящ концерт за Деня на народните будители. \r\n***\r\nОт 14.00 часа в полицейския участък в село Балван ще гостуват полицаи от Германия. \r\n***\r\nОт 16.00 часа в библиотеката на НЧ „Надежда 1869“ Клуб приятели на книгата -  група възрастни ще проведе разговор за книгата „Остров Крах” от Ина Вълчанова, получила Европейска награда 2017.\r\n***\r\nОт 18.00 часа в Младежки дом, зала 30, ще се проведе празничен концерт на ученици от Музикалната школа по повод Деня на будителите. \r\n***  \r\nОт 10.30 часа в заседателна зала №1 на Областна администрация Видин ще се проведе Заседание на Областната комисия за контрол на епидемиите, епизоотиите и зоонозните заболявания.  \r\n***\r\nОт 11.00 часа кметът на Община Видин Огнян Ценков ще открие експозицията в Епиграфския център (Турски склад, срещу крепостта \"Баба Вида\"), а в 12.30 ч. ще награди победителите в Димитровденското математическо състезание в залата на Общински съвет - Видин.\r\n***\r\nОт 11.00 часа Административен съд – Враца ще гледа делото по постъпила жалба от кмета на кметство с. Галиче против Решение № 227/06.10.2017 г. на Общинска избирателна комисия – Бяла Слатина, с което са прекратени предсрочно пълномощията му.\r\n***\r\nОт 11.15 часа в заседателната зала на Административен съд – Враца ще се проведе съвместна пресконференция на Административен съд – Враца, Районен съд – Враца, Районна прокуратура – Враца, Окръжен съд – Враца, Окръжна прокуратура – Враца и Следственият отдел към Окръжна прокуратура – Враца по случай официалното откриване на образователната програма „Съдебната власт – информиран избор и гражданско доверие. Отворени съдилища и прокуратури“.\r\n***\r\nОт 19.00 часа в камерна зала на ДТК ще бъде представена постановката „Отблизо“ от Патрик Марбър.\r\n***\r\nОт 09.30 и 10.30 часа в Детска градина №9 и Детска градина №11 ще се проведат куклени спектакли „Забързана приказка“.\r\n***\r\nОт 13.00 часа в Държавен куклен театър „Дора Габе“ ще се проведе куклен спектакъл „Хитър Петър“.\r\n***\r\nОт 17.30 часа в Дом-паметник „Йордан Йовков“ ще бъде представена книгата „Страж на Родината“ от Вихрен Венков.\r\n***\r\nОт 19.00 часа в Драматичен театър „Йордан Йовков“ гостува Драматичен театър – Търговище със спектакъла „Сватбен маратон“ от Виктор Ляпин.\r\n***\r\nОт 19.30 часа в Младежки център,  зала 4, ще се проведе среща по повод Международния ден на твореца, под наслов: „Музиката, като средство за общуване между младите хора“.\r\n***\r\nОт 09.30 часа в Окръжен съд – Пазарджик започва заседанието срещу 14 обвиняеми за разпространение идеите на ИДИЛ. \r\n***\r\nОт 10.00 часа, в хотел „Империал“ министърът на образованието и науката Красимир Вълчев ще даде старт на майсторски клас „Класната стая на 21 век – умения, иновации, технологии“. Събитието е oрганизирано от фондация „Световен образователен форум България”, Община Пловдив и ПУ „Паисий Хилендарски“. \r\n***\r\nОт 11.00 часа в Заседателната зала на Община Пловдив ще се състои пресконференция по повод първия турнир от първото издание на Балканската купа по баскетбол за деца до 12 и 14 години, чийто домакин ще бъде Пловдив. \r\n***\r\nОбщинските съветници от ГЕРБ организират приемни за граждани. Радослава Ташкова, председател на Групата на  ГЕРБ и заместник-председател на Общински съвет - Пловдив, ще се срещне с граждани от 16:00 до 18:00 часа в офиса на ГЕРБ в район „Южен” на ул. „Академик Петър Динеков”№1А. Георги Василев ще разговаря с граждани от 16:00 до 18:00 часа в офиса на ГЕРБ в район „Южен” на ул. „Академик Петър Динеков”№1А. Д-р Аргир Аргиров ще приеме граждани от 17:30 до 18:30 часа в офиса на ГЕРБ в район „Южен” на ул. „Академик Петър Динеков”№1А. Ани Лафчиева ще се срещне с граждани от 17:00 до 18:30 часа в офиса на ГЕРБ в район „Източен” на ул. „Коста Паница”№5. Емил Русинов ще разговаря с граждани от 17:30 до 19:00 часа в офиса на ГЕРБ в район „Източен” на ул. „Коста Паница”№5.\r\n***\r\nБългарска браншова асоциация Пътна безопасност, КАТ и СБЖ организират семинар-дискусия на тема“ “Към визия „нула“ жертви от ПТП”.\r\n***\r\nОт 11.00 часа в зала 308 на Община Разград ще се проведе пресконференция, свързана с образователната инфраструктура в Общината. \r\n***\r\nОт 10.30 часа в Заседателна зала на 3-я етаж на сградата на Община Русе ще се проведе пресконференция, на която ще бъде представен проектът за ремонт на пет общински учебни заведения в града, включително прилежащите им дворни пространства.\r\n***\r\nОт 11.15 часа ще се извърши есенното зарибяване на езерото в Лесопарк „Липник“ /при Гребната база/, финансирано от ОП „Спортни имоти“.\r\n***\r\nОт 10.00 часа в зала „Май“ ще се състои тържествена сесия на Общинския съвет .\r\n***\r\nОт 20.00 часа на откритата сцена на пл. „Хаджи Димитър“ ще се състои празничен концерт по повод празника на града. \r\n***\r\nОт 09.00 часа в зала „П. Р. Славейков“ ще се проведе редовното заседание на Общинския съвет. \r\n***\r\nОт 16.00 часа в хотел „Верея“ ще бъде открита Първата Национална среща на експертите по социални дейности и здравеопазване от общините.\r\n***\r\nОт 17.30 часа в Славейковото училище ще бъде открита изложбата „Китайска приказка 2016“.\r\n***\r\nОт 10.00 часа в зала 2 на Областна администрация Шумен ще се проведе заседание на Областната епизоотична комисия.\r\n***\r\nОт 11.00 часа в заседателна зала в Театъра ще се състои пресконференция с новия директор на ДКТ \"Васил Друмев\" – Шумен Димитър Димитров.\r\n***\r\nОт 15.00 часа  в зала 203 в сградата на общината ще се проведе заседание на Правната комисия.", "date": "2017.10.24", "title": "Предстоящи събития в страната за 25 октомври (Агенция „Фокус“)"}
{"url": "http://www.focus-news.net/news/2017/10/24/2450040/aktsenti-v-sutreshniya-blok-dobro-utro-balgariya-na-radio-fokus-na-25-oktomvri.html", "text": "Застрахователните компании ще имат достъп до данните от МВР чрез онлайн връзка в реално време, като при сключване на застраховка „Гражданска отговорност” ще се предоставя само регистрационният номер на колата и номерът на талона. Какво ще се промени благодарение на тези промени? Какви още други условия предвижда наредбата? Как автомобилите да бъдат подготвени за есенно-зимния сезон? Наш първи гост ще бъде комисар Алекси Стратиев, експерт по пътна безопасност. Бундестагът се събра на учредително заседание за преговори за новия парламент? Кога ще се нареди пъзелът в германския парламент? Каква е политическата картина и в Австрия след изборите? Коментар по темата ще направи Мария Стоянова, дългогодишен журналист в Германия. Как се прави образование в Кърджали? Как се подготвя градът за деня на Народните будители? Разговорът си ще продължим с Гроздан Колев началник на Регионалното управление по образование в Кърджали. На 26 октомври се навършват 120 години от основаването на Военен клуб – Враца. Каква е историята на Военния клуб във Враца ще разберем от репортажа на Анна Лозанова от Радио „Фокус“ – Видин.", "date": "2017.10.24", "title": "Акценти в сутрешния блок „Добро утро, България“ на Радио „Фокус“ на 25 октомври"}
{"url": "http://www.focus-news.net/news/2017/10/24/2450041/adriana-ivanova-obshtina-chepelare-imame-nova-tsel-pri-provezhdaneto-na-tazgodishniya-festival-na-kartofa-ot-izlozhenie-da-prerasne-v-kartofena-borsa.html", "text": "Община Чепеларе има нова цел при провеждането на тазгодишния фестивал на картофа – от изложение да прерасне в картофена борса. Това каза за Радио „Фокус” – Смолян Адриана Иванова – експерт в отдел „Култура“ в Община Чепеларе. „Картоф Фест в Чепеларе“ ще се проведе за втора поредна година в града на 28 и 29 октомври и сега амбицията на общината е да не бъде само изложение, а да стане нещо по-голямо, а именно да се превърне в борса, в която да се предлага родното производство. Празникът ще бъде открит на 28 октомври на площад „Олимпийски” от 11.00 часа с програма, подготвена от читалищата на територията на общината. Интересно ще е и изложението от традиционни родопски гозби от картофи. Организаторите осигуряват безплатен обяд и преференциална цена на нощувка от 10.00 лв. на човек за всички, които искат да вземат участие във фолклорната програма на фестивала, която програма няма състезателен характер. Ще има изложение на картофопроизводители от общината и региона и са поканени всички картофопроизводители от Смолянска област. Те ще имат възможност да присъстват на конферентната част, която тази година ще бъде по-богата и с повече лекции. Ще бъде открита от 14.00 часа в залата на Община Чепеларе. Ще вземе участие и Тодор Джиков – председател на Националната асоциация на картофопроизводителите. Растителна защита – Смолян ще участва с презентация за вредителите по картофите и Институт по зеленчукови култури „Марица“ – с. Павелско с тема: „Състояние и проблеми на сортоподдържането и семепроизводството на картофи в България“. „За да осъществим идеята да превърнем картофения фестивал в картофена борса, сме поканили много големи вериги магазини, като и всички ресторантьори и търговци на Пампорово и от Смолянска област, за да имат възможност да обменят опит и идеи за това как да си сътрудничат при реализирането на продукцията на картофопроизводителите”, каза Иванова. По думите й в празника на картофа не са пренебрегнали и децата. Най-малките ги очаква „Детска творителница“, като ще има много състезания с картофи за малки и големи. Празникът се организира от Община Чепеларе и Националната асоциация на картофопроизводителите в България, а съорганизатори, които се включват с фолклорната програма са читалищата в общината.\r\nДаниела БОЙКОВА", "date": "2017.10.24", "title": "Адриана Иванова, Община Чепеларе: Имаме нова цел при провеждането на тазгодишния фестивал на картофа – от изложение да прерасне в картофена борса"}
{"url": "http://www.focus-news.net/news/2017/10/24/2450042/gd-granichna-politsiya-7-km-kolona-ot-tovarni-avtomobili-ima-na-izhod-na-gkpp-kapitan-andreevo.html", "text": "На българо-турската граница трафикът е интензивен на изход. На ГКПП \"Капитан Андреево\" има 7 км колона от товарни автомобили, на ГКПП \"Лесово\" 3 км. Това съобщиха от пресцентър на ГД \"Гранична полиция\". Информацията за трафика на българските гранични контролно-пропускателни пунктове е към 18:00 часа. На останалите гранични пунктове трафикът е нормален.\r\nФериботът Оряхово - Бекет се движи само през светлата част на деня поради ниското ниво на река Дунав.", "date": "2017.10.24", "title": "ГД \"Гранична полиция\": 7 км колона от товарни автомобили има на изход на ГКПП \"Капитан Андреево\""}
{"url": "http://www.focus-news.net/news/2017/10/24/2450043/vatan-sauditska-arabiya-podkrepya-siriyskite-kyurdi-ako-e-vyarno-shte-predizvika-kriza-v-otnosheniyata-s-turtsiya.html", "text": "Появиха се съобщения, че Саудитска Арабия оказва материална помощ на Отрядите за народна самозащита (ОНС) на сирийските кюрди, които са свързани със забранената в Турция  Кюрдска работническа партия (ПКК), пише вестник „Ватан”.  След усилените доставки на оръжие, боеприпаси и жизнено важни стоки за сирийските кюрди от САЩ, сега Саудитска Арабия извършва същото. Упорито тиражираните информации са за изпратени в сирийския областен град Ал-Хасеке 12 линейки и голям брой ТИР-ове с лекарства и хранителни продукти. Въпросните доставки се координират лично от саудитския министър за дейностите в Персийския залив Самир ес- -Себихан. Ако въпросната информация е вярна, това със сигурност ще предизвика гневна реакция от Анкара, на фона и на сегашното сближение между Рияд и Вашингтон, пише още „Ватан”. Георги Димов", "date": "2017.10.24", "title": "„Ватан”: Саудитска Арабия подкрепя сирийските кюрди: ако е вярно – ще предизвика криза в отношенията с Турция"}
{"url": "http://www.focus-news.net/news/2017/10/24/2450044/cnn-spored-donald-tusk-brekzit-oshte-mozhe-da-bade-izbegnat.html", "text": "Според председателя на Европейската комисия Доналд Туск, Брекзит все още може да бъде избегнат, съобщава CNN. По неговите думи, от Великобритания зависи дали преговорите за излизане на Лондон от Съюза  ще завършат с „добра сделка, без сделка или няма да има Брекзит“ изобщо. Туск предупреди, че ако преговорите се провалят, това ще се отрази негативно върху Европейският съюз. Председателят не за първи път изразява надеждата, че Великобритания може да не напусне организацията, но според него възможността това да стане не нищожна.  Цанко Цолов", "date": "2017.10.24", "title": "CNN: Според Доналд Туск, Брекзит още може да бъде избегнат"}
{"url": "http://www.focus-news.net/news/2017/10/24/2450045/shumen-regionalniyat-istoricheski-muzey-veche-predlaga-virtualna-razhodka-iz-zalite-na-muzeya-v-omurtagoviya-dvorets-v-pliska-i-sreshta-sas-samiya-vladetel.html", "text": "Регионален исторически музей- Шумен вече предлага виртуална разходка из залите на музея, в Омуртаговия дворец в Плиска и среща със самия владетел, предаде репортер на Радио „Фокус“- Шумен. Платформата „Виртуална реалност“ е нововъведение не само за региона, но и за музейната система в страната, посочи при представянето на проекта директорът на музея Даниел Руменов. „Такава възможност има в Нероновия музей във Рим, а у нас в момента във Велико Търново се прави подобна възстановка на Царевец, но проектът не е завършил поради липса на средства“, каза Руменов. Приложението е в две части - освен разходка из залите на музея има възможност за виртуален тур и до резервата „Плиска“, с акцент върху Омуртаговия дворец. Платформата има възможност за надграждане, като в 3D  среда могат да бъдат качени  още обекти или например гостуващите в РИМ- Шумен изложби. Проектът е осъществен от дизайнерско студио. „Щастливи сме, че за първи в България някой събира смелост да направи нещо подобно, като цяло технологията е нова и дава богати възможности, позволява на всеки да се пренесе в свят, който не е достъпен по друг начин и да изпита уникално усещане за пряк досег със събития и личности от миналото“, каза Емил Личев, представител на дизайнерското студио. Платформата използва три части- очила със слушалки, сензор и дистанционно и позволя 360-градусов обхват на самите обекти. Началото е главно меню с достъп до залите на музея, а инфобутони предоставят текст към отделните обекти и артефакти. До края на на годината платформата „Виртуална реалност“ ще бъде достъпна за всеки посетител на шуменския музей, а след това ще бъде позиционирана в НИАР „Плиска“.\r\nИвелина ИВАНОВА", "date": "2017.10.24", "title": "Шумен: Регионалният исторически музей вече предлага виртуална разходка из залите на музея, в Омуртаговия дворец в Плиска и среща със самия владетел"}
{"url": "http://www.focus-news.net/news/2017/10/24/2450046/gencho-genchev-kmet-na-svishtov-800-000-leva-sa-zadalzheniyata-na-svishtovskata-bolnitsa-kam-momenta.html", "text": "800 000 лева са задълженията на свищовската болница към момента. Това каза в интервю за предаването „Добре дошли в Свищов“ на Радио „Фокус“ – Велико Търново кметът Генчо Генчев. Той съобщи, че преди няколко седмици лечебното заведение е изтеглило заем в размер на 500 000 лева. Така реалните задължения на болницата възлизат на 300 000 лева. Кметът припомни, че в началото на мандата на настоящото ръководство на Общината дълговете са възлизали на 1,2 млн. лева. Той подчерта, че заплатите на персонала нe са изплатени до месец септември. „Това показва, че Общината е ангажирана към здравеопазването. Набелязали сме още мерки, които тепърва трябва да се случат в лечебното заведение, да се опитаме да дадем допълнително материално стимулиране на работещите при по-голяма натовареност. Предстоят още предизвикателства пред болницата, но смятаме, че с общи усилия заедно всички лекари, Община, ще се справим. Когато вървим в една посока, нещата се случват“, посочи Генчо Генчев. Той съобщи, че от повече от седмица Хирургичното отделение се оглавява от д-р Пламен Енчев, който е родом от Свищов. „Още няколко свищовски лекари се върнаха в лечебното заведение. Продължаваме да търсим лекари и тези, които са напуснали лечебното заведение, ги помолим да се върнат отново в нашата болница, защото са добри специалисти. И в момента разполагаме със специалисти, но не достатъчно да окомплектоваме отделенията. Окомплектоваме ли отделенията с различен вид специалисти това дава възможност и за повишаване на клиничните пътеки при договарянето с Касата. По този начин ние увеличаваме приходите в лечебното заведение“, допълни Генчо Генчев.\r\nТой посочи, че състоянието на МБАЛ „Д-р Димитър Павлович“ е било обсъждано по време на среща с министърa на здравеопазването проф. Николай Петров. На срещата е присъствал и управителят на лечебното заведение д-р Венцислав Михов. По думите на Генчев министърът е останал очарован от сключените договори, които са в полза на болницата. „Той даде много положителна оценка за политиката, която се води по отношение на икономически изгодни договори, сключени с доставчици и контрагенти, което заздравява лечебното заведение. Министър Петров ни даде много съвети по отношение на сключването на договори, за да не сме уязвими и притиснати после от доставчици и контрагентите на различни видове услуги, с които е принудена да работи общинската болница. Аз смятам, че срещата ни беше ползотворна. Набелязали сме това, което сме подготвили като проекти, които ще се случат в лечебното заведение, и това, което предстои да се случи в новата финансова година 2018-а. Аз смятам, че вървим по правилния път по отношение на политиката на лечебното заведение и няма да изкривим от този път, защото финансовите резултати са налице“, посочи Генчо Генчев.\r\nНадежда КРЪСТЕВА", "date": "2017.10.24", "title": "Генчо Генчев, кмет на Свищов: 800 000 лева са задълженията на свищовската болница към момента"}
{"url": "http://www.focus-news.net/news/2017/10/24/2450047/haaretz-iran-osadi-na-smart-mazh-obvinen-v-dostavyane-na-klasifitsirana-informatsiya-na-izrael.html", "text": "Във вторник Иран осъди на смърт мъж, обвинен в предоставяне на класифицирана държавна информация на Израел, пише Haaretz. Според властите, осъденият е имал връзки с израелските служби за сигурност, на които е представил данни, свързани с иранските военни и ядрени операции, в замяна на големи суми пари. \r\nПрез 2011 г., отново имаше подобен случай, в който мъж, обвинен във връзки с МОСАД, получи смъртна присъда заради убийство на ирански учен.  Цанко Цолов", "date": "2017.10.24", "title": "Haaretz: Иран осъди на смърт мъж, обвинен в доставяне на класифицирана информация на Израел"}
{"url": "http://www.focus-news.net/news/2017/10/24/2450048/targovishte-dvizhenieto-po-pat-i-4-s-prolaz-gr-targovishte-se-osashtestvyava-v-edna-lenta-poradi-ptp.html", "text": "Движението по път I-4 с. Пролаз-гр. Търговище, се осъществява в една лента, поради ПТП. Това съобщиха от пресцентъра на Агенция \"Пътна инфраструктура\".", "date": "2017.10.24", "title": "Търговище: Движението по път I-4 с. Пролаз-гр. Търговище, се осъществява в една лента, поради ПТП"}
{"url": "http://www.focus-news.net/news/2017/10/24/2450049/nadezhda-seizova-obshtina-karlovo-zabelyazva-se-namalenie-na-zhelaeshtite-za-pomosht-za-otoplenie-zaradi-razkritite-novi-rabotni-mesta-v-obshtinata.html", "text": "Забелязва се намаление на желаещите за помощ за отопление в община Карлово. Това съобщи в предаването „Часът на Карлово” на Радио „Фокус”- Пловдив директорът на Дирекция „Социално подпомагане” в Община Карлово Надежда Сеизова. До настоящия момент постъпилите заявления за помощ за отопление са 1793, като приемът продължава до 31 октомври. От тях са отпуснати 1509 помощи, отказани са 226. „В момента тече обработка на заявленията и приемане на нови”, каза Сеизова. През миналата година постъпилите заявления за помощи за отопление в общината са били 2174, а отказите са били 319. Според Сеизова намаляването на желаещите за помощи за отопление се дължи на липсата на 6-месечна регистрация в Бюрото по труда. „В района ни в последната година се разкриха и нови работни места, като много от хората започнаха работа във ВМЗ - Сопот”, каза Сеизова.\r\nЗаявления за помощи за първокласник в Карловска община са подали 381 семейства, на 26 помощта е отказана. Приемът на заявления приключи на 16 октомври. Тук също се наблюдава намаляване на желаещите. През миналата година подадените заявления за помощ за първокласник са били 435, а отказите – 11.\r\nЦветана ТОНЧЕВА", "date": "2017.10.24", "title": "Надежда Сеизова, Община Карлово: Забелязва се намаление на желаещите за помощ за отопление заради разкритите нови работни места в общината"}
{"url": "http://www.focus-news.net/news/2017/10/24/2450050/veliko-tarnovo-ochakvat-se-sredstva-za-tsyalosten-remont-na-sgradata-na-nch-prosveta-1912-v-svishtovskoto-selo-dragomirovo.html", "text": "Очакват се средства за цялостен ремонт на сградата на НЧ „Просвета –1912“ в свищовското село Драгомирово. Това съобщи в предаването „Добре дошли в Свищов“ на Радио „Фокус“ – Велико Търново кметът на селото и председател на читалището Марин Крачунов. Той посочи, че проектът за вътрешен и външен ремонт на културното средище е изготвен в края на 2016 година. Дейностите ще бъдат извършени със собствени средства от бюджета на кметството. Марин Крачунов отбеляза, че състоянието на сградата в момента е задоволитено. „Има нужда от този цялостен ремонт – вътрешен и външен. Ние, доколкото успяваме, правим всичко възможно да го поддържаме и да надграждаме, но като цяло годините са оказали влияние. Имаме уверението, че този ремонт ще се случи и дай Боже да се случи“, посочи кметът на село Драгомирово.\r\nТой съобщи, че към читалището функционират шест самодейни състава – Танцов състав „Никола Густинов“, Детски танцов състав „Звездици“, Детски танцов състав „Пламъче“ , Детска певческа група „Славейче“, Група за народни песни и Група за стари градски песни. Групите участват и както в общински и регионални прояви, така и в прояви на национално ниво. През тази година съставите са взели участие в общо 12 фестивала, от които са спечелили 40 грамоти, 2 златни медала, и множество бронзови и сребърни отличия.\r\nНадежда КРЪСТЕВА", "date": "2017.10.24", "title": "Велико Търново: Очакват се средства за цялостен ремонт на сградата на НЧ „Просвета –1912“ в свищовското село Драгомирово"}
{"url": "http://www.focus-news.net/news/2017/10/24/2450051/anadolska-agentsiya-mevlyut-chavushoglu-v-gartsiya-sa-poiskali-ubezhishte-blizo-hilyadi-tnar-gyulenisti.html", "text": "Външният министър Мевлют Чавушоглу оповести след среща в Анкара с гръцкия си колега Никос Кодзиас, че 995 членове на т.нар. „Терористична организация на гюленистите/Паралелна държавна структура” (ФЕТО/ПДС) са поискали политическо убежище от Атина, предаде Анадолската агенция. По този повод Мевлют Чавушоглу сподели оценката си, че Анкара не желае „Гърция да се превръща  в база за приютяване” на т.нар. „гюленисти”. Недоволството на Анкара е свързано и с отказа на гръцкото правосъдие да върне на Турция избягалите веднага след пуча от 15 юли м.г. осем турски военнослужещи с военен хеликоптер. Мевлют Чавушоглу споменава  и укриването и закрилата от официална Атина на други двама бивши турски военни, заподозрени в опит за убийство на президента Ердоган, посочва още Анадолската агенция. Георги Димов", "date": "2017.10.24", "title": "Анадолска агенция: Мевлют Чавушоглу: В Гърция са поискали убежище близо хиляди т.нар. „гюленисти”"}
{"url": "http://www.focus-news.net/news/2017/10/24/2450052/asahi-shimbun-pone-shest-dushi-sa-zaginali-v-rezultat-na-tayfun-v-yaponiya.html", "text": "Поне шест души са загинали, а 12 тежко са ранени, в резултат на силния тайфун, който удари Япония в неделя, пише Asahi Shimbun. Агенцията за гражданска защита е съобщила за още 85 души с леки наранявания и около 50 разрушени сгради, като сред тях е и част от стената на старинен замък, представляващ популярна туристическа дестинация. Ураганните ветрове са били придружени от проливни дъждове, като в някои част от страната има наводнения. Властите в Шингу, област Уакаяма, са отчели валежи от 888.5 милиметра на квадратен метър, което е най-високата отчетена стойност в района до сега. \r\nСилната буря удари о. Хоншу рано сутринта в неделя местно време, след което премина към морето на изток от о. Хокайдо, където е загубила силата си, пише още вестника.  Цанко Цолов", "date": "2017.10.24", "title": "Asahi Shimbun: Поне шест души са загинали в резултат на тайфун в Япония"}
{"url": "http://www.focus-news.net/news/2017/10/24/2450053/neli-petkova-obshtina-kyustendil-sedmichnite-menyuta-v-obshtinskite-detski-gradini-se-izgotvyat-ot-tehnolog-po-hraneneto.html", "text": "Седмичните менюта в общинските детски градини се изготвят от технолог по храненето. Това каза пред Радио „Фокус” – Кюстендил Нели Петкова, директор на Дирекция „Култура, образование, младежки дейности и спорт” към Община Кюстендил. По думите й всяка седмица се изготвя седмично меню, което важи за всички общински детски градини в Кюстендил. Инженер-технолог определя ежедневното меню, включващо закуска, подкрепяща закуска, обяд и следобедна подкрепяща закуска. Първата подкрепяща закуска е плод. Обявяват се и алергените в приготвените ястия, които са съобразени с всички наредби, касаещи храненето на децата в различните възрастови групи.\r\nВенцеслав ИЛЧЕВ", "date": "2017.10.24", "title": "Нели Петкова, Община Кюстендил: Седмичните менюта в общинските детски градини се изготвят от технолог по храненето"}
{"url": "http://www.focus-news.net/news/2017/10/24/2450054/dobrich-vazstanoveno-e-dvizhenieto-po-pat-ii-29-dobrich-general-toshevo-pri-razklona-za-s-tsarevets.html", "text": "Възстановено е движението по път II-29 Добрич – Генерал Тошево, при разклона за с. Царевец. Това съобщиха от пресцентъра на Агенция \"Пътна инфраструктура\".", "date": "2017.10.24", "title": "Добрич: Възстановено е движението по път II-29 Добрич – Генерал Тошево, при разклона за с. Царевец"}
{"url": "http://www.focus-news.net/news/2017/10/24/2450055/gen-mayor-ivan-parapunov-ot-zakupenite-12-novi-vertoleta-kugar-samo-2-se-izpolzvat-ostanalite-sa-za-remont.html", "text": "От закупените 12 нови вертолета „Кугър“ само 2 се използват, останалите са за ремонт. Това съобщи в предаването „Това е България“ на Радио „Фокус“ ген.-майор Иван Парапунов, бивш командващ въздушната авиация на България, създател на Фондация Български ВВС, бивш военен аташе в Москва. Той уточни, че преди да се говори за закупуване на нов изтребител, трябва да се прегледа състоянието на цялата техника. „Този процес не е овладян и контролиран от държавата. Защо непрекъснато, всекидневно, месеци се говори за изтребители. А какво е състоянието на останалата авиация? Счита се, че със закупуването на нови 8 или 16 самолета ще решим въпроса с въздушния суверенитет на България. Много са въпросите. И аз подкрепям вижданията на министър Красимир Каракачанов, че по-добре е сега да възстановим и модернизираме това, което имаме. Да пренасочим средствата не само в авиацията, но и към другите видове въоръжени сили, за да имаме нещо налице, за да прекратим тази агония в армията“, коментира ген.-майор Иван Парапунов. Той допълни, че е необходимо България да направи преценка кои от въоръжените си сили ще развива. Генерал Парапунов изключи напрежението около „Граф Игнатиево“ да е изкуствено създадено.", "date": "2017.10.24", "title": "Ген.-майор Иван Парапунов: От закупените 12 нови вертолета „Кугър“ само 2 се използват, останалите са за ремонт"}
{"url": "http://www.focus-news.net/news/2017/10/24/2450056/nimh-prez-sledvashtoto-denonoshtie-nad-stranata-shte-preobladava-oblachno-i-dazhdovno-vreme.html", "text": "През следващото денонощие над страната ще преобладава облачно и дъждовно време. През нощта все още на много места има условия за значителни валежи, а през деня – предимно в Югоизточна България. След обяд в Северна България валежите ще започнат да спират, а до края на деня на места облачността ще се разкъса. Ще духа до умерен, а в източните райони и временно силен североизточен вятър. Температурите още малко ще се понижат и минималните ще бъдат между 5° и 10°, а максималните – между между 8° и 13°. Атмосферното налягане ще се повишава и ще бъде по-високо от средното за октомври. Такава е прогнозата за времето на Националния институт по метеорология и хидрология (НИМХ), съобщи за Агенция „Фокус” дежурният синоптик Красимир Стоев.\r\nНад Черноморието ще бъде облачно, дъждовно и ветровито. На места, главно по южното крайбрежие валежите ще са значителни. Ще духа силен север-североизточен вятър. Максимални температури на въздуха: 10-15°. Температурата на морската вода е 18°. Вълнението на морето ще бъде 4-5 бала. Над планините ще облачно и мъгливо. На много места ще има валежи от дъжд, над 1700 метра – от сняг. Ще духа силен вятър от изток-североизток. Максимална температура на височина 1200 метра около 7°, а на 2000 метра – около 1°.\r\nПрез нощта срещу четвъртък валежите навсякъде ще спрат, най-късно в югоизточните райони. В четвъртък и петък ще има променлива облачност, намаляваща и до предимно слънчево. Вятърът ще е от запад-северозапад, слаб до умерен. Бързо и чувствително ще се затопли. В събота облачността ще се увеличи, на места ще превали дъжд. С усилване на вятъра от северозапад температурите отново ще започнат да се понижават.", "date": "2017.10.24", "title": "НИМХ: През следващото денонощие над страната ще преобладава облачно и дъждовно време"}
{"url": "http://www.focus-news.net/news/2017/10/24/2450057/tass-vladimir-putin-i-prezidentat-na-republika-kipar-sa-obsadili-situatsiyata-v-siriya-i-severna-koreya.html", "text": "Президентите на Русия Владимир Путин и Република Кипър Никос Анастасиадис са обсъдили ситуацията в Сирия и случващото се около Северна Корея, предава ТАСС, като се позовава на съобщение на кипърскитя държавен глава. \r\nАнастасиадис добави, че двамата президенти са изразили съгласие, че е нужното решаването на двата проблема посредством пътищата на дипломацията. \r\nКипърският държавен глава също така заяви, че отношенията между Москва и Европейският съюз трябва да се нормализират, като двете страни развият сътрудничество в сферата на контратероризма.  Цанко Цолов", "date": "2017.10.24", "title": "ТАСС:  Владимир Путин и президентът на Република Кипър са обсъдили ситуацията в Сирия и Северна Корея"}
{"url": "http://www.focus-news.net/news/2017/10/24/2450058/veliko-tarnovo-parnite-kotli-v-svishtovskata-bolnitsa-sa-iztsyalo-podmeneni-predstoyat-testove-na-sistemata.html", "text": "Парните котли в свищовската болница са изцяло подменени. Това каза в интервю за предаването „Добре дошли в Свищов“ на Радио „Фокус“ – Велико Търново кметът Генчо Генчев. Той съобщи, че през тази седмица ще бъдат направени проби за работата на инсталацията. Кметът подчерта, че с подмяната на парните котли изцяло ще бъде отстранен проблемът с отоплението на лечебното заведение. Той посочи, че миналата година загубите от топлината са били над 60-70%. Те са започвали още от котелното. „Смятам, че тази година този проблем ще бъде решен. Сега остава предизвикателството да намерим ресурс и средства да заредим цистерните и да сме готови за зимния период“, допълни Генчо Генчев.\r\nТой припомни, че предстои свищовската болница да реализира още няколко проекта. В момента тече процедурата за избор на изпълнител за закупуването на модерен компютърен томограф, т. нар. скенер от висок клас. „Закупуването на такъв тип скенер за образна диагностика ще позволи по-добро качество на услугата за гражданите, по-добро диагностициране и лечение на пациенти. Предстои и закупуването на високотехнологичен реаномобил тип C. Това е най-високият клас линейка, която ще бъде оборудвана с най-висок клас техника за бедствия, аварии и катастрофи. В нея ще има възможност да се реанимира. Ще разполага с електрокардиограф, електрошок, обдишващи инсталации и системи. Това е много модерна линейка, която ще позволи при катастрофи и други инциденти, по най-бързия начин да се транспортират тежко пострадали лица в други лечебни заведения“, допълни Генчо Генчев. Той посочи, че общинското ръководство и ръководството на болницата продължават да търсят начин и възможност за цялостна енергийна ефективност на сградата на лечебното заведение. „Това ще подобри и визуално, и материално физическата среда на работещите и посещаващите лечебното заведение хора. Ние имахме разработен проект, който е подаден към Екодоверителния фонд. В момента е на изчакване, тъй като липсват средства във Фонда“, допълни кметът.\r\nНадежда КРЪСТЕВА", "date": "2017.10.24", "title": "Велико Търново: Парните котли в свищовската болница са изцяло подменени, предстоят тестове на системата"}
{"url": "http://www.focus-news.net/news/2017/10/24/2450059/varna-nad-3-000-narusheniya-sa-konstatirani-pri-proverki-na-inspektsiyata-po-truda-prez-letniya-sezon.html", "text": "Над 3 000 нарушения са констатирани при проверки на Инспекцията по труда във Варна през летния сезон. Това съобщиха за Радио „Фокус“ – Варна от Дирекция „Инспекция по труда“ – Варна. През периода 15 май – 15 септември контролната дейност на институцията е била насочена към проверки на обекти със сезонен характер. Извършени са 651 броя проверки в сезонни обекти, най-вече в отрасъл „Ресторантьорство“, „Хотелиерство“ и „Търговия на дребно“. Общият брой на констатираните нарушения при тези проверки е 3 352, допълниха от инспекцията. Нарушенията, които са свързани със здравето и безопасността при работа, са 1 465, а по трудовите правоотношения са 1 860. Най-голям брой нарушения са констатирани в обектите от икономическа дейност „Ресторантьорство“ – 1 986. В икономическа дейност „Търговия“ са установени 540 нарушения, в хотелиерството – 338 нарушения. 116 лица са установени да работят без сключен писмен трудов договор или без да им е предоставено уведомление за регистрацията на такъв в НАП. На работодателите е потърсена административнонаказателна отговорност. При извършените проверки са установени 10 лица до 18-годишна възраст, които работят без разрешение от Инспекцията по труда. Работата на непълнолетни без разрешение от Инспекцията се квалифицира като престъпление, поради което за всеки от тези случаи е сигнализирана Районна прокуратура, уточниха от институцията.\r\nМарияна ВАЛЕНТИНОВА", "date": "2017.10.24", "title": "Варна: Над 3 000 нарушения са констатирани при проверки на Инспекцията по труда през летния сезон"}
{"url": "http://www.focus-news.net/news/2017/10/24/2450060/burgas-uchrediha-mestna-initsiativna-ribarska-grupa-burgas-kameno.html", "text": "Преди броени дни бе учредено Сдружение с нестопанска цел „Местна инициативна рибарска група Бургас – Камено“. Това съобщиха от пресцентъра на Община Бургас. Неговата цел е да се разработи стратегия за развитие на традиционния за региона сектор „Рибарство“. В обхвата на инициативата попадат следните територии – к-с „Меден рудник“, кв. „Крайморие“, Рибарско селище „Ченгене скеле“, кв. „Победа“, кв. „Акации“, с. Маринка, с. Извор, с. Твърдица, с. Димчево, както и всички населени места в община Камено. С готовата стратегия могат в близко бъдеще да бъдат аргументирани и защитени разнообразни проекти в подкрепа на рибарската общност.\r\nОбщините Бургас и Камено разчитат много на учредителите, сред които има представители на бизнеса и граждански сдружения, както и на инициативни жители на изброените населени места, да предложат интересни, но реални за осъществяване идеи.\r\nСлед това те ще бъдат „облечени“ в съответната проектна форма, за да се осигури европейско финансиране за ремонт и оборудване на лодки, туристически дейности и отглеждане на аквакултури, например.\r\nУчредяването на сдружението стана факт след подписано споразумение за партньорство между Община Бургас, Община Камено и местни представители на стопанския и неправителствен сектор, действащи на обособената територия в изпълнение на проект №BG14MFOP001-4.001-0013 „Създаване на Местна инициативна рибарска група /МИРГ/ на територията на община Бургас и община Камено“ по Програма за морско дело и рибарство 2014 – 2020 г.", "date": "2017.10.24", "title": "Бургас: Учредиха „Местна инициативна рибарска група Бургас – Камено“"}
{"url": "http://www.focus-news.net/news/2017/10/24/2450077/inzh-ivan-ivanov-inspektsiya-po-truda-varna-zapazva-se-tendentsiyata-signali-za-neizplateni-trudovi-vaznagrazhdeniya-da-se-podavat-sled-prekratyavane-na-dogovora.html", "text": "Запазва се тенденцията от предходни години сигнали за неизплатени трудови възнаграждения да се подават след изтичане на летния сезон и прекратяване на трудовите правоотношения с работниците и служителите. Това каза в интервю за Радио „Фокус“ – Варна инж. Иван Иванов, директор на Дирекция „Инспекция по труда“ – Варна. Той допълни, че подадените в дирекцията тази година сигнали касаят частни случаи, като освен за неизплатени възнаграждения, работниците и служителите търсят съдействие от Инспекцията по труда за изплащане на обезщетения за неползван платен годишен отпуск. „Често искат съдействие да им бъдат изплатени суми, които са договорени устно. Искам да припомня, че Инспекцията по труда може да предприеме мерки спрямо работодателя да изплати само сумата, която е договорена писмено“, заяви инж. Иванов. Той допълни, че анализът на констатираните нарушения в сезонните обекти потвърждава впечатлението, че по отношение на трудовите правоотношения работодателите най-често нарушават разпоредбите, свързани с работното време и осигуряването на междудневните и седмичните почивки на работниците и служителите.\r\nМарияна ВАЛЕНТИНОВА", "date": "2017.10.24", "title": "Инж. Иван Иванов, Инспекция по труда – Варна: Запазва се тенденцията сигнали за неизплатени трудови възнаграждения да се подават след прекратяване на договора"}
{"url": "http://www.focus-news.net/news/2017/10/24/2450078/predstoyashti-mezhdunarodni-sabitiya-za-25-oktomvri-agentsiya-fokus.html", "text": "Продължава развитието на кризата между Каталуния и испанското правителство. \r\n*** Иракският премиер Хайдар ал Абади е на посещение в Турция. \r\n*** Руският президент Владимир Путин ще се срещне с немския си колега Франк-Валтер Щайнмайер.\r\n*** Подкрепяната от САЩ коалиция продължава настъплението си срещу територии на „Ислямска държава“.\r\n***", "date": "2017.10.24", "title": "Предстоящи международни събития за 25 октомври (Агенция „Фокус“)"}
{"url": "http://www.focus-news.net/news/2017/10/24/2450079/piloti-ot-graf-ignatievo-otkazaha-da-letyat-ot-aviobazata-uveriha-che-nyama-bunt-obzor.html", "text": "Пилоти от авиобаза „Граф Игнатиево“ отказаха да изпълняват учебни полети във вторник сутринта с мотива, че се чувстват несигурни да летят. По-късно заместник-министърът на отбраната Атанас Запрянов потвърди, че тренировъчните полети на изтребителите в авиобазата са били спрени, но подчерта, че проявената неувереност на част от пилотите е свързана преди всичко с тяхната оценка за недостатъчна тренираност, поради недостатъчно летателни часове. По думите му ръководството на Министерството на отбраната прави всичко възможно да поддържа самолетите МиГ-29 в летателна годност. След среща в министерството командирът на авиобаза „Граф Игнатиево“ бригаден генерал Иван Лалов обясни пред медиите, че отказът на летците да извършват тренировъчни полети в никакъв случай не е бунт и всеки от тях има правото да откаже изпълнението на задача, ако се чувства неуверен. По думите му причините да се случи това са много и комплексни. Ген. Лалов отбеляза, че в авиобаза „Граф Игнатиево“ има много сериозни проблеми с изправната авиационна техника. „А да подготвим пилотите, ни е необходим достатъчен брой изправни самолети, за да могат да летят ритмично и да изпълняват задълженията си“, посочи той. „Въпреки този малък нальот, който имаме, летателният състав се готви и продължава да носи дежурството по Еър полисинг“, увери ген. Лалов. Той съобщи, че на провелата се среща в Министерството на отбраната е предал проблемите, които съществуват в авиобазата, а от страна на ръководството на министерството е докладвано какви действия са предприети за преодоляване на тези проблеми. „Това, което говорихме днес, ще бъде предаденo от мен на летателния състав на авиобазата и ще набележим мерки за преодоляване на положението, в което се намираме в момента“, каза още ген. Лалов. Министърът на отбраната Красимир Каракачанов подчерта от своя страна, че основна грижа за министерството е животът на летците. „Не приемам приказки за стачки и бунтове, армията не е детска градина и никой, нито в авиацията, нито в другите видове въоръжени сили не си е помислил за подобно действие“, заяви той.  Военният министър отбеляза, че от както са на власт управляващите се опитват да решат проблемите на армията и в трите вида въоръжени сили, а 100 млн. лв. са предвидени за увеличаване на заплатите на военнослужещите. „Нашият стремеж е да мотивираме личния състав и чрез достойно заплащане и условия на труд, и чрез нова техника, на която да получават умения и да се повишават отбранителните способности на Българската армия“, заяви министър Каракачанов. По думите му случилото се в авиобазата най-вероятно ще се ползва за политически спекулации. „В края на краищата това е работата на политиците – да спекулират, малко или много. Нашата грижа е начинът на живот, заплащането, условията на труд и техниката на Българската армия да бъдат на ниво, за да може тя да изпълнява своите задължения“, коментира той. „Това, което продължаваме да правим, е гарантиране на летателната способност на самолетите, но пак казвам – човешкият живот е преди всичко“, допълни Каракачанов.\r\nВесела ПЕТРОВА", "date": "2017.10.24", "title": "Пилоти от \"Граф Игнатиево\" отказаха да летят, от авиобазата увериха, че няма бунт (ОБЗОР)"}
{"url": "http://www.focus-news.net/news/2017/10/24/2450080/smolyan-riosv-proveryava-targovski-obekti-za-polimerni-torbichki.html", "text": "РИОСВ – Смолян проверява търговски обекти за полимерни торбички, съобщиха от пресцентъра на екоинспекцията. От 1 август до сега РИОСВ – Смолян провери 42 търговски обекта и задължени лица, пускащи на пазара полимерни торбички. В три от обектите са установени нарушения, свързани с незаплатена продуктова такса. Дадените предписания са изпълнени в срок. Проверките са във връзка със спазването на Наредбата за реда и размера за заплащане на продуктова такса, според която безплатното предоставяне на торбичка с дебелина до 50 микрона в местата за продажба на стоките или продуктите е нарушение. Изключение правят единствено много тънките пластмасови торбички с дебелина под 15 микрона, без дръжки, които се използват за първична опаковка на храни. При проверките се следи и за платена продуктова такса на предлаганите на пазара торбичките с дебелина под 25 микрона и с размери по-малки от 390 мм/490 мм в разгънат вид, които нямат обозначени на български език произход и надпис „торбичка за многократно използване“ или „торбичката е биоразградима“.\r\nСъгласно Закона за управление на отпадъците, едноличен търговец или юридическо лице предлагащи без заплащане на крайните потребители пластмасови торбички за пазаруване с дебелина до 50 микрона, продава или предлага на крайните потребители пластмасови торбички, за които не е заплатена продуктова такса подлежи на имуществената санкция в размер от 3000 до 10 000 лв.", "date": "2017.10.24", "title": "Смолян: РИОСВ проверява търговски обекти за полимерни торбички"}
{"url": "http://www.focus-news.net/news/2017/10/24/2450081/jerusalem-post-sauditska-arabiya-podkrepi-pozitsiyata-na-donald-tramp-za-iranskoto-sporazumenie.html", "text": "Външният министър на Саудитска Арабия подкрепи позицията на американският президент Доналд Тръмп относно иранското споразумение, пише Jerusalem Post. Държавният глава на САЩ обяви, че Техеран не спазва сделката, въпреки че останалите държави, съгласили се да вдигнат икономическите санкции над Иран, срещу спирането на ядрената програма на страната, твърдят, че Техеран изпълнява поетите ангажименти. \r\nОт Рияд също така се съгласиха с мнението на американския президент, че Иран работи за дестабилизирането на региона.  Цанко Цолов", "date": "2017.10.24", "title": "Jerusalem Post: Саудитска Арабия подкрепи позицията на Доналд Тръмп за иранското споразумение"}
{"url": "http://www.focus-news.net/news/2017/10/24/2450082/shumen-uchitel-po-istoriya-ot-grada-shte-poluchi-natsionalnata-nagrada-daskal-botyo-petkov.html", "text": "Националната награда „Даскал Ботьо Петков“ за 2017-та година, която Общонародната фондация „Христо Ботев“ връчва на учител в областта на хуманитарните науки по повод 1 ноември – Деня на народните будители, ще получи Георги Николов Йоргов, преподавател по история в СУ „Сава Доброплодни“ в Шумен. Това съобщиха от пресцентъра на Общината. Предложението е направено от педагогическия съвет на училището и е одобрено от Консултативния съвет на директорите в средното образование към Община Шумен и съгласувано с РУО на МОН. Съгласно статута на наградата тя се присъжда на учител по учебните предмети: български език и литература, история и цивилизация, география и икономика, философия в основни и средни училища. Отличието се дава на преподавател с изявени педагогически качества и принос за патриотичното възпитание на учениците в класни и извънкласни форми на обучение. Наградата представлява плакет с образа на даскал Ботьо Петков и почетна грамота. Церемонията по връчване на Националната награда „Даскал Ботьо Петков“ ще бъде по време на празничното честване на Деня на народните будители в Шумен на 1 ноември пред паметника на Нанчо Попович в градинката на НЧ „Добри Войников“.", "date": "2017.10.24", "title": "Шумен: Учител по история от града ще получи Националната награда „Даскал Ботьо Петков“"}
{"url": "http://www.focus-news.net/news/2017/10/24/2450083/razgrad-pochetoha-pametta-na-geroya-ot-tutrakanskata-epopeya-kapitan-hristo-bardarov.html", "text": "Областният управител на Разград Гюнай Хюсмен и заместниците му Нурие Црънгалова и Евгени Драганов се включиха в честванията за 100-годишнината от гибелта на капитан Христо Бърдаров и воините от 19-ти Шуменски пехотен полк. Това съобщиха от пресцентъра на областната администрация. Денят за почит започна с панихида на площад „Възраждане“, отслужена от архиерейският наместник отец Георги, и поднасяне на венци и цветя пред Войнишкия паметник. След това бе поднесен и венец пред барелефа на капитан Христо Бърдаров на клуба на Съюза на офицерите и сержантите от запаса и резерва. Честването завършва с Вечер на бойната слава. Събитията се провеждат под патронажа на кмета на Разград д-р Валентин Василев. Почит отдадоха още народният представител Десислава Атанасова, кметът на Разград д-р Валентин Василев, председателят на Общинския съвет Надежда Радославова, областният управител на Русе Галин Григоров, представители на политически партии, наследници на капитан Христо Бърдаров, ученици от ОУ“Васил Левски“-Разград, представители на СОСЗР и на Инициативния комитет, организирал честванията. Капитан Христо Бърдаров е роден през 1890 г. в Разград. Участвал е в Тутраканската епопея. През Първата световна война полкът, в който командва рота, защитава Охрид, загива преди 100 години в сражение, недалеч от село Поградец. На честванията на годишнината от героичната му гибел днес паметта му бе уважена от седем наследници на рода му.", "date": "2017.10.24", "title": "Разград: Почетоха паметта на героя от Тутраканската епопея капитан Христо Бърдаров"}
{"url": "http://www.focus-news.net/news/2017/10/24/2450084/politicheskiyat-populizam-i-integratsiyata-na-bezhantsite-sa-osnovni-predizvikatelstva-pred-es-i-balgariya-obzor.html", "text": "Основните предизвикателства, пред които са изправени Европейският съюз и България във връзка с бежанците, са интеграцията и политическият популизъм. Това стана ясно по време на конференция на тема: \"Бежанската криза и развитието на миграционните процеси\", в която участие взеха кметът на София Йорданка Фандъкова, регионалният директор за Югоизточна Европа на фондация „Ханс Зайдел“ д-р Клаус Физингер, Лоредана Теодореску от „Вилфрид Мартенс“ център, председателят на Комисия по вътрешна сигурност и обществен ред в Народното събрание и председател на ПГ на ПП ГЕРБ Цветан Цветанов и представители на различни дирекции, институции и неправителствени организации.\r\nКметът на София Йорданка Фандъкова обясни, че вече не се говори за бежанска криза, но предстои да се реши въпросът с интеграцията и социалните дейности. „По темата с бежанците в София се работи изключително сериозно. Опитваме на градско и местно ниво да решаваме проблемите, така че да можем да осигурим добри условия за жителите и те да бъдат спокойни. И мисля, че благодарение на общата ни работа с МВР, успяхме да постигнем това“, каза още тя и уточни, че предстои през следващите месеци в София да се решават още важни въпроси като образованието и грижата за непридружените деца.\r\nПредседателя на ПГ на ГЕРБ  и зам.-председател на партията Цветан Цветанов коментира, че е нужно да се направят промени в законодателството, така че то да отговаря на новите предизвикателства и по това държавата работи съвместно с представители на неправителствения сектор. „Това означава да имаме информираност и политика, която съответства на потребностите, и да отговаряме адекватно на проблемите, които стоят пред цяла Европа. Убеден съм, че през предстоящия зимен сезон ситуацията с мигрантите ще изглежда малко по-спокойно заради лошите метеорологични условия, но това в никакъв случай не значи че трябва да има отпускане на държавата“, каза още той.\r\nЦветанов обясни още, че най-важно е през предстоящите месеци Европейският съюз да успее да овладее всички политически популистки практики, свързани с миграцията. „Много важна е споделената отговорност. Основната цел на всичко, което трябва да правим, е интеграцията, а тя е двустранен процес“, каза още Цветанов.\r\nПо време на конференцията бяха изнесени данни, които сочат занижаване на бежанския поток към България. От данни на ГД „Гранична полиция“ става ясно, че през 2014 г. 38 хил. са възпрепятстваните опити за влизане в страната. През 2015 г. се отбелязва пикът, когато над 90 хил. души са се опитали да преминат границата нелегално. През 2016 г. мигрантският натиск пада наполовина – 40 хил., а за тази година се говори за около 5 800. „Но това в никакъв случай не трябва да кара България да се чувства спокойна, защото на турската граница все още има наплив от бежанци“, каза още Цветанов. Той уточни, че в момента в България има 1000 бежанци – от тях 130 са деца, които са започнали да посещават образователни институции в страната.\r\nЗам.-министърът на външните работи Красимир Ципов посочи, че сътрудничеството по миграционната политика ще бъде в основата на работата на МВР в рамките на българското председателство на Съвета на ЕС. То ще обхваща не само всички страни-членки на ЕС, но и съседните ни страни от западните балкани и Турция. По думите му приоритетите на Българското председателство в областта на вътрешните работи са насочени в две основни направления: повишаване сигурността на гражданите на ЕС и по-ефективно управление на миграционните процеси. \"Успехът на Българското председателство ще се измерва в голяма степен от напредъка по законодателните предложения за реформа на Общата европейска система за убежище\", допълни Ципов. Той припомни, че те бяха представени от Европейската комисия през май и юли 2016 година.  Общата им цел е да се подобри функционирането на системата за убежище – да се премахне различното третиране на лицата, търсещи убежище,  както и различните равнища на признаване на молбите, да се ограничат вторичните движения и по-справедливо да се разпределя между държавите членки задължението да предлагат закрила на нуждаещите се. Зам.-министър Красимир Ципов се спря и на отговорността, която България носи по отношение на граничната сигурност, като външна граница на Европейския съюз. \"Напълно естествено е, че тази тема ще бъде във фокуса на Българското председателство. Ще наблюдаваме внимателно подготовката за въвеждането в практика на новите системи за гранична сигурност – системата „Вход/Изход“ и Европейската система за разрешаване на пътуванията ЕТИАС. В същото време ще предложим задълбочени дискусии във връзка с проверките за сигурност по границите и във вътрешността на Съюза. Връщането на Шенгенското пространство към неговото нормално функциониране ще бъде също силно подкрепено от Българското председателство\",  допълни зам.- министър Ципов.\r\nЦветилена СИМЕОНОВА", "date": "2017.10.24", "title": "Политическият популизъм и интеграцията на бежанците са основни предизвикателства пред ЕС и България (ОБЗОР)"}
{"url": "http://www.focus-news.net/news/2017/10/24/2450085/kyustendil-rabotna-sreshta-za-zimnata-gotovnost-e-provedena-v-dupnitsa.html", "text": "Работна среща за зимната готовност е проведена в Дупница. Това съобщи за Радио „Фокус” – Кюстендил Емил Гущеров, председател на Общински съвет – Дупница. По негова инициатива в срещата са участвали кметовете на малките населени места, директорът на Областно пътно управление Юлияна Божилова, началникът на Районно управление – Дупница Борислав Динев, представител на сектор „Пътна полиция” към Областна дирекция на МВР – Кюстендил и други. „На срещата стана ясно, че са извършени проверки относно готовността на фирмите за зимно поддържане на републиканската пътна мрежа. Представителите на институциите дадоха уверение на кметовете, че ще им съдействат при възникване на проблеми през зимния сезон”, каза Емил Гущеров. Засегнат е бил и въпросът относно обажданията за непочистени пространства на телефон 112 и подаването на невярна информация.\r\nВенцеслав ИЛЧЕВ", "date": "2017.10.24", "title": "Кюстендил: Работна среща за зимната готовност е проведена в Дупница"}
{"url": "http://www.focus-news.net/news/2017/10/24/2450086/reuters-v-sasht-zapochva-razsledvane-za-sdelka-s-ruska-kompaniya-koyato-e-pridobila-20-protsenta-ot-amerikanskiya-uranov-dobiv-dokato-hilari-klintan-e-bila-darzhaven-sekretar.html", "text": "Председателите на две комисии към Камарата на представителите в САЩ започнаха разследване за сделка с руска компания, която е придобила 20 процента от американския уранов добив по времето, когато Хилари Клинтън е била държавен секретар, предава Reuters . \r\nЗаконодателите от Републиканската партия заявиха, че искат да знаят дали сделката, с която руснаците са придобили канадската компания, която е отговаряла за урановия добив, е била разследвана от ФБР.\r\nНякои републиканци твърдят, че тогавашният държавен секретар Хилари Клинтън е одобрила сделката, след като фондацията на Бил Клинтън е получила дарение на стойност 145 милиона долара от руска страна. Противници на това твърдение заявиха, че в експертната група, която е одобрила сделката, Държавният департамент е имал само едно място, поради което няма как Хилари Клинтън да е отговорна. Симеон Миланов", "date": "2017.10.24", "title": "Reuters: В САЩ започва разследване за сделка с руска компания, която е придобила 20 процента от американския уранов добив, докато Хилари Клинтън е била държавен секретар"}
{"url": "http://www.focus-news.net/news/2017/10/24/2450087/afp-ruskite-vlasti-arestuvaha-sedem-pravoslavni-aktivisti-koito-protestiraha-sreshtu-film-posveten-na-imperator-nikolay-ii.html", "text": "Руските власти арестуваха седем демонстранти, които протестираха срещу премиерата на филма „Матилда“, който е посветен на император Николай II Романов, предава AFP. \r\nФилмът на режисьора Алексей Учител бе сериозно разкритикуван от вярващите православни, които разглеждат последния руски цар и семейството му като светци и великомъченици. Във филма е представена извънбрачна любовна афера на последния руски цар, което доведе до серия от протести и нападения срещу режисьорите, включително и с коктейли „Молотов“.\r\nДва автомобила бяха подпалени пред офиса на Алексей Учител.\r\nПолицията заяви, че е арестувала седем души на премиерата за нарушаване на обществения ред. Седмината са православни активисти. На място е имало и десетки други демонстранти, които са носели икони на царското семейство, и са скандирали „Моля се на Бог, вместо да Го обиждам“.\r\nВ град Екатеринбург, където царят е бил екзекутиран от болшевиките, автомобил пълен с газови бутилки се вряза в киносалон, където трябваше да се прожектира филмът „Матилда“. Симеон Миланов", "date": "2017.10.24", "title": "AFP: Руските власти арестуваха седем православни активисти, които протестираха срещу филм посветен на император Николай II"}
{"url": "http://www.focus-news.net/news/2017/10/24/2450088/irna-balgarskiyat-poslanik-v-teheran-uveri-iranskite-vlasti-che-es-iska-da-zapazi-yadrenoto-sporazumenie.html", "text": "Европейският съюз е ангажиран с иранското ядрено споразумение, заяви българският посланик в Иран Христо Полендаков по време на среща с председателя на комисията за човешки права към иранския парламент Хади Шуштари, предава иранската информационна агенция IRNA.\r\nОсвен това, българският посланик похвали напредъка на Иран в областта на човешките права, и призова за честен и откровен диалог между Брюксел и Техеран по тази тема.\r\nПосланик Христо Полендаков заяви, че европейска делегация, както и българската част от групата за българо-иранско приятелство, ще посетят Иран в близко бъдеще.\r\nОт своя страна иранският депутат разкритикува Съвета за човешки права на ООН, заради двойните му стандарти към човешките права, както и назначаването на специален докладчик за ситуацията с тях в Иран.  Симеон Миланов", "date": "2017.10.24", "title": "IRNA: Българският посланик в Техеран увери иранските власти, че ЕС иска да запази ядреното споразумение"}
{"url": "http://www.focus-news.net/news/2017/10/24/2450089/sport-inter-vodi-s-20-sreshtu-sampdoriya-v-parvoto-poluvreme.html", "text": "Футболистите на Интер поведоха пред Сампдория с 2:0 като домакини в първото полувреме на мача от 10-ия кръг на италианската Серия А. Първият резултат откри Милан Скриняр в 18-тата минута, а в 32-рата гол отбеляза Мауро Икарди.  Ако футболистите на треньора Лучано Спалети извоюват победа тази вечер, Интер ще се утвърди като първи в класирането, следван от Наполи, които имат 25 точки.", "date": "2017.10.24", "title": "Спорт: Интер води с 2:0 срещу Сампдория в първото полувреме"}
{"url": "http://www.focus-news.net/news/2017/10/24/2450090/afp-rusiya-nalozhi-veto-na-amerikanskata-proektorezolyutsiya-v-oon-za-razsledvane-na-izpolzvaneto-na-himicheski-orazhiya-v-siriya.html", "text": "Русия наложи вето на американската проекторезолюция в ООН, с която ще се удължи разследването за използването на химически оръжия в Сирия с една година, предава AFP.\r\nТова е деветият път, в който Русия използва правото си на вето в Съвета за сигурност на ООН, за да блокира действията и разследванията срещу сирийското правителство.\r\nОт руска страна се обявиха против удължаването на мандата на Организацията за забрана на химическите оръжия, която разследва подобни случаи в Сирия, пред да бъде представен доклад за атаката със зарин в Хан Шейхун. \r\nВеликобритания, Франция и САЩ обвиняват сирийския президент Башар Асад в използването на химически оръжия при нападението от 4 април, което бе насочено срещу село контролирано от опозиционните сили. \r\nСлед руското вето американският посланик в ООН Ники Хейли заяви, че Москва „още веднъж“ застава редом до „диктаторите и терористите, които използват такива оръжия“.\r\nРуският посланик в ООН Василий Небензя заяви, че ветото не значи, че разследването трябва да бъде прекратено. Той добави, че Русия иска да се гарантира, че разследването ще бъде безпристрастно, преди да бъде продължено. Симеон Миланов", "date": "2017.10.24", "title": "AFP: Русия наложи вето на американската проекторезолюция в ООН за разследване на използването на химически оръжия в Сирия"}
{"url": "http://www.focus-news.net/news/2017/10/24/2450091/the-telegraph-alternativa-za-germaniyazayavi-che-drugite-partii-v-bundestaga-se-darzhat-kato-natsisti.html", "text": "„Алтернатива за Германия“ обвини другите пет партии в германския Бундестаг, че се държат като нацисти, след като те отказаха да гласуват за заместник-председател на парламента от антиимигрантската партия, пише The Telegraph .\r\nВ три поредни вота петте традиционни партии отхвърлиха номинирания от „Алтернатива за Германия“ заместник-председател на Бундестага, въпреки че е прието всяка политическа сила да има представител на тази позиция. Депутатите от другите пет партии заявиха, че не могат да приемат номинирания от „Алтернатива за Германия“ Албрехт Глазер, тъй като е имал антиислямиски изказвания.\r\n„Ислямът е религиозна система, която дори не признава религиозната свобода и не я уважава“, е заявил Глазер през април месец.\r\nПо традиция в Германия Бундестагът се открива от най-стария депутат, но правилата бяха променени, за да се отхвърли достъпа до трибуна на 76-годишния Александър Гауланд от „Алтернатива за Германия“.\r\nДепутат от антиимигрантската дясна партия сравни промяната на правилата с поведението на Херман Гьоринг като председател на Райхстага.\r\n„Откриването на сесията от най-стария депутат бе установена традиция още от 1848 година“, заяви депутатът от „Алтернатива за Германия“ Бернд Бауман.\r\n„Само през 1933 година Херман Гьоринг наруши правилото, защото искаше да изключи политически опонент“, припомни той.\r\nИзявлението на депутата от „Алтернатива за Германия“ бе остро разкритикувано от всички други партии. Симеон Миланов", "date": "2017.10.24", "title": "The Telegraph: „Алтернатива за Германия“заяви, че другите партии в Бундестага се държат като нацисти"}
{"url": "http://www.focus-news.net/news/2017/10/24/2450092/ria-novosti-frank-valter-shtaynmayer-se-nadyava-che-s-poseshtenieto-si-v-moskva-shte-razbere-kakva-e-perspektivata-za-vrashtaneto-na-doverieto-mezhdu-rusiya-i-germaniya.html", "text": "Германският президент Франк-Валтер Щайнмайер ще посети Москва на 25 октомври, за да разбере дали има перспектива във възстановяването на доверието между двете страни, предава РИА Новости.\r\n„Бих се радвал, ако срещата ми с руския президент даде възможност да се разбере дали има перспектива във възстановяването на изгубеното доверие между нашите държави, както и как да бъде постигнато това“, заяви Щайнмайер\r\n„Негативната спирала в отношенията между Русия и Европейския съюз, която наблюдаваме в последните години, вреди и на двете страни, и носи сериозни рискове за бъдещето“, добави той.\r\nТой добави, че не храни илюзии за срещата си с руския президент.\r\n„Но осъзнавам, че нашите отношения, както на ниво ръководство на страните, така и между хората в Русия и Германия, имат голямо значение. Не можем да си позволим да не разговаряме един с друг. Нашият дълг пред народите ни се заключва в това да възпрепятстваме отчуждението между немци и руснаци“, каза Щайнмайер. Симеон Миланов", "date": "2017.10.24", "title": "РИА Новости: Франк-Валтер Щайнмайер се надява, че с посещението си в Москва ще разбере каква е перспективата за връщането на доверието между Русия и Германия"}
{"url": "http://www.focus-news.net/news/2017/10/24/2450093/sport-inter-pobedi-sampdoriya-s-32.html", "text": "Футболистите на Интер победиха като домакини Сампдория с 3:2 в мач от 10-ия кръг на италианската Серия А. Първият гол за Интер бе отбелязан от Милан Скриняр, а другите два от Мауро Икарди. След тази победа отборът на Интер поведе в италианското класиране с 26 точки, задминавайки Наполи, които вече са втори с 25 точки.", "date": "2017.10.24", "title": "Спорт: Интер победи Сампдория с 3:2"}
