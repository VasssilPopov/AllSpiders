{"url": "http://www.focus-news.net/news/2019/08/03/2686515/nimh-utre-shte-preobladava-slanchevo-vreme-glavno-v-iztochnite-i-planinskite-rayoni-shte-prevali-kratkotrayno.html", "text": "През нощта над по-голямата част от страната облачността ще намалее до предимно ясно. Значителна ще е все още над източните райони, където на отделни места ще превалява дъжд с гръмотевици. Ще продължи да духа умерен, в източните райони временно и силен северозападен вятър. \r\nУтре ще преобладава слънчево време, с временни увеличения на облачността, но само на отделни места, главно в източните и планинските райони ще превали краткотрайно. Северозападният вятър навсякъде ще отслабне до умерен. Максималните температури ще бъдат между 24° и 29°.  Атмосферното налягане слабо ще се повиши, но ще остане по-ниско от средното за август. Това съобщи за  Агенция „Фокус”  дежурният синоптик Красимир Стоев от  Националния институт по метеорология и хидрология (НИМХ) .  \r\nНад Черноморието ще преобладава слънчево време с временни увеличения на облачността, но без съществени валежи. Ще духа до умерен север-северозападен вятър. Максимални температури на въздуха: 26°-27°. Температурата на морската вода е 26°- 28°. Вълнението на морето ще бъде 2-3 бала. \r\nНад планините ще преобладава слънчево време. След обяд ще се развие купеста облачност и на отделни места ще превали краткотраен дъжд. Ще духа силен северозападен вятър. Максимална температура на височина 1200 метра около 18°, на 2000 метра – около 10°. \r\nВ понеделник ще продължи да духа северозападен вятър, но ще отслабне още. Максималните температури ще са под 30°. Ще преобладава слънчево време, около и след обяд с купеста облачност, на отделни места ще има и краткотрайни превалявания, предимно слаби. През следващите дни ще е предимно слънчево и почти тихо. Температурите ще се повишават и към сряда, когато ще се появи слаб югоизточен вятър, дневните ще достигат на места до 35°.", "date": "2019.08.03", "title": "НИМХ: Утре ще преобладава слънчево време, главно в източните и планинските райони ще превали краткотрайно"}
{"url": "http://www.focus-news.net/news/2019/08/03/2686520/nimh-gradushki-sa-padnali-v-sliven-vratsa-i-kardzhali.html", "text": "Градушки са паднали в Сливен, Враца и Кърджали. Това съобщи за  Агенция „Фокус”  дежурният синоптик от  Националния институт по метеорология и хидрология (НИМХ) . \r\nПулсациите на вятъра в Шумен достигат 22 м/с. По-рано през деня в Кнeжа пулсациите на вятъра са достигнали 25 м/сек., в Плевен – 23, в Ловеч – 20 м/сек. Пулсациите на вятъра в Разград са 21 м/сек, а в Свищов - 20 м/сек. Силен вятър е имало и в Сливен. Там пулсациите на вятъра са достигали 24 м/сек.  \r\nТеодора ПАТРОНОВА", "date": "2019.08.03", "title": "НИМХ: Градушки са паднали в Сливен, Враца и Кърджали"}
{"url": "http://www.focus-news.net/news/2019/08/03/2686518/nimh-nay-mnogo-kolichestva-valezhi-sa-otcheteni-v-kardzhali-21-lkvm.html", "text": "Най-много количества валежи са отчетени в Кърджали – 21 л/кв.м. Това съобщи за  Агенция „Фокус”  дежурният синоптик от  Националния институт по метеорология и хидрология (НИМХ) . Информацията за валежите е към 18.00 ч.  14 л/кв.м. са измерени в Русе, а в Сливен и Лом– 12 л/кв.м. В Ловеч дъждовете са достигнали 11 л/кв.м., в Плевен – 9, а в Разград, Варна, София – 5 л/кв.м.  \r\nТеодора ПАТРОНОВА", "date": "2019.08.03", "title": "НИМХ: Най-много количества валежи са отчетени в Кърджали – 21 л/кв.м."}
{"url": "http://www.focus-news.net/news/2019/08/03/2686516/predstoyashti-mezhdunarodni-sabitiya-za-4-avgust-agentsiya-fokus.html", "text": "*** \r\n  Визита на държавния секретар на САЩ Майкъл Помпео и министъра на отбраната Марк Еспър \r\n \r\n*** \r\n  Два опозиционни протеста в различни части на града \r\n \r\n*** \r\n  Опит за прелитане на Ламанша с реактивен летящ борд \r\n \r\n*** \r\n Среща на американската програма за растеж и възможности за Африка", "date": "2019.08.03", "title": "Предстоящи международни събития за 4 август (Агенция „Фокус“)"}
{"url": "http://www.focus-news.net/news/2019/08/03/2686521/sport-sastezatel-na-dinamo-kiev-shte-podsili-zorya-lugansk.html", "text": "Футбол: Нападателят на Динамо Киев Назарий Русин ще подсили Зоря Луганск, който играе домакинските си мачове в Запорожие заради събитията в Източна Украйна, за мачовете с ЦСКА в Лига Европа. 20-годишният футболист отива под наем за година и ще играе с номер 31 в новия си клуб, съобщава официалният сайт на отбора.  Русин, който миналия сезон записа 24 мача и 5 гола за Динамо Киев, е бил част от всички национални юношески отбори на Украйна.", "date": "2019.08.03", "title": "Спорт: Състезател на Динамо Киев ще подсили Зоря Луганск"}
{"url": "http://www.focus-news.net/news/2019/08/03/2686517/bisera-borisova-psiholog-v-tarsene-na-poveche-haresvaniya-v-sotsialnite-mrezhi-detsata-i-mladezhite-sa-sklonni-da-predpriemat-opasni-deystviya.html", "text": "В търсене на повече харесвания в социалните мрежи децата и младежите са склонни да предприемат опасни действия. Това коментира за  Радио „Фокус“ – Пирин  психологът Бисера Борисова. По думите ѝ като цяло подрастващите изпиват потребност да бъдат одобрени от другите, поради ниската самооценка, която имат. Според нея семейството и училището като основни фактори в живота на децата, трябва да се опитват да коригират тяхното поведение, когато то е очевидно опасно. „Семейството е един основен фактор, но е важно да отбележим, че не винаги родителите са виновни за случващото се. Понякога просто децата искат да бъдат харесвани и не осъзнават, че могат да се наранят. Затова майките и бащите трябва да намерят по-добър начин са общуване с децата си. Хубаво е да разговарят повече, но не като родител с дете, а като приятели“, каза още Борисова. Тя подчерта, че младите са много податливи на чуждото мнение, което често ги тласка към различни видове опасности. „Освен това подрастващите имат прекалено много адреналин, свързан с тяхното физиологическо развитие, затова е много важно родителите да помогнат на своите деца, да пренасочат енергията, която имат, към нещо добро, за да се освободят от напрежението“, заяви Борисова. Тя отбеляза, че родителите трябва още от ранна детска възраст да насърчават своите деца да се развиват, но не в посока, която родителите са избрали за тях, а там където са техните таланти и желания. \r\nЛивия НИНОВА", "date": "2019.08.03", "title": "Бисера Борисова, психолог: В търсене на повече харесвания в социалните мрежи децата и младежите са склонни да предприемат опасни действия"}
{"url": "http://www.focus-news.net/news/2019/08/03/2686523/burgas-ekipi-na-protivopozharna-i-speshtna-pomosht-sa-reagirali-na-reditsa-signali-svarzni-s-razrazilata-se-burya-v-grada.html", "text": "Големият брой екипи на „Пожарна безопасност и защита на населението”, както и екипи на спешна помощ, които са пътували в различни части на града, са във връзка с няколко леки инцидента и паднали клони на места. Това съобщи за  Радио „Фокус“-Бургас  Цветелина Рандева, говорител на ОДМВР-бургас. Единият от екипите на спешна помощ пътува за ж.к. „Изгрев“ по сигнал за психичноболен мъж, който се разхождал полугол И ще бъде прибран в специализирано заведение. Един сигнал е получен за лека катастрофа с материални по пътната отсечка Созопол-Бургас в местността „Пода“. Автомобилите са отстранени от пътя и няма задръстване. \r\nДеница ДИМИТРОВА", "date": "2019.08.03", "title": "Бургас: Екипи на противопожарна и спещна помощ са реагирали на редица сигнали, свързни с разразилата се буря в града"}
{"url": "http://www.focus-news.net/news/2019/08/03/2686525/afp-pri-vzriv-v-siriyska-voennovazdushna-baza-sa-zaginali-31-voynitsi.html", "text": "Взрив на боеприпаси причини смъртта на 31 проправителствени войници на военно летище в централна Сирия в събота, съобщи Сирийската обсерватория за правата на човека, която е базирана във Великобритания и разчита на мрежа от източници на място, цитирана от  AFP . \r\nСпоред информациите засега няма яснота какво е причинило смъртоносната експлозия в авиобазата Шайрат в провинция Хомс.  \r\nДържавната информационна агенция SANA съобщи, че \"техническа грешка по време на транспортирането на боеприпаси с изтекъл срок на годност\" е довела до смъртта на неопределен брой военнослужещи. \r\nАвиобазата Шайрат е едно от най-важните военни съоръжения  на правителствените сили в Централна Сирия. Иранските бойци, които подкрепят режима в продължаващата гражданска война в Сирия, са базирани там, според Обсерваторията. \r\n \r\n  Юлиян Марков", "date": "2019.08.03", "title": "AFP: При взрив в сирийска военновъздушна база са загинали 31 войници"}
{"url": "http://www.focus-news.net/news/2019/08/03/2686528/prof-donka-baykova-dietolog-prez-poslednite-godini-kachestvenite-zelenchukovi-i-plodovi-konservi-znachitelno-namalyaha.html", "text": "През последните години качествените зеленчукови и плодови консерви значително намаляха. Това каза в интервю за  Агенция „Фокус“  диетологът проф. Донка Байкова. „Много уважавам това производство. Знаем, че има един класически вариант на лютеница, който е в много категории, което значи, че често пъти има съставки, които не са обичайно присъстващи като нишесте, като консерванти, овкусители и прочие“, обясни диетологът. Тя подчерта, че същото е валидно и за плодовите консерви – конфитюрите. „Даже има и изкуствени подсладители, най-различни ароматизатори и овкусители. Това прави този конфитюр с ниска хранителна стойност“, каза проф. Байкова.  Диетологът също така сподели любима рецепта за зимнина. „Аз съм любител на консервиране чрез замразяване. Правя кисело зеле в малки съдове с дозирано количество готварска сол. Количеството е 15 грама сол, една лъжица с връх, на литър вода и това е възможно, когато съдовете, в които приготвям малкото количество зеле, са съответно за по-кратка използваемост“, обясни тя.  „Но повярвайте, такова кисело зеле, хем е кисело, след десетина дни, хем е подходящо за консумация от всички членове на семейството. Даже този ферментирал зелев сок е богат на пробиотици и съдържа голямо количество витамин С“, допълни проф. Байкова.   \r\nТеодора ПАТРОНОВА \r\n \r\n Пълния текст на интервюто четете по-късно в „Мнение”", "date": "2019.08.03", "title": "Проф. Донка Байкова, диетолог: През последните години качествените зеленчукови и плодови консерви значително намаляха"}
{"url": "http://www.focus-news.net/news/2019/08/03/2686524/kardzhali-zaradi-svlachishte-25-dushi-sa-bili-blokirani-v-rayona-na-planinskata-mestnost-dambala.html", "text": "Община Момчилград организира спасителна акция на туристи, блокирани от свлачище в района на планинската местност Дамбалъ. Това съобщиха от пресцентъра на  Общината . Около 25 души с няколко автомобила са били на пикник в района на върха, където има чешма. След като завалял проливен дъжд туристите тръгнали да се прибират, но се оказало, че пътят е затворен от активирало се свлачище малко преди да стигнат най-близката махала. \r\n\"Разпоредих се техника на общината да отиде на място, за да разчисти свлеклите се на пътя земни маси\", заяви кметът на община Момчилград Сунай Хасан. Той допълни, че спасителната акция е продължила около 2 часа. На пътя, който е държавна собственост, освен земна маса са се свлекли големи камъни, които са затруднили разчистването. \r\n\"Пътят беше построен от Горското стопанство по проект на общината, но още при изграждането му не бяха спазени част от изискванията. Водостоците не бяха достатъчно, а на места канавките бяха много малки. Това е основната причина да се стигне до активизирането на свлачището и затварянето на планинския път, който на места е с наклон от 18 процента\", заяви Сунай Хасан.", "date": "2019.08.03", "title": "Кърджали: Заради свлачище 25 души са били блокирани в района на планинската местност Дамбалъ"}
{"url": "http://www.focus-news.net/news/2019/08/03/2686526/predstoyashti-sabitiya-v-stranata-za-4-avgust-agentsiya-fokus.html", "text": "*** \r\n \r\nОт 11:00 часа пред кметството на селото ще се състои протест срещу умъртвяването на животните на територията на селото.   \r\n \r\n*** \r\n \r\nОт 09.30 часа Негово преосвещенство Белоградчишки епископ Поликарп ще оглави богослуженията в храм \"Св. вмчк Димитър Солунски\". \r\n \r\n*** \r\n \r\nОт 19.00 часа на сцена „Охлюва“ ще се проведе детският фестивал „Дни на куклите“.", "date": "2019.08.03", "title": "Предстоящи събития в страната за 4 август (Агенция „Фокус“)"}
{"url": "http://www.focus-news.net/news/2019/08/03/2686527/sport-pari-sen-zhermen-specheli-superkupata-na-frantsiya.html", "text": "Отборът на Пари Сен Жермен спечели Суперкупата на Франция срещу Рен с 2:1 в мач, игран в китайския град Шънджън, съседен на Хонконг. Адриен Уну от отбора на Рен откри резултата в 13-тата минута, но Мбапе в 57-ата и Ди Мария в 73-ата обърнаха резултата в полза на френския шампион. В мача не взе участие Неймар, който е в тежък конфликт с отбора заради желанието си да премине обратно в Барселона.", "date": "2019.08.03", "title": "Спорт: Пари Сен Жермен спечели Суперкупата на Франция"}
{"url": "http://www.focus-news.net/news/2019/08/03/2686519/south-china-morning-post-politsiyata-izpolzva-salzotvoren-gaz-sreshtu-protestirashtite.html", "text": "Полицията използва сълзотворен газ срещу протестиращите, които от своя страна хвърлят запалителни бомби срещу силите на реда, пише хонконгският вестник  South China Morning Post . \r\nТрети месец продължават бурните протести, съпроводени с насилие в азиатския финансов център със специален статут на управление , предизвикан от подготвен законопроект за екстрадиция в континентален Китай. Ден след като хиляди обществени служители излязоха на улиците в Централна, за да призоват властите да отстъпят на исканията на протестиращите, хората се събраха в събота на разрешен митинг в търговския център на Монг Кок, но скоро протестиращите се насочиха в различни посоки, завършвайки със сблъсъци в Монг Кок и Цим Ша Цуи като полицията използва сълзотворен газ. \r\nПред полицейския участък Цим Ша Цуи някои демонстранти започнаха да хвърлят тухли по паркираните полицейски коли. Силите на реда заявиха, че са издали предупреждение към протестиращите да напуснат района, преди да използват сълзотворен газ. \r\nПротестиращите блокираха движението и изграждаха барикади по пътя си. \r\nИсканията остават същите, както и на други митинги, правителството да разгледа предполагаеми злоупотреби с полицейски правомощия; напълно да оттегли спорния законопроект; да оневини всички арестувани протестиращи; да се приложи всеобщо избирателно право и да спрат да наричат протестите бунт. Полицията предупреди, че ще има нулева толерантност към всяко насилие, поради близостта на протеста до оживен търговски квартал. \r\nНа остров Хонконг хиляди участваха в митинг в парк Виктория в залива Каузуей, за да подкрепят полицията за поддържане на реда. \r\n \r\n  Юлиян Марков", "date": "2019.08.03", "title": "South China Morning Post: Полицията използва сълзотворен газ срещу протестиращите"}
{"url": "http://www.focus-news.net/news/2019/08/03/2686522/plovdiv-kvartal-kapana-stana-prav-nositel-na-nagrada-na-kamarata-na-arhitektite-v-balgariya.html", "text": "Единственият квартал на творческите индустрии в България „Капана“ стана носител на наградата „Пазител на българското архитектурно наследство“. Това съобщиха за  Радио „Фокус“ – Пловдив  от Фондация „Пловдив 2019“. Номинацията е направена от Камарата на архитектите в България и бе обявена публично по време на официалната церемония по връчване на Годишните архитектурни награди за 2019-а. Идеята на браншовата организация е да отличава за в бъдеще инвестициите в опазване на архитектурното наследство. За арх. Мартин Христов, зам. – председател на Камарата, един от най-добрите начини да се запази една стара сграда, която е паметник , е като и се намери нов живот, за да се адаптира към съвремието. „ Новите функции на сградите добавят допълнителна стойност за инвеститорите със своите качества на архитектурни паметници“, споделя още Христов по време на церемонията. \r\n„Капана“ е сред водещите проекти за „Пловдив 2019“, стартирал още в етапа на подготовка на града в надпреварата за Европейска столица на културата. През последните пет години, с подкрепата на местната власт и перспективите, които общинска фондация „Пловдив 2019“ открива и развива в „Капана“, кварталът  отново е припознат като реален културен топос. От един забравен квартал с малки улички, които се използват за паркинг на коли се преобразява до такава степен, че се превръща в любимо място за срещи с приятели, открити концерти и възможност за допир до творчеството  на различни творци. \r\nПроектът „Капана – квартал на творческите индустрии“ е част от платформата „трансформиране“, клъстера Градски мечти, посветен на дългосрочната и устойчива намеса в градския пейзаж, преоткриването и оживяването на запустели градски пространства, изпълвайки ги с културно съдържание. \r\nВиждайки трансформацията на квартал „Капана“, и други градове в България решават да последват този пример и да възродят своите свои стари и забравени квартали. Такива са квартал „Таляна“ във Варна и Самоводската чаршия във Велико Търново.", "date": "2019.08.03", "title": "Пловдив: Квартал „Капана“ стана пръв носител на награда на Камарата на архитектите в България"}
{"url": "http://www.focus-news.net/news/2019/08/03/2686530/varna-balgari-zhiveeshti-v-chuzhbina-proyavyavat-interes-kam-evropeyskite-proekti-v-oblastta.html", "text": "Българи, живещи в чужбина, проявяват интерес към европейските проекти, които се реализират във Варненска област. Това показва анализът на посещенията на интерактивната книга на Областния информационен център-Варна за шестте месеца от нейното публикуване в интернет, съобщават от пресслужбата на  ОИЦ . Тя е разгледана от 573 души, а страниците й са отворени над 2500 пъти. Най-много са потребителите от морската столица – 39%, следвани от читателите от София – 25%. Интерес към дигиталния сборник са проявили и жители на Провадия, Сливен, Добрич и Пловдив, както и хора от чужбина. Най-много са родните читатели – 89% от всички, 6.3 на сто са тези от САЩ, 1.4% са от Великобритания, а 0.7% – от Германия. Потребителите се задържат средно по 2 минути и 36 секунди на страниците на дигиталния сборник.  Най-голям интерес – една трета от всички преглеждания, са предизвикали проектите и програмите от новия програмен период 2014-2020 г. Най-атрактивни за читателите са проектите, реализирани по оперативните програми „Региони в растеж“, „Иновации и конкурентоспособност“, „Развитие на човешките ресурси“ и Програмата за развитие на селските райони. 33.5 на сто от всички потребители на книгата са на възраст от 25 до 34 години, 27.5% са между 18 и 24-годишни. Мъжете са с лек превес в активността в сравнение с жените. Те са 54.15 процента от всички читатели, останалите са дами. 61.6% от потребителите са разгледали интерактивната книга с помощта на компютър, 37% са влезли чрез мобилния си телефон, а 1.4 на сто са използвали таблет. Интерактивната книга съдържа проекти, финансирани по всички оперативни програми, и информацията в нея ще се допълва и обновява системно от ОИЦ-Варна. Всеки от тях е описан с пълното си наименование, бенефициент, начин на финансиране, бюджет, период и дейности за изпълнение. Проектите са онагледени със снимки.  В дигиталния сборник може да бъде открита информация и за оперативните програми от миналия (2007-2013г.) и настоящия (2014-2020г.) програмен период, за проекти с друго донорско или европейско финансиране, както и за материали, които издава Областният информационен център – Варна.", "date": "2019.08.03", "title": "Варна: Българи, живеещи в чужбина проявяват интерес към европейските проекти в областта"}
{"url": "http://www.focus-news.net/news/2019/08/03/2686365/pregled-na-osnovnite-temi-v-svetovniya-pechat-agentsiya-fokus.html", "text": "Новите американски мита за китайски стоки, новите санкции на САЩ срещу Русия заради случая Скрипал и срещата на страните от Астанския формат за Сирия в казахстанската столица Нур-Султан са сред темите на световния печат. \r\n*** \r\n \r\n  Доналд Тръмп защити хода си за налагане на мита върху китайски стоки на стойност 300 милиарда долара, като каза, че няма да има нищо против и ако цялата търговия между САЩ и Китай бъде преустановена, пише  The Washington Examiner.  \r\nКоментарът е част от ескалацията на напрежението между неговата администрация и Пекин след търговските преговори по-рано тази седмица, в които нито една от двете страни не отстъпи от предишните си позиции. \r\n„От много години Китай вади стотици милиарди долари годишно. Ние възстановихме Китай, така че сега е време нещата да се променят. Ако те не искат вече да търгуват с нас, това би било приемливо за мен. Това би ни спестило много пари“, каза Тръмп. \r\nСАЩ са внесли китайски стоки на стойност 540 млрд долара през 2018 г., а износът за Китай възлиза на 120 млрд долара.  \r\nПрезидентът заяви, че вярва, че китайският президент Си Дзинпин иска да сключи сделка, но се бави твърде много и не изпълнява обещанията за закупуване на американски селскостопански стоки и вземане на мерки за ограничаване на търговията с фентанил.  \r\nВ момента Вашингтон налага мита от 25% за китайски стоки на стойност 250 милиарда долара. Първоначално американският президент каза в поредица от съобщения в „Туитър“, че ще наложи тарифи от 10% върху китайски стоки на стойност 300 милиарда долара. По-късно обаче заяви, че тарифите могат да бъдат вдигнати до 25% или дори по-високо. Държавният глава допълни, че Китай има четири седмици, за да сключи сделка или митата ще влязат в сила. \r\nПо-рано Тръмп заплаши, че ще наложи допълнителни 10% тарифи на Китай след провала на търговските преговори между Пекин и Вашингтон през май. Те бяха наложени след като Тръмп представи искане от Китай да възстанови отстъпките, които е направил по-рано по време на преговорите. Китай отрече да е правил подобни отстъпки. Тръмп отложи налагането на митата след като преговаря със Си Дзипин в края на юни по време на срещата от високо равнище на Г-20 в Япония, което загатна за затопляне на търговските взаимоотношения между двете страни.  \r\nИзявленията на президента на САЩ са индикатор, че преговорите отново се разпадат, като Тръмп повтаря предишните си обвинения срещу Пекин. „Мислехме, че имаме договор с Китай преди три месеца, но за съжаление Китай реши да промени сделката преди подписването й“, казва президента. \r\n*** \r\n \r\n Президентът Доналд Тръмп е подписал указ за налагане на санкции срещу Русия за използването на химическо оръжие при нападението през 2018 г. срещу двойния агент Сергей Скрипал и дъщеря му Юлия, пише американската редакция на  Politico  , като се позовава на двама американски държавни служители. \r\nАдминистрацията на Тръмп наложи група от санкции миналата година, както се изисква от закона от 1991 г. Същият закон изисква от президента да наложи втора група санкции, ако не може да се потвърди, че въпросната държава е спряла да използва химическо оръжие. Американските разузнавателни агенции не успяха да потвърдят това, въпреки че Москва продължава да отрича да е отговорна за атаката срещу Сергей и Юлия Скрипал.  \r\nНо Тръмп, който не държи да антагонизира руския президент Владимир Путин, не бърза с налагането на  втората група санкции. Докато пътуваше за митинг в Синсинати в четвъртък той още веднъж отрече да съществува заплаха от руска намеса в изборите в САЩ. На въпрос на репортер дали Русия продължава да се меси в американските избори, американският президент отговори: „Вие не вярвате действително в това. Вярвате ли в това?“ \r\nОт администрацията на държавния глава потвърдиха информацията, че Тръмп и Путин са разговаряли по телефона. Не е ясно дали са дискутирали предстоящите санкции. Говорител на Белия Дом заяви, че темата на разговора са били пожарите в Сибир и „търговията между двете страни“.  \r\nПрезидентът беше подтикнат да наложи втората група от санкции от писмо, изпратено до Тръмп по-рано тази седмица от ръководителите на Комисията по външна политика към Камарата на представителите, Елиът Ейнджъл и Майкъл МакКол. Конвенцията за забрана на химическите и биологическите оръжия, според тях, изисква да се наложат и втората група санкции в рамките на три месеца от използването на химическо оръжие. От атаките е минала повече от година, се пише още в писмото, затова ви призоваваме да предприемете незабавни действия, за да понесе Русия отговорността си за грубата употреба на химическо оръжие в Европа. \r\nБелият дом не коментира темата веднага. Държавният департамент и Министерството на финансите са подготвили пакета от санкции още в края на март, предаде „Ройтерс“, но оттогава чакат президента да го подпише. \r\nСкрипал е бивш офицер от военното разузнаване на Русия, който едновременно работеше и за британските разузнавателни служби. Той и дъщеря му Юлия бяха открити в безсъзнание през март 2018 г., след като бяха отровени. И двамата оцеляха при нападението, но местонахождението им не се знае от предполагаемото им изписването от болница във Великобритания. \r\nВ отговор, САЩ и европейските държави изгониха няколко десетки руски дипломати, а САЩ наложи първата група санкции срещу Русия през Август 2018 г. \r\n*** \r\n \r\n В казахстанската столица Нур-Султан се проведе 13-ия кръг на мирните преговори за Сирия от така наречения „Астански формат“ и приключи с решение за засилване на съвместните усилия за предотвратяване на цивилните жертви в Идлиб, пише турското англоезично издание  Daily Sabah   \r\nСтраните проведоха двустранни и тристранни срещи, за да се договорят за окончателната декларация. \r\nДекларацията беше прочетена на основната сесия, на която присъстваха представители на Турция, Русия, Иран, сирийски режим и опозицията, както и казахстанският заместник-министър на външните работи Роман Василенко. \r\nВ нея се подчертава ангажимента на страните за териториалната цялост, независимостта и суверенитета на Сирия, като подчерта, че борбата ще продължи срещу всички видове терористични групи. \r\nСтраните, които отхвърлиха окупацията на Голанските възвишения, подчертаха, че всички съответни международни резолюции трябва да се спазват, особено Резолюция 497 на Съвета за сигурност на ООН \r\nВ изявлението се подчертава също, че сигурността и стабилността в региона могат да бъдат постигнати само чрез зачитане на суверенитета и териториалната цялост на Сирия. \r\nБез каквито и да е предварителни условия  хуманитарната помощ трябва да бъде предоставена на хората в Сирия и се призова международната общност, особено ООН, да увеличат помощта. \r\nТурция, Русия и Иран подчертаха съвместните усилия за предотвратяване на нарушенията на прекратяването на огъня в Идлиб, като подчертаха, че борбата ще продължи срещу присъствието на свързания с \"Ал Кайда\", \"Хаят Тахрир ал Шам\", известен преди като \"Фронт Ан-Нусра\" и срещу „Ислямска държава“. \r\nВ декларацията страните изразиха дълбоко съжаление за цивилните жертви и решиха да предприемат конкретни мерки за защита на военния персонал от страните-гаранти и на цивилното население. \r\nУчастието на съседни държави - Ирак и Ливан, за първи път в срещите на високо равнище за Сирия като наблюдатели беше приветствано от страните. \r\nСтраните-гаранти изразиха задоволството си от формирането на Конституционния комитет и изразиха готовността си да улеснят заседанието му възможно най-скоро. \r\n\"На срещата страните изразиха задоволство от напредъка към създаването на Конституционния комитет. Те отново потвърдиха ангажимента си да приключат сформирането на Комитета възможно най-рано и да го свикат в Женева\", се казва в изявление на турското министерство в петък. \r\nМинистерството подчерта подкрепата на Турция за продължаващите усилия в тясна координация със сирийската опозиция и Организацията на обединените нации. \r\nМинистерството също така заяви, че страните повториха „ангажимента си към Меморандума от Сочи от 17 септември 2018 г.“, за да запазят статута на зоната за деескалация на Идлиб и да стабилизират региона. \r\n\"Турция изрази сериозна загриженост за действията на правителството срещу цивилни граждани и гражданска инфраструктура под претекст за борба с тероризма и подчерта своето очакване, че тези атаки трябва да прекратят незабавно\", се добавя от турското външно министерство. \r\nСтраните отхвърлиха и сепаратистките намерения, които представляват заплаха за политическото единство и териториалната цялост на Сирия, както и за националната сигурност на съседните страни, посочи министерството. \r\nСтраните подчертаха възражението си срещу всички опити за създаване на нови реалности на място под предлог за борба с тероризма, включително нелегитимни инициативи за самоуправление, се добавя в декларацията. \r\nТурция подчерта своето очакване да се спазва процедурния правилник на работната група за бъдещи операции за взаимно и едновременно освобождаване на лица, задържани от опозиционните групи и режима. \r\n \r\nПървата среща в „Астанския формат“ за постигане на прекратяване на огъня в Сирия се проведе през януари 2017 г. \r\nСлед среща на 17 септември в Сочи между президента Реджеп Тайип Ердоган и руския му колега Владимир Путин, двете страни се съгласиха да създадат демилитаризирана зона - в която са изрично забранени актове на агресия  в Идлиб. \r\nСъгласно споразумението опозиционните групи в Идлиб ще останат в райони, където те вече присъстват, докато Русия и Турция ще извършват съвместни патрули в района, за да предотвратят възобновяването на боевете. \r\nНа 10 октомври турското министерство на отбраната съобщи, че сирийската опозиция и други антиправителствени групировки са завършили изтеглянето на тежкото оръжие от демилитаризираната зона на Идлиб. \r\nВъпреки споразумението за прекратяване на огъня правителството на Асад и неговите съюзници продължават атаките си с ниска интензивност върху зоната за деескалация на Идлиб, коментира изданието.", "date": "2019.08.03", "title": "Преглед на основните теми в световния печат (Агенция \"Фокус\")"}
{"url": "http://www.focus-news.net/news/2019/08/03/2686366/predstoyashti-sabitiya-v-stranata-za-3-avgust-agentsiya-fokus.html", "text": "*** \r\n \r\nВицепрезидентът Илияна Йотова ще бъде гост на Националния тракийски събор в село Славейно, община Смолян. Съборът е посветен на 116 години от Илинденско-Преображенското въстание и 115 години от гибелта на знаменосеца Кольо Шишманов. \r\n \r\n \r\n*** \r\n \r\nОт 10:00 ч. до 16:00 часа ще се състоят „Зелени библиотеки“ в парковете на града.  \r\n \r\n*** \r\n \r\nОт 10.30 часа на голямата поляна край село Попови ливади пред паметника на Гоце Делчев ще се състои заупокойна молитва за загиналите в Илинденско-Преображенското въстание и молебен за здраве. \r\n \r\n*** \r\n \r\nОт 21.00 часа на открита сцена „Двореца“ край Балчик ще бъде представен балетът „Пепеляшка“. \r\n \r\n*** \r\n \r\n \r\nОт 14.00 до 22.00 часа в парк \"Минерални бани\"ще се проведе фестивал на крафт бирата „METALHEAD BEER FEST“.   \r\n \r\n \r\n*** \r\n \r\nОт 20.30 часа ще се проведе конкурсът „Бургас и морето“.  \r\n \r\n*** \r\n \r\nОт 21.00 часа певецът Миро ще изнесе концерт на остров Света Анастасия. \r\n \r\n*** \r\n \r\nОт 19.30 часа пред сградата на читалище „Братство” ще се състои Танцово шоу на R-CLUB, Кюстендил. – не се отразява.  \r\n*** \r\n \r\nОт 21.00 часа на площад „Велбъжд” ще се състои концерт на „Desy Live Band”. – не се отразява.  \r\n*** \r\n \r\nОт 18:00 часа в Градската художествена галерия ще бъде представена изложбата „Заедно отново“. \r\n \r\n*** \r\n \r\nОт 09.30 часа ще се проведе 20-то юбилейно издание на Националния фолклорен събор-надпяване „Карандила пее“. \r\n \r\n*** \r\n \r\nОт 20.00 часа на централния площад ще се проведе концерт под надслов „Под небето на Париж“ с участието на Надя Тончева - вокал и Любомир Толумбаджиев – цигулка, Петър Койчев – китара, Момчил Ангелов – китара, Христо Минчев – бас китара.", "date": "2019.08.03", "title": "Предстоящи събития в страната за 3 август (Агенция „Фокус“)"}
{"url": "http://www.focus-news.net/news/2019/08/03/2686368/darzhavata-shte-podkrepi-s-300-lv-familnite-stopanstva-v-borbata-s-afrikanskata-chuma-obzor.html", "text": "Държавата ще подкрепи с 300 лв. фамилните стопанства в борбата с африканската чума. Това стана ясно на срещата на министър-председателя Бойко Борисов и министърът на земеделието Десислава Танева с протестиращите животновъди в Пазарджик.  \r\n  Премиерът Бойко Борисов  обяви, че бизнесът се задължава да осигури малки прасенца за стопанствата. Той беше категоричен, че правителството се отнася с внимание и толерантност към проблемите, които поставят стопаните във връзка с африканската чума по свинете. По думите му той също не може да понесе тъжните гледки, в които хората са принудени да умъртвяват животните си. За това се полагат огромни усилия тази криза да бъде преодоляна. \r\n  Министър Десислава Танева  заяви, че е постигнато споразумение с протестиращите животновъди в Пазарджик и те ще получат по 300 лв. за дезинфекция, почистване, мерки и препарати за борба с гризачи.  Всички срокове се определят от съответната областна епизоотична комисия. Танева обясни, че фермерите имат пълната подкрепа на държавата в този тежък и емоционален момент. \r\nНа извънредно заседание на Областната епизоотична комисия, което се проведе днес в Областна Администрация Пазарджик беше обсъдено изпълнението на всички превантивни мерки, разпредени в указанията на МЗХГ срещу болестта африканска чума. Единодушно членовете на комисията гласуваха крайният срок за преустановяване отглеждането на свине тип „заден двор“ да бъде удължен с една седмица – от 2 август до 11 август включително. Мярката обхваща общо 75 населени места в региона, които се намират в 20 км зона около петте промишлени свинекомплекса в област Пазарджик. След изтичане на този срок ще се пристъпва към умъртвяване на животните от компетентния орган – Областна дирекция по безопасност на храните.  \r\nПреди срещата се проведе протест в Пазарджик срещу избиването на свинете от личните стопанства. На централния площад „Константин Величков“ бе прочетена декларация, в която стопаните се обявиха за удължаване на срока за избиване на свинете до края на годината, а също и за повече яснота относно разпространението на африканската чума.", "date": "2019.08.03", "title": "Държавата ще подкрепи с 300 лв. фамилните стопанства в борбата с африканската чума (ОБЗОР)"}
{"url": "http://www.focus-news.net/news/2019/08/03/2686369/bivsh-predsedatel-na-makedonskiya-parlament-absolyutno-nepriemlivo-e-borisov-da-zaplashva-s-gotse-delchev.html", "text": "Бившият председател на македонския парламент и бивш лидер на „Нова социалдемократическа партия“ (НСДП), която е коалиционен партньор в правителството на Македония, Тито Петковски, е изненадан от изявлението на българския премиер Бойко Борисов на съвместната пресконференция със Зоран Заев, предава скопското електронно издание  „Плюс инфо“ . \r\nНеговата реакция бе предизвикана от изявлението на Борисов, че въпросът за Гоце Делчев трябва да бъде решен до октомври. Според Петковски българският премиер не зачита решението на България да предаде мощите на Гоце Делчев на Скопие. \r\n„Не можех да повярвам, че премиер на страна-членка на ЕС може така жестоко и енергично да се бори против решение, взето от предишно легитимно българско правителство“, заяви той. \r\nПетковски си задава въпроса, дали един ден и Борисов няма да бъде обявен за предател за това, че е подписал договора с Македония. \r\n„Ако се знае, че международните договори и решения трябва да се зачитат, тогава тук е и договорът за предаване на мощите на Гоце Делчев. Особено ме изненада изявлението, че ако приеме факта за Делчев, той ще бъде обявен за предател на българската история. Както се знае, когато дойдоха на власт Борисов и министърът на външните работи Екатерина Захариев те обявиха за предатели тези, които взеха решение за мощите. Дали според това, което каза днес Борисов, значи, че и решението, което взе той и подписа Договор за добросъседство може да бъде основание за някои следващи правителства да го обявят за предател? Това е още едно потвърждение, че договорите трябва да се спазват“, категоричен е Петковски. \r\nТой вижда като заплаха това, че на въпрос на журналист, дали ще блокира Македония ако историците не се договрят до октомври, Борисв е заявил, че трябва да се намери решение до октомври. \r\n„Абсолютно е неприемливо Борисов да заплашва с това или до октомври да се реши въпросът за Гоце Делчев, или България ще има съвсем различно отношение към Македония по отношение на интеграцията в ЕС“, посочи бившият председател на парламента в Скопие. \r\n \r\nПревод и редакция:", "date": "2019.08.03", "title": "Бивш председател на македонския парламент: Абсолютно неприемливо е Борисов да заплашва с Гоце Делчев"}
{"url": "http://www.focus-news.net/news/2019/08/03/2686371/new-europe-iztochnosredizemnomorskiyat-gazov-forum-poiska-statut-na-mezhdunarodna-organizatsiya-rusiya-se-vklyuchva-na-stranata-na-turtsiya-v-gazovata-nadprevara-kray-kipar.html", "text": "Енергийните министри на страните от Източносредиземноморския газов форум (ИСГФ) се срещнаха в Египет на 25 юли, където се съгласиха да се опитат да повишат нивото на форума до междунардона организация, първата по рода си в Югоизточното Средиземноморие, и да формират комитет за газовата индустрия, в който могат да участват държавни и частни компании от страните-членки на организацията, пише базираното в Брюксел издание  New Europe  в материал, представен без редакторска намеса. \r\nЕгипетският министър на енергетиката Тарик ел Мула и колегите му от Гърция Костис Хацидакис, Кипър Йоргос Лакотрипис, Израел Ювал Щайниц, Йордания Хала Завати и заместник-министърът на енергетиката на Италия Андреа Чиофи присъстваха на форума, който е подкрепен от САЩ и Европейския съюз. \r\nАмериканският министър на енергетиката Рик Пери и помощник-държавният секретар по енергийните ресурси Франк Фанон присъстваха на заседанието на 25 юли, което следва съвместната декларация на срещата на върха от 20 март 2019 г. между Кипър, Гърция и Израел, с участието на държавния секретар Майк Pompeo. На тази сесия Помпео подчерта подкрепата на Вашингтон за тристранния механизъм и отбеляза значението на засиленото сътрудничество. \r\nИзпълнителният директор на Hydrocarbons Company Чарлз Елинас каза пред New Europe на 29 юли, че срещата формализира създаването на ИСГФ и създаването комитети, които да придвижват целите му. „Въпреки това той беше полезен от гледна точка на регионалната политика, но неясен и му липсваше практичност, особено като се имат предвид горещите проблеми в региона, които се нуждаят от спешно разрешаване“, каза той. „Това е клуб за говорене и като такъв ще помогне за подобряване на сътрудничеството между членовете му, но няма да има пряк ефект върху разработването и износа на въглеводороди от региона“, каза Елинас и добави, че това все още е обект на търговските предизвикателства в глобалните пазари и ефектите на глобалното обръщане към чиста енергия. \r\n \r\n Гърция, Кипър и Израел ще се срещнат в Атина на 7 август \r\n \r\nЕвропейската комисия обяви в Египет на 25 юли, че Комисията ще подкрепи дейностите на Форума със значителна финансова помощ, докато министрите одобриха и първото проучване, проведено от името на ИСГФ в сътрудничество със Световната банка, за да се проучи потенциалът на природния газ в региона и възможностите за развитие на находищата и износ на „синьо гориво“, се казва в изявление на гръцкото министерство на енергетиката. \r\nХацидакис проведе и двустранна среща с Пери и Фанон в Египет, където те обсъдиха американско-гръцките енергийни отношения и тяхното геополитическо значение. Гръцкият министър на енергетиката изтъкна значението на газопровода EastMed за енергийната сигурност на Европа и призова за необходимостта от преодоляване на настоящото забавяне поради предстоящото подписване на междуправителственото споразумение за тръбопровод между Гърция, Кипър, Израел и Италия, съобщиха от гръцкото енергийно ведомство , добавяйки, че Фанон ще ръководи делегацията на САЩ на срещата на енергийните министри на Гърция, Кипър и Израел в Атина на 7 август. Според Елинас тази среща е продължение на предишни тристранни срещи между тези държави с подкрепата на САЩ. „Вероятно ще се концентрира върху газопровода East Med, но проектът може да прогресира само ако може да осигури газ за Европа на цени, които могат да се конкурират със съществуващите цени на газа. Именно тук се крие предизвикателствотo“, каза той. \r\nЕлинас отбеляза, че Вашингтон иска газа от East Med да бъде изнасян в Европа, за да намали зависимостта на континента о руския газ. Но това може да се случи само, ако тръбопровода може да се съревновава с преобладаващите цени в Европа, което е предизвикателство. Въпреки това ВПГ от съществуващите в Египет инсталации за втечнен природен газ в Идку и Дамиета може да бъде изнесен за Европа, тъй като много ниските разходи за втечняване го правят търговски жизнеспособен, но друг потенциален износ на газ от региона не може да се възползва от това предимство. Това не се нуждае от сътрудничеството на Турция“, каза Елинас. \r\n \r\n Ролята на Турция \r\n \r\nТой отбеляза, че Турция има голямо влияние върху това, какво ще се случи с износа на газ от изключителната икономическа зона (ИИЗ) на Кипър. „ИСГФ не може да реши подобни проблеми, особено ако Турция не е член на ИСФГ“, твърди Елинас. „ЕС и САЩ може и да успяха да използват своето влияние, но натискът и санкциите досега нямат никакъв ефект. А дори да има някакъв, то той е, че сега те стесниха възможностите си да влияят на Турция, която обяви, че вече не счита ЕС за независим арбитър“, обяснява експертът. \r\nНа форума на 25 юли в Египет Хацидакис също обсъди гръцко-египетското енергийно сътрудничество с ел-Мула, като акцентира върху маркетинга, проучването и производството на въглеводороди, регионалното сътрудничество в газовия сектор, както и инвестициите във възобновяеми енергийни източници и електричество. \r\nЕл-Мола и Пери също се срещнаха в Египет, като според съобщенията последният е подчертал ролята на Египет като надежден източник на енергия, изтъквайки готовността на САЩ да предоставят на Египет всички експертизи и технологии, за да подобрят естественото си положение като важен енергиен център в региона и е подчертал ролята на Египет като крайъгълен камък в енергийното сътрудничество в Източното Средиземноморие. \r\nЕл-Мола, от своя страна, е отбелязал факта, че Кайро е постоянният домакин на новооткрития форум, което подчертава неговата централност като регионален център за търговия с нефт и газ. \r\nЕлинас отбелязва, че самият Египет се превръща в основен играч. „Не само, че става самодостатъчен в газа, но и бързо насърчава възобновяемата енергия и като премахва субсидиите поддържа нарастващото вътрешно потребление на енергия. Това освободи газ за износ от съществуващите съоръжения за втечняване. С увеличаването на откриването и добива на газ, Египет очаква те да достигне пълно използване на наличните ресурси още през следващата година“, каза той и добави, че част от газта  на съседите му, Израел и Кипър, може да достигне до Египет, ако цените го направят търговски изгоден. \r\n \r\n Русия и Турция обмислят съвместни проучвания в Средиземноморието \r\n \r\nМеждувременно, руските петролни компании може да започнат сондажи във водите на Източното Средиземноморие в сътрудничество с Турция, заяви руският министър на енергетиката Александър Новак, цитиран от „Анадолската агенция“. Руският нефтен гигант „Роснефт“ има участие в газовото находище „Зохр“ в Египет. \r\nЗапитан дали Москва се опитва да включи Анкара, за да се укрепи в региона, Елинас каза, че в момента такова сътрудничество е за проучване в турските води. „Трудно е да се разбере как това може да осигури на Русия опора в региона, ако наистина иска. Руските компании имаха шансове да се борят за блоковете в ИИЗ на Кипър, но не ги използваха“, заяви той, като добави „и (руската газова компания) „Новатек“ вече е в Ливан“. \r\n \r\nПревод и редакция:", "date": "2019.08.03", "title": "New Europe: Източносредиземноморският газов форум поиска статут на международна организация; Русия се включва на страната на Турция в газовата надпревара край Кипър"}
{"url": "http://www.focus-news.net/news/2019/08/03/2686370/nova-makedoniya-makedoniya-balgariya-i-gartsiya-postavyat-novi-i-novi-usloviya-koi-sa-chervenite-linii-na-makedoniyai.html", "text": "Водещите македонски политици постоянно повтарят, че са решили всички отворени въпроси със съседите, но е очевидно, че съседите не са решили всички въпроси с нас, пише вестник  „Нова Македония“  в коментар, представен без редакторска намеса. \r\nЗащото най-новите примери и събития показват, че когато стане въпрос за някои от съседите, те винаги имат на разположение нов арсенал от условия и заплахи към Македония. \r\nНито Гърция, нито България, не смятат, че нещата са завършени и постоянно измислят нови и нови условия, замаскирани зад изявления от типа „ние няма да пречим на Северна Македония по пътя към ЕС“. Но дали наистина е така? \r\nА именно новият гръцки премиер Кириакос Мицотакис обяви, че Гърция ще следи отблизо прилагането на Споразумението от Преспа, но също така ще постави нови условия по пътя ни към ЕС. Какви са тези нови условия само може да се гадае. С други думи, за да не ни пречи на пътя към ЕС, Гърция търси нещо в замяна. От кого, дали от Македония или може би от международната общност, обикновено не се уточнява, но е вероятно да се заложи на картата да се  получи и от там, и от там. \r\nСега нашият път към ЕС може би ще се използва за отправяне на заплахи от други страни, които ще искат определени отстъпки. \r\nНапример, да речем, че Гърция, за да даде зелена светлина за определяне на дата за започване на преговорите за присъединяване на Македония към ЕС през октомври, може хипотетично да изисква известно облекчение от Германия за финансовата програма. Ами ако Берлин откаже да го направи? Ще стане ли страната отново заложница на гръцката блокада? Политическите интереси и отношения в международните отношения са сложни и преплетени и са възможни всякакви сценарии, които, за съжаление, отново могат да бъдат в ущърб на Македония. Как да го предотвратим и да защитим интересите на македонския народ и държава. \r\nГръцката общественост реагира и на най-баналните неща, като македонско хоро, изпълнено на нейна територия, обвинявайки го в иредентизъм. Въпреки че са подписали Споразумението от Преспа, с което поискаха да сменим името на държавата, гърците упорито отказват да ни назовават с новото име и за Атина сме само „Скопие“ и „северна съседка“. \r\nСлучаят с България не е по-различен. Българските политици оставят впечатление, че чувстват Македония като близка страна (може би, прекалено близка), затова ни говорят като момиче и момче в любовна връзка, прегърнати на пейка в обикновено тъмните градски паркове, обясняващи се в „любов“. \r\nКогато човек види българските и нашите политици заедно, той просто ще си помисли, че те толкова ни обичат, че ще ни вкарат на ръце в ЕС, като невеста през прага. \r\nНо на следващият ден случайно ще погазят идентичността ни и ще ни нарекат „северномакедонци“, ще ни забранят Гоце Делчев и цялата история, а ние ще останем неми и ще се утешаваме, че това са фалшиви новини, погрешни интерпретации и дори ще им се извиним, че сме си помислили това. \r\nИ целият ни политически елит не вижда проблем, а упорито повтаря, че Македония няма открити проблеми със съседите си. \r\nДокато повтаряме тази мантра у дома за някаква решаваща придобивка, някои от нашите съседи продължават да крадат нашата история, да изкривяват факти, да нарушават договори или дори международното право. И не на последно място, те ни поставят условия, изнудват ни и ни заплашват с нови блокади, докато не бъдем напълно унищожени като народ. Тогава ще останем само северна територия, с кратка тривиална история. Другата история, нашата, ще я подарим. \r\nА народ без корен няма бъдеще, поне така ни учиха. \r\nВсички предупреждения на част от научната общественост и интелектуалците бяха, че всякакви споразумения не трябва да се подписват бързо, детайлите трябва да се имат предвид, защото има скрити капани. \r\nНормално, сега нито Гърция, нито пък България, ще се откажат от подписаните договори, понеже те им дават възможност постоянно да излизат с нови и нови условия, защото са част от ЕС и защото могат. \r\nТревожен е фактът, че у нас няма реакция на нищо. Сякаш се страхуваме, че съседът ни може да бъде обиден и умишлено ще ни спре по нашия евроинтеграционен път. Без протестна бележка или обяснение, сякаш нямаме институции. Всички ни казват каквото му дойде наум, от Мицотакис, Борисов, до Каракачанов… Другите им съратници засега ни щадят, защото виждат, че „сме си огънали гръбначния стълб“, така че няма нужда и те да се качват на гърба ни. \r\nВече има горчив вкус в устата на македонските граждани, че в края на краищата сме се отказали от всичко това за някаква по-висша цел, която изобщо не сме сигурни, че някога ще постигнем. Още колко горчивина ще почувстваме, когато при отварянето на всяка глава ще се отказваме кога само от Гоце, кога ще празнуваме Илинден със страх да не кажем нещо, което не трябва, да не запеем някоя песен, която не трябва, да не заиграем македонско хоро... \r\nНе е нужно човек да е много добре запознат с политиката, за да разбере, че така не се гради държавна и национална стратегия. Като премълчаваме и постоянно преглъщаме всички несправедливости, които ни причиняват. За защита на националните позиции и интереси е необходима ясно изградена и консенсусна позиция на всички фактори в държавата. Не уплашени и раздвоени мнения на единици, независимо дали от МАНУ (Македонска академия на науките и изкуствата), или от друга институция, които са се осмелили да защитят държавата от атаките отвън, а смела и обединена позиция на целокупния политически и държавен връх за защита на македонските национални интереси от всички видове атаки и провокации. Може би този път е крайно време съвместно да изградим и разкрием нашите червени линии като вековен македонски народ и македонска държава. \r\nСамо така, може би, ще започнат да ни ценят и да ни приемат насериозно. \r\n \r\nПревод и редакция:", "date": "2019.08.03", "title": "„Нова Македония“ (Македония): България и Гърция поставят нови и нови условия, кои са червените линии на Македония?"}
{"url": "http://www.focus-news.net/news/2019/08/03/2686373/afp-ursula-fon-der-layen-prizova-za-podpisvane-na-nov-pakt-za-migratsiyata.html", "text": "Новоизбраният председател на Европейската комисия Урсула фон дер Лайен призова в петък за „нов пакт за миграцията“ по време на пътуване до Италия, която настоява, че Европа трябва да поеме по-справедлив дял от търсещите убежище, предава  AFP . \r\n\"Искам да предложа нов пакт за миграция и убежище, защото смятам, че се нуждаем от нов и свеж подход ... за миграцията\", каза Урсула фон дер Лайен на пресконференция след разговори с премиера Джузепе Конте. \r\n\"Знаем, че миграцията няма да изчезне, тя е присъща на глобализирания свят. Това, от което се нуждаем, са процедури, които са ефективни и едновременно хуманни\", каза тя. \r\nРим отдавна призовава за преразглеждане на така наречените Дъблински правила за убежище в Европа, които предвиждат, че страната на първо пристигане трябва да обработва лицата, търсещи убежище. \r\nИталия иска други държави от ЕС да поемат справедлив дял от пристигащите и да обработват техните заявления, така че да разпределят тежестта. \r\nФон дер Лайен, който ще встъпи в длъжност през ноември, призна, че Италия, Испания и Гърция са „географски изложени“ и заяви, че ЕС трябва да прояви по-голяма солидарност.  \r\n \r\n  Юлиян Марков", "date": "2019.08.03", "title": "AFP: Урсула фон дер Лайен призова за подписване на „нов пакт за миграцията“"}
{"url": "http://www.focus-news.net/news/2019/08/03/2686367/afp-kristalina-georgieva-e-ofitsialniyat-kandidat-na-es-za-direktor-na-mvf.html", "text": "Българката Кристалина Георгиева беше официално избрана в петък като кандидат на Европейския съюз да оглави Международния валутен фонд, заяви френският финансов министър Бруно Льо Мер, който организира гласуването, цитиран от  AFP \r\nГеоргиева \"сега е европейският кандидат за нов управляващ директор на МВФ\", написа в социалната мрежа „Туитър“ Льо Мер след конферентен разговор със своите колеги от ЕС. \"Европейските финансови министри проявиха своята ангажираност да намерят консенсус и аз им благодаря за това.\" \r\nПо-рано в петък изпълнителният директор на  Световната банка излезе начело при гласуването на министрите от ЕС като кандидат на блока да стане шеф на МВФ, но не събра квалифицирано мнозинство и се наложиха допълнителни консултации. \r\nДругият кандидат – бившият холандски финансов министър Йерун Дийселблум, който събра по-малко гласове, пожела успех на Кристалина Георгиева. \r\n \r\n  Юлиян Марков", "date": "2019.08.03", "title": "AFP: Кристалина Георгиева е официалният кандидат на ЕС за директор на МВФ"}
{"url": "http://www.focus-news.net/news/2019/08/03/2686372/reuters-sasht-formalno-se-otteglya-ot-dogovora-za-likvidirane-na-yadrenite-raketi-sas-sreden-obseg.html", "text": "САЩ формално се оттегли от Договора за ликвидиране на ракетите със среден и малък обсег (ДРСМО) с Русия, след като прецени, че Москва го нарушава системно и няма намерение да се съобразява с него, предава  Reuters . \r\nПрезидентът на САЩ Доналд Тръмп взе решение Вашингтон да се оттегли от споразумението за контрол над ядрените оръжия от 1987 г., казаха пред репортери висши служители на американската администрация. \r\nКлаузите по договора забраняват на двете страни да позиционират наземни ракети с малък и среден обсег в Европа. Вашингтон сигнализира намерението си да се оттегли от ДРСМО преди шест месеца, ако Русия не започне да го спазва.  \r\n„САЩ няма да продължат да бъдат част от договор, който е умишлено нарушаван от Русия“, заяви американският държавен секретар Майк Помпео.  \r\n„Неспазването на договора от страна на Русия застрашава висшите интереси на САЩ, тъй като разработването и разполагането на нарушаващи споразумението ракетни системи представлява директна заплаха за САЩ и нашите съюзници и партньори“, каза още той.  \r\nВисши служители на администрацията, които пожелаха да останат анонимни, заявиха че Москва е разположила „множество батальони“ от крилати ракети в цяла Русия в нарушение на пакта, включително и в западната част на страната, „които са способни да нанасят удари по критични европейски цели.“ \r\nМосква отрича обвиненията, като твърди, че обсега на ракетите ги поставя извън клаузите на договора и обвини САЩ в скалъпване на фалшив претекст за излизането от споразумение, което Вашингтон иска да напусне за да може да разработва свои такива. Русия също така отказа искането на САЩ да унищожи новите си ракети, „Новатор 9М729“, познати като SSC-8 в НАТО.  \r\nСпоразумението, договорено от бившия президент Ронълд Рейгън и съветския лидер Михаил Горбачов и ратифицирано от Сената на САЩ, цели да елиминира арсенала от ракети със среден обсег на двете най-големи ядрени сили в света и да намали възможностите им за бързи ядрени удари.  \r\nКлаузите се отнасят до наземните ракети с обсег между 500 и 5500 км.", "date": "2019.08.03", "title": "Reuters: САЩ формално се оттегля от Договора за ликвидиране на ядрените ракети със среден обсег"}
{"url": "http://www.focus-news.net/news/2019/08/03/2686376/pregled-na-mezhdunarodnite-novini.html", "text": "Българката Кристалина Георгиева беше официално избрана в петък като кандидат на Европейския съюз да оглави Международния валутен фонд, заяви френският финансов министър Бруно Льо Мер, който организира гласуването, цитиран от  AFP \r\nГеоргиева \"сега е европейският кандидат за нов управляващ директор на МВФ\", написа в социалната мрежа „Туитър“ Льо Мер след конферентен разговор със своите колеги от ЕС. \"Европейските финансови министри проявиха своята ангажираност да намерят консенсус и аз им благодаря за това.\" \r\nПо-рано в петък изпълнителният директор на  Световната банка излезе начело при гласуването на министрите от ЕС като кандидат на блока да стане шеф на МВФ, но не събра квалифицирано мнозинство и се наложиха допълнителни консултации. \r\nДругият кандидат – бившият холандски финансов министър Йерун Дийселблум, който събра по-малко гласове, пожела успех на Кристалина Георгиева. \r\n*** \r\n \r\n Новоизбраният председател на Европейската комисия Урсула фон дер Лайен призова в петък за „нов пакт за миграцията“ по време на пътуване до Италия, която настоява, че Европа трябва да поеме по-справедлив дял от търсещите убежище, предава  AFP . \r\n\"Искам да предложа нов пакт за миграция и убежище, защото смятам, че се нуждаем от нов и свеж подход ... за миграцията\", каза Урсула фон дер Лайен на пресконференция след разговори с премиера Джузепе Конте. \r\n\"Знаем, че миграцията няма да изчезне, тя е присъща на глобализирания свят. Това, от което се нуждаем, са процедури, които са ефективни и едновременно хуманни\", каза тя. \r\nРим отдавна призовава за преразглеждане на така наречените Дъблински правила за убежище в Европа, които предвиждат, че страната на първо пристигане трябва да обработва лицата, търсещи убежище. \r\nИталия иска други държави от ЕС да поемат справедлив дял от пристигащите и да обработват техните заявления, така че да разпределят тежестта. \r\nФон дер Лайен, който ще встъпи в длъжност през ноември, призна, че Италия, Испания и Гърция са „географски изложени“ и заяви, че ЕС трябва да прояви по-голяма солидарност.  \r\n*** \r\n \r\n Фестим Лато, живеещ в Аферден, село в нидерландската провинция Гелдерланд, е намерен мъртъв в канала Амстердам-Рейн, информира холандския вестник Telegraaf, цитиран от белградското  „Радио Б92“ . \r\nСпоред медията той разполагал със собствена частна армия. Различни холандски власти са били наясно с това, но не са се намесвали, пише Telegraaf въз основа на източници и собствени изследвания. \r\nЛато се беше самопровъзгласил за президент на Чамерия, непризната от никого република на границата на Албания и Гърция. \r\nТой живеел във ферма в Аферден, превърната в казарма със силите на бъдещата армия на Чамерия, базирана там. Според неназован източник на вестник на Telegraaf  „въоръжените сили“ на Чамерия са били обучени от войници от Косово. \r\nЛато се чува да казва на видео: \"Това е армията, която изграждам\". \r\nСпоред медии, базирани в Прищина и цитирани от белградското радио Лато е бил близък с бившия косовски премиер Рамуш Харадинай. \r\n*** \r\n \r\n В Хърватия е извършено шесторно убийство , след което нападателят се е самоубил, информира македонският телевизионен канал  “Сител“ . \r\n36-годишният убиец Игор Наг от Вуковар първо е ликвидирал бившата си годеница Мая в двора, а след това майка й и сестра й. Вътре в къщата е застрелял с пистолет бащата на партньорката си и десетгодишния й син, както и друг мъж. Убиецът се е смилил само над детето си, 4-месечното си бебе от връзката с Мая. След убийството той е избягал , а часове по-късно се е самоубил, в къща на 15 километра от местопрестъплението. \r\nСъседите на убитото семейство са изненадани от целия случай, заявявайки, че никога не са чували  за домашно насилие в тази къща. \r\nХърватските медии обаче разкриват, че убиецът Игор Наг често е действал на ръба на закона. Като бежанец от Вуковар, без родители, той и брат му едва са свързвали двата края. За да оцелее, той става таксиметров шофьор, а бъдещата си годеница е срещнал преди две години. Страницата му във Фейсбук е изпълнена със снимки от щастливи дни с Мая и нейния син от предишна връзка Паоло, момчето, което е било убито. Полицията все още разследва мотива, но се говори за ревност. В досието му има само една регистрация за нарушаване на обществения ред и спокойствието. \r\n*** \r\n \r\n Президентът на Косово Хашим Тачи изпрати днес писмо до лидера на Демократическата партия на Косово (ДПК) и председател на парламента Кадри Весели, в което той иска коалиционните партньори да посочат кандидат за премиер, след като Рамуш Харадинай подаде оставка,предава кореспондентът  на Македонската информационна агенция (МИА) от Прищина, цитирана от македонското електронно издание  „Плюс Инфо“ .  \r\nВ официалното искане на Тачи, цитирано от информационна агенция KosovaPress, се посочва, че коалицията, която формира правителството след последните избори, включваща ДПК, Алианса за бъдещето на Косово (AAK) на Харадинай, Социалдемократическата инициатива на Фатмир Лимай (НИСМА)и Новият косовски алианс (AKR) на Беджет Пакцли, \"имат право да предложат нов кандидат за съставяне на правителството на Република Косово\". \r\n„Процедурно, след като възлагането на мандат за съставяне на правителството по предложение на политическата партия или коалиция, която формира мнозинството в парламента, новият кандидат за министър-председател, не по-късно от 15 дни след връчването на мандата, предлага състава на новото правителство пред парламента на Косово за гласуване. Ако предложеното правителство не получи необходимото мнозинство от гласовете, президентът връчва мандата на друг кандидат в рамките на следващите десет дни. Ако правителството не бъде избрано и втория път, тогава президентът ще насрочи избори, които трябва да се проведат не по-късно от 40 дни след тяхното насрочване - обясни Тачи в писмо до Весели. \r\nПовечето парламентарни партии, включително ДПК и коалиционните партньори, както и опозицията, обявиха, че не приемат техническо или преходно правителство и призовават за предсрочни избори, които  да бъдат проведени възможно най-скоро. \r\n*** \r\n \r\n  Сръбският министър на вътрешните работи Небойша Стефанович заяви, че Сърбия очаква Томор Морина да бъде екстрадиран в страната, предава  “Макфакс“ . \r\nТой каза, че премиерът Зоран Заев трябва да изпълни обещанието си за спазване на международното право и подчерта, че всяка страна-членка на Интерпол, трябва да спазва разпоредбите на организацията. \r\n„Заев каза, че ще спазват международното право и това може да означава само предаването на Морина на сръбските власти и нищо друго. Чакаме да се изпълнят думите на Заев и да се спазва международното право “, каза Стефанович. \r\nМинистърът подчерта, че ако Морина не бъде предаден, това ще означава нарушение на международното право. \r\n„Тревожно е, че някои представители на институциите в Прищина предварително знаят, че няма да има екстрадиция. Това би означавало, че те са в контакт с някои от съдебните власти в Северна Македония и дори не мога да си представя, че Северна Македония би могла да си го позволи. Не вярвам в това “, каза Стефанович. \r\nМинистърът не искаше да се спекулира и заяви, че ако Морина не бъде екстрадиран, те ще обмислят по-нататък каква ще бъде реакцията на сръбските власти по този повод. \r\n***", "date": "2019.08.03", "title": "Преглед на международните новини до 06:00  (Агенция „Фокус)"}
{"url": "http://www.focus-news.net/news/2019/08/03/2686374/pregled-na-os.html", "text": "Намерението на депутати-консерватори да форсират Брекзит без споразумение, намалялото до един депутат управляващо мнозинство на Борис Джонсън и отказът на либералдемократите да търсят съюз със лейбъристката партия заради променливата позиция за Брекзит на Джереми Корбин са сред основните теми на британския печат.  \r\n*** \r\n \r\n  Умерени консерватори предупредиха, че поддръжниците на твърдия Брекзит са решени да форсират излизане от Европейския съюз без сделка, след като висш служител на британската Европейска изследователска група (ERG) заяви, че членовете му ще гласуват против споразумение с Брюксел, дори ако предпазната клауза за ирландската граница ще бъде премахната, пише британският вестник  The Independent . \r\nБивш министър заяви, че Борис Джонсън се е превърнал в доброволен затворник на групата на евроскептичните депутати и прави всичко възможно, за да осъществи „катастрофално“  излизане от ЕС без сделка. \r\nПредпазната клауза, предназначена да запази ирландската граница отворена след Брекзит, но обявена за \"недемократична\" от администрацията на Джонсън, е „червената линия“, преди той да започне преговори с Брюксел за нова сделка за оттегляне от ЕС. \r\nНо заместник-председателят на ERG Марк Франсоа заяви, че дори това няма да е достатъчно, за да бъдат спечелени гласовете на членовете на групата на застъпващите се за излизане от ЕС без сделка, за които се смята, че са около 60 или повече консервативни депутати.  \r\nФрансоа заяви пред The Telegraph, че „повече от достатъчно“ членове на ERG ще гласуват срещу споразумението в Камарата на общините, дори ако предпазната клауза е отстранена или е запазена за даден срок. \r\nТой отказа да посочи броя на потенциалните „бунтовници“, но заяви за Chopper's Brexit Podcast, че смята че те ще са достатъчно, за да бъде вота неуспешен. \r\nБез предложение от правителството за изцяло ново споразумение, единствената друга възможност за изпълнение на обещанието на Борис Джонсън за оттегляне от ЕС до 31 октомври би било Брекзит без сделка. \r\nФрансоа добави и, че се надява да не бъде предложено споразумение за оттегляне пред Камарата, тъй като това ще доведе до „открита парламентарна война“, защото противниците на твърдия Брекзит ще използват процедурни механизми и изменения, за да го блокират или балансират. \r\nТой каза, че хора като Доминик Грийв и Оливър Летуин ще забавят гласуването, докато внесат измененията си по евентуално споразумение.  \r\n„Вероятно ще има парламентарна война поне за месец и не вярвам, че някое разумно правителство би искало това във времето преди 31 октомври, така че на практика не мисля, че това е добра идея“. \r\nТой продължи, че Борис Джонсън е бил \"много ясен\" при срещата си с ERG преди първия тур на гласуването за ръководство на консервативната партия, като е заявил тогава, че споразумението за оттегляне на Тереза Мей е \"мъртво\". \r\n„Не мисля, че бихме могли да съживим споразумението за оттегляне“, добави Франсоа, и каза, че „дори и без предпазната клауза, има твърде много други неща, които не са наред с него“. \r\nБившият министър на торите Гуто Беб, който напусна правителството на Тереза Мей във връзка с Брекзит, заяви че депутатите от Консервативната партия наближават момент, в който ще трябва да решат дали ще позволят на Джонсън и ЕRG да изведат страната от ЕС, без споразумение по въпроси като ирландската граница, правата на британските граждани в чужбина, както и без преходен период. \r\n„Умерените, разумни консервативни депутати вече са изправени пред ясен избор \", заяви депутатът, водещ привърженик на кампанията за \"Народен вот \" за повторен референдум за Брекзит. \r\n„Имаме правителство, което твърди, че иска сделка, но прави всичко възможно за да осъществи катастрофално излизане без сделка“, продължи той. \r\n„Това правителство е доброволен затворник на фракцията на ERG, която е решена да наложи излизането без сделка на страната, въпреки че е на милион мили от обещаното през 2016 г., и че никой не е гласувал за катастрофата, която излизането без сделка ще донесе.“ \r\nБеб смята, че консервативните депутати, които не подкрепят такъв Брекзит, могат да се обединят с увеличаващия се, според него, брой „патриотични и прагматични консерватори, които осъзнават, че страната ни винаги трябва да е на първо място, пред всяка партия или фракция“, и които подкрепят окончателен референдум за излизането от ЕС.  \r\nТой завършва, че подкрепящите бизнеса консерватори знаят, че излизането без сделка би било бедствие и въпреки политиката на правителството, техният брой нараства.   \r\n*** \r\n \r\n Борис Джонсън остана с мнозинство от само един депутат, след като кандидат на либерал-демократите спечели междинни избори в Западен Уелс, пише британският вестник  The Guardian .  \r\nРезултатът предизвика незабавни обвинения в цялата партия. Консервативните скептици , които подкрепят Брекзит без споразумение предупредиха за бързо нарастващата заплаха, пред която правителството може да се изправи от подсилените либерал-демократи, докато други обвиняват администрацията на Тереза Мей, че е избрала кандидат, който вече е бил обвинен за измами с разходи. \r\nЕдин от най-изтъкнатите привърженици измежду консерваторите на втори референдум заяви пред вестника в петък, че активно обмисля да премине към либерал-демократите или да остане независим, ход, който ще остави Джонсън начело на правителството на малцинството. \r\nД-р Филип Лий, бившият министър на правосъдието, който пръв предположи, че може да напусне партията, каза пред изданието, че не е сам сред колегите, които обмислят да напуснат партията  или да подадат оставка, ако правителството иска Брекзит без споразумение. „Имам какво да мисля през лятото, но не само аз“, каза той. \r\n„Има редица колеги, които прекарват лятото, обмисляйки какъв е правилният начин да се справят със сценария без сделка. Разбира се, за всички нас е трудно, защото се присъединихме към партията на консерваторите, но тя се превъплъти в нещо много по-различно от това, в което се присъединих през 1992 г. “ \r\nВъпреки че Джонсън може се надява на лейбъристите и независимите „брекзитиъри“, Лий предполага, че правителството все още може да бъде заплашено от многото консерватори в центъра на партията, които са били отчуждени от твърдата десница  в кабинета на Джонсън. \r\n\"В момента на Борис Джонсън му предстои много труден мач и и ще бъде още по-трудно с формирането на този кабинет\", каза той. „Все повече хора си мислят: „Дори моята кариера да приключи, не мога да поставя името си под това.“ \r\n„Правя всичко възможно да представлявам моите избиратели – не се сещам за бизнес, който е ентусиазиран от Брекзит, камо ли да без сделка. Странна ситуация е депутатът да бъде заплашен от групата си, че е на страната на почти целия бизнес в избирателния му район. Никога не бихте си помислили, че депутат от Торите може да бъде в това положение. \r\n*** \r\n \r\n Лидерът на либералдемократите Джo Суинсън изключи съюз с лейбъристите за оставане в ЕС, след като кандидат на партията й победи на частичните избори в Западен Уелс, пише британският вестник  The Times . \r\nВ интервю за The Times партийният лидер предупреди, че на Джеръми Корбин, лидерът на лейбъристите, не може да се вярва за Брекзит, въпреки подкрепата си за втори референдум. Тя също така изключи локални партийни съюзи с кандидатите на лейбъристите,  \r\nДжо Суинсън, която беше избрана миналата седмица, каза, че спирането на Брекзит е по-важно от това да бъде лидер на либералдемократите. Тя обаче каза, че партията й няма да стои настрана на местата, където консерваторите се надяват да си осигурят победа чрез избиратели, дезертиращи от лейбъристите към либералдемократите. \r\nДжереми  Корбин обяви, че неговата партия ще подкрепи втори референдум върху всяка евентуална сделка на торите за Брекзит след натиск от страна на неговите депутати. Но той каза миналия уикенд, че ако неговата партия е в правителството, тя все още ще се опита да сключи своя собствена сделка за Брекзит с Брюксел. \r\nДжо Суинсън каза: „Джеръми Корбин да стане премиер и след това се опитва да извърши Брекзит с червена розета на сакото не е в интерес на страната.“ \r\nПопитана кой е нейният приоритет, обещанието й да направи всичко възможно, за да спре Брекзит или нейното ръководство на партията си, Суинсън каза „всичко, за да спре Брекзит“.", "date": "2019.08.03", "title": "Преглед на основните теми в британския печат (Агенция \"Фокус\")"}
{"url": "http://www.focus-news.net/news/2019/08/03/2686377/predstoyashti-mezhdunarodni-sabitiya-za-3-avgust-agentsiya-fokus.html", "text": "*** \r\n  Антиправителствен протест за честни и свободни избори \r\n \r\n*** \r\n  Антиправителствен протест \r\n \r\n*** \r\n   Визита на американския министър на отбраната Марк Еспър \r\n \r\n*** \r\n  29-ти икономически форум, фокусиран върху Централна и Източна Европа \r\n \r\n*** \r\n  Отбелязване 40-годишнината от началото на управлението на Теодоро Обиянг – най-дълго управлявалият жив африкански лидер", "date": "2019.08.03", "title": "Предстоящи международни събития за 3 август  (Агенция \"Фокус\")"}
{"url": "http://www.focus-news.net/news/2019/08/03/2686379/predstoyashti-sabitiya-v-stranata-za-3-avgust-agentsiya-fokus.html", "text": "*** \r\n \r\nВицепрезидентът Илияна Йотова ще бъде гост на Националния тракийски събор в село Славейно, община Смолян. Съборът е посветен на 116 години от Илинденско-Преображенското въстание и 115 години от гибелта на знаменосеца Кольо Шишманов. \r\n \r\n \r\n*** \r\n \r\nОт 10:00 ч. до 16:00 часа ще се състоят „Зелени библиотеки“ в парковете на града.  \r\n \r\n*** \r\n \r\nОт 10.30 часа на голямата поляна край село Попови ливади пред паметника на Гоце Делчев ще се състои заупокойна молитва за загиналите в Илинденско-Преображенското въстание и молебен за здраве. \r\n \r\n*** \r\n \r\nОт 21.00 часа на открита сцена „Двореца“ край Балчик ще бъде представен балетът „Пепеляшка“. \r\n \r\n*** \r\n \r\n \r\nОт 14.00 до 22.00 часа в парк \"Минерални бани\"ще се проведе фестивал на крафт бирата „METALHEAD BEER FEST“.   \r\n \r\n \r\n*** \r\n \r\nОт 20.30 часа ще се проведе конкурсът „Бургас и морето“.  \r\n \r\n*** \r\n \r\nОт 21.00 часа певецът Миро ще изнесе концерт на остров Света Анастасия. \r\n \r\n*** \r\n \r\nОт 19.30 часа пред сградата на читалище „Братство” ще се състои Танцово шоу на R-CLUB, Кюстендил. – не се отразява.  \r\n*** \r\n \r\nОт 21.00 часа на площад „Велбъжд” ще се състои концерт на „Desy Live Band”. – не се отразява.  \r\n*** \r\n \r\nОт 18:00 часа в Градската художествена галерия ще бъде представена изложбата „Заедно отново“. \r\n \r\n*** \r\n \r\nОт 09.30 часа ще се проведе 20-то юбилейно издание на Националния фолклорен събор-надпяване „Карандила пее“. \r\n \r\n*** \r\n \r\nОт 20.00 часа на централния площад ще се проведе концерт под надслов „Под небето на Париж“ с участието на Надя Тончева - вокал и Любомир Толумбаджиев – цигулка, Петър Койчев – китара, Момчил Ангелов – китара, Христо Минчев – бас китара.", "date": "2019.08.03", "title": "Предстоящи събития в страната за 3 август (Агенция „Фокус“)"}
{"url": "http://www.focus-news.net/news/2019/08/03/2686380/nimh-dnes-shte-se-razviva-kupesto-dazhdovna-oblachnost-i-na-mnogo-mesta-shte-ima-kratkotrayni-valezhi-ot-dazhd-s-gramotevitsi.html", "text": "Днес ще се развива купесто-дъждовна облачност и на много места ще има краткотрайни валежи от дъжд с гръмотевици и временно усилване на вятъра. Това съобщи за  Агенция „Фокус“  дежурният синоптик Христо Христов от Националния институт по метеорология и хидрология. На отделни места, главно в източните райони ще има значителни количества и градушки. След обяд от северозапад валежите ще спират и облачността ще се разкъсва. Вятърът ще се ориентира от запад-северозапад и ще е до умерен, в Дунавската равнина и Горнотракийската низина временно до силен и с него ще нахлува хладен въздух. Максимални температури между 27° и 32°, в югоизточни райони до 35°, в София около 27°. \r\nНад Черноморието ще се развива купеста и купесто-дъждовна облачност. Ще има краткотрайни валежи, придружени с гръмотевици и временно усилване на вятъра. Ще има условия за градушки. Ще духа слаб до умерен югоизточен вятър, който до края на деня ще се ориентира от запад-северозапад и ще се усили. Максимални температури на въздуха: 28°-30°. Температурата на морската вода е 27-28°. Вълнението на морето ще бъде около 2 бала. \r\nНад планините ще се развива купеста и купесто-дъждовна облачност и ще има краткотрайни, на места интензивни валежи дъжд с гръмотевични бури. Ще има условия за градушки. Вятърът ще се ориентира от запад-северозапад и ще е силен. Максимална температура на 1200 метра около 23°, на 2000 метра около 15°.", "date": "2019.08.03", "title": "НИМХ: Днес ще се развива купесто-дъждовна облачност и на много места ще има краткотрайни валежи от дъжд с гръмотевици"}
{"url": "http://www.focus-news.net/news/2019/08/03/2686381/vitseprezidentat-iliyana-yotova-shte-bade-gost-na-natsionalniya-trakiyski-sabor-v-selo-slaveyno.html", "text": "Вицепрезидентът Илияна Йотова ще бъде гост на Националния тракийски събор в село Славейно, община Смолян. Това съобщиха от  прессекретариата на държавния глава . Съборът е посветен на 116 години от Илинденско-Преображенското въстание и 115 години от гибелта на знаменосеца Кольо Шишманов. В 15.30 часа в църквата „Св. Пророк Илия“ ще бъде отслужена панихида за загиналите в Илинденско-Преображенското въстание. От 16.00 часа ще се проведе тържествен митинг, на който вицепрезидентът Йотова ще произнесе слово.", "date": "2019.08.03", "title": "Вицепрезидентът Илияна Йотова ще бъде гост на Националния тракийски събор в село Славейно"}
{"url": "http://www.focus-news.net/news/2019/08/03/2686378/aktualna-patna-obstanovka.html", "text": "Информация за състоянието на републиканските пътища, предоставена от  Агенция “Пътна инфраструктура” . \r\n \r\nОграничения за товарни автомобили: \r\nЗабранява се движението на моторни превозни средства, предназначени за превоз на товари с техническа допустима максимална маса над 12 тона, включително състав с ремаркета и полуремаркета, селскостопанска и земеделска техника, трактори и специализирана строителна техника, както следва: \r\n \r\n1) за периода от 01 юни до 15 септември 2019 г. за дните петък - неделя: Ограниченията важат само за следните участъци от републиканската пътна мрежа: \r\n \r\nАМ „Тракия“ ограничението в движението на МПС над 12 т ще бъде както следва: \r\nв петък от 18 ч. до 20 ч. само в посока от София до Пловдив; \r\nв неделя от 16 ч. до 20 ч. само в посока от Бургас до София. \r\nАМ „Струма“: \r\nв събота от 10 ч. до 14 ч. само в посока от п. в. „Даскалово“ до ГКПП „Кулата“. \r\nАМ „Марица“: \r\nв неделя от 16 ч. до 20 ч. само в посока от Свиленград до АМ „Тракия“ \r\nи за дните петък – от 17:00 часа до 20:00 часа и неделя – от 14:00 часа до 20:00 часа: \r\n• път I-1 с. Ребърково – Ботевград в двете посоки, като движението се пренасочва по обходен маршрут по път II-16 Ребърково – Своге – Софийски околовръстен път само в посока София, като е ограничено за обход в посока София – Ребърково; \r\n• път I-1 Благоевград – ГКПП „Кулата“ в двете посоки; \r\n• път I-5 Русе – Велико Търново в двете посоки; \r\n• път I-9 Варна – Бургас в двете посоки; \r\n• път II-99 Бургас – Царево в двете посоки. \r\n \r\n2) целогодишно за периода на официалните празници: последния работен ден преди празници – от 16:00 часа до 20:00 часа и последния почивен /празничен/ ден – от 14:00 часа до 20:00 часа. Забраната се отнася за всички периоди, в които е определен повече от един празничен ден. \r\nЗабраната се отнася за всички периоди, в които е определен повече от един почивен или празничен ден. \r\nОграниченията важат само за участъците от републиканската пътна мрежа, както следва: \r\n \r\n• Всички автомагистрали;  \r\n• път I-1 с. Ребърково-Ботевград, като движението се пренасочва по обходен маршрут по път II-16 Ребърково-Своге-Софийски околовръстен път само в посока София, като е ограничено за обход в посока София-Ребърково; \r\n• път I-1 Благоевград-ГКПП „Кулата“; \r\n• път I-4 п. в. „Коритна“-Велико Търново-Шумен; \r\n• път I-5 Русе-Велико Търново; \r\n• път I-8 ГКПП „Калотина“-София; \r\n• път I-9 Варна-Бургас; \r\n• път II-18 Околовръстен път на София; \r\n• път II-99 Бургас-Царево. \r\nЗабраната не важи за моторни превозни средства, които извършват превози на опасни товари (ADR), живи животни, бързо развалящи се хранителни продукти и товари на температурен режим. \r\n \r\n Състояние на автомагистралите: \r\nАМ „Тракия“:  \r\nОбласт София:  \r\nДвижението при Мухово от км 45+200 до км 46+266 в посока Бургас се осъществява с повишено внимание поради обезопасяване на пътния участък. Срок до 31.10.2019 г.;  \r\nДвижението в участъка от км 18+380 до км 21+150 посока Бургас се осъществява с повишено внимание поради извършване на ремонтни дейности на съоръжение при км 20+840 в аварийната лента и скоростта е ограничена до 70 км/ч. Срок до 10.09.2019 г.; \r\nДвижението в посока Бургас от км 15+770 до км 18+330 се осъществява с повишено внимание поради извършване на ремонтни дейности по съоръжение при км 18+140 в аварийната лента. Скоростта е ограничена до 70 км/ч. Срок 30.09.2019 г. \r\nОбласт Стара Загора: \r\nДвижението в участъка Чирпан – Стара Загора от км 168+000 до км 208+100 се осъществява с максимална скорост 90 км/ч и повишено внимание в двете посоки с цел осигуряване безопасността на движението поради неравности на пътната настилка. Срок до 30.09.2019 г. \r\nОбласт Сливен: \r\nДвижение в участъка с. Бенковски – с. Загоре от км 229+286 до км 235+000 посока Бургас се осъществява с повишено внимание поради ръчно косене на тревни площи. Участъкът е сигнализиран с пътни знаци. Срок до 06.08.2019 г. \r\nОбласт Бургас: \r\nДвижението в участъка Деветак – Ветрен от км 308+107 до км 359+000 в двете посоки се осъществява с повишено внимание поради почистване на банкети и косене на тревни площи. Участъкът е сигнализиран с пътни знаци. Срок до 02.09.2019 г. \r\nАМ „Хемус“:  \r\nОбласт София: \r\nДвижението при Потоп от км 18+230 до км 20+620 в посока Варна е ограничено поради ремонтно-възстановителни дейности на виадукт при км 19+270. Движението се осъществява двупосочно в платното посока София.  \r\nПрез празничните и почивни дни се въвежда реверсивно движение както следва: \r\n- В деня преди празничния или почивен ден - обособяват се две ленти в посока Варна и една в посока София.  \r\n- За последния почивен или празничен ден - обособяват се две ленти в посока София и една в посока Варна.  \r\nДвижението от км 30+260 до км 35+450 /от п.в. „Витинска река“ до служебна пътна връзка/ е ограничено за МПС над 12 тона само в посока София поради ремонтно-възстановителни дейности по виадукт при км 33+600 и тунел „Витиня“. Движението се осъществява по обходен маршрут през път I-1 Ботевград – София. Срок 20.12.2019 г.;  \r\nДвижението от км 31+996 до км 33+780 в посока София е ограничено поради ремонтно-възстановителни дейности на виадукт при км 33+600 и тунел „Витиня“ /лява тръба посока София/. Движението се осъществява двупосочно в дясното платно /посока Варна/ с една лента посока София и една лента посока Варна. Сигнализацията за организация на временно движение е от км 29+860 до км 36+150. Срок до 20.12.2019 г.; \r\nДвижението от км 33+960 до км 40+310 в посока Варна е ограничено поради ремонтно-възстановителни дейности на виадукти при км 36+450 /Коренишки дол/ и км 37+920. Движението се осъществява двупосочно в платното посока София. Срок до 15.12.2019 г.; \r\nДвижението от км 33+930 до км 34+350 посока Варна се осъществява с повишено внимание поради ремонтни дейности по аварийната лента на виадукт при км 34+220. Срок до 20.12.2019 г. \r\nОбласт Варна:  \r\nДвижението в участъка Повеляново – Слънчево от км 406+850 до км 416+200 се осъществява двупосочно в лявото платно посока Варна поради ремонтни дейности. Затворено за движение е дясното платно посока Варна. Движението се прехвърля от дясно в ляво платно при км 406+850. Прехвърля се обратно в дясно платно при км 416+200. Ограничено е качването в посока Варна от п.в. Повеляново и п.в. Слънчево. Движението е пренасочено по път I-2 Русе – Варна. Ограничено е слизането в посока Слънчево и Тополи на п.в. Слънчево. Движението е пренасочено по път I-2 Русе – Варна. Срок до 20.08.2019 г.; \r\nДвижението в участъка Неофит Рилски – Девня от км 393+500 до км 400+100 е ограничено движението в платното посока Варна поради ремонтни дейности. Движението се осъществява двупосочно в платното посока София. Движението посока Варна се отклонява в платното София от км 393+500 до км 401+100. Срок до 20.08.2019 г. \r\nАМ „Марица“: няма ограничения. \r\n \r\nАМ „Черно море“: няма ограничения. \r\n \r\nАМ „Струма“:  \r\nОбласт Благоевград: \r\nДвижението в участъка п.в. „Зелен дол“ – п.в. „Благоевград Юг“ при км 92+550 посока ГКПП „Кулата“ и посока София се осъществява в една лента поради ремонт на автоматично устройство, записващо пътния трафик. Движението се осъществява в скоростната и активната лента съгласно създадената организация на движение. Срок до 03.08.2019 г. \r\n \r\n Въведени ограничения по основните пътни направления: \r\n \r\n1. Проходи: \r\n- „Върбишки“ - затворен за всички МПС. Срок: целогодишно;  \r\n- „Златишки“ - затворен за всички МПС. Срок: целогодишно; \r\n- „Айтоски“ - отворен за всички МПС; \r\n- „Котленски“ - отворен за всички МПС; \r\n- „Печинско“ - отворен за всички МПС; \r\n- „Превала“ - отворен за всички МПС; \r\n- „Предел“ - отворен за всички МПС;  \r\n- „Приморски“ - отворен за всички МПС; \r\n- „Републиката“ - отворен за всички МПС;  \r\n- „Ришки“ - отворен за всички МПС; \r\n- „Рожен“ - отворен за всички МПС; \r\n- „Троянски“ - отворен за всички МПС; \r\n- „Вратник“ - забранен за МПС над 10 т. Срок: целогодишно; \r\n- „Дюлински“ - забранен за МПС над 3,5 т. Срок: целогодишно; \r\n- „Пампорово“ - забранен за МПС над 3,5 т.; \r\n- „Петрохан“ - забранен за МПС над 12 т. както и тегленето на ремаркета и полуремаркета. Срок целогодишно; \r\n- „Твърдишки“ - забранен за МПС над 10 т. Срок: целогодишно; \r\n- „Шипка“ - забранено е движението на МПС, предназначени за превоз на товари с технически допустима максимална маса над 12 т от категория N3, както и тегленето на ремаркета и полуремаркета с технически допустима максимална маса над 10 т от категория О4. Срок: целогодишно.; \r\n \r\n Въстояние на републиканската пътна мрежа: \r\n \r\nОграничения в движението на МПС по първокласната пътна мрежа: \r\n \r\n- път I-1 /Е79/ Граница Румъния-Видин-Монтана-Враца-София-Благоевград-Кулата-граница Гърция: \r\nОбласт София: \r\nВъвежда се реверсивно движение по път I-1 София – Перник при Владая от км 276+162 до км 277+610: всеки понеделник, вторник и петък се обособяват две ленти в посока София за времето от 06:00 до 10:00 часа, както и всяка неделя от 18:00 до 21:00 часа. Срок 30.09.2019 г.; \r\nВъвежда се реверсивно движение в участъка София – Перник при Владая от км 276+162 до км 277+610 и от км 278+567 до км 281+800 в последния празничен ден и всяка неделя от 10:00 до 18:00 часа. Обособяват се две ленти в посока София и една в посока Перник. Срок до 31.12.2019 г.; \r\nДвижението в участъка Жерково – Елешница от км 224+600 до км 229+700 е ограничено за всички МПС поради намален габарит на пътното тяло. Срок до 30.09.2019 г.;  \r\nДвижението на товарни МПС над 15 т. в участъка от Александров мост до границата с област Перник от км 276+162 до км 282+485 е ограничено. Срок до 30.09.2019 г.;  \r\nДвижението в участъка София – Перник от км 281+900 (при разклонението за с. Драгичево) до км 282+315 се осъществява в една лента /преди кръстовището и отваряне след него/ поради ремонтни дейности в активната лента на платното посока София. Движението се извършва в изпреварващата лента и скоростта на движение се ограничава до 40 км/ч. Срок до 31.08.2019 г.; \r\nДвижението в участъка Ботевград – София от км 192+000 /Чурек/ до км 215+600 /Ботевград/ се осъществява с повишено внимание поради неравности по пътната настилка. Скоростта на движение е ограничена до 60 км/ч. Срок до 31.08.2019 г.; \r\nДвижението по път Ботевград – София се осъществява в една лента поради ремонт на анкерна стена при км 210+200 /проход „Витиня“/. Движението се регулира от светофарна уредба. Срок до 11.09.2019 г.; \r\nОбласт Перник:  \r\nДвижението по път София – Перник в участъка от граница София до кръстовище Драгичево от км 282+485 до км 285+600 е ограничено за тежкотоварни автомобили с тегло над 15 т. Участъкът е сигнализиран с пътни знаци. Движението е пренасочено по АМ „Люлин“. Срок до 31.12.2019 г.; \r\nВъведено е реверсивно движение по път София – Перник в участъците от км 285+660 /кръстовище Драгичево/ до км 286+847 /бензиностанция „Петрол“/ както следва: \r\n- всеки петък, както и в последния работен ден преди празници от 12:00 ч. до 20:00 ч., и в първия почивен /празничен/ ден от 08:00 ч. до 14:00 ч.: две ленти в посока Перник и една лента в посока София. През останалото време от седмицата остава в сила постоянната организация на движение, която осигурява две ленти в посока влизане в София и една лента в посока изход от София. По преценка на директорите на ОПУ, съобразно метеорологичните условия и пътната обстановка, реверсивното движение може да бъде отменено или цитираните часови периоди да бъдат променяни. Срок до 01.01.2020 г.; \r\nДвижението по път I-1 София – Перник от км 281+900 (при разклонението за с. Драгичево) до км 282+315 се осъществява в една лента преди кръстовището и отваряне след него поради ремонтни дейности в активната лента на платното посока София. Движението се извършва в изпреварващата лента, като скоростта на движение се ограничава до 40 км/ч. Срок 31.08.2019 г.; \r\nДвижението в участъка (с магистрален габарит) от км 23+000 до км 24+000 в посока Кулата се осъществява с повишено внимание и скоростта на движение е ограничена до 80 км/ч поради неравности на пътното платно. Срок до 30.09.2019 г.; \r\n \r\n- път І-2 Граница Румъния-Русе-Цар Калоян-Разград-Шумен-Девня-Варна:  \r\nОбласт Русе: \r\nДвижението в участъка Русе – Разград при км 7+845 в участъка на ремонта се осъществява в посока Дунав мост – Русе и обратно в две ленти във всяко платно за горепосочените посоки поради изпълнението на обект: „Изграждане на пешеходна връзка – надлез между кв. „Родина 3“ и кв. „Чародейка“. Въведено е ограничение на скоростта до 20 км/ч. Срок до 15.08.2019 г. \r\n \r\n- път І-3 Гара Бяла-Плевен-Луковит-Коритна-Ябланица-Ботевград:  \r\nОбласт София:  \r\nДвижението по път Правец – Разлив – Трудовец – Ботевград в участъка от км 193+345 /отклонение за пътен възел „Правец“/ до км 204+200 /заустване в път І-1 Видин-Враца-Ботевград/ е ограничено за движение на МПС над 12 т.  \r\nОбходен маршрут: АМ „Хемус“ п.в. „Правец“, по път ІІ-17 Мездра – Ботевград, пътен възел І-3, пътен възел „Ботевград“ на АМ „Хемус“ и обратно. Срок до 30.06.2020 г. \r\n \r\n- път І-4 Коритна-Български Извор-Микре-Севлиево-В. Търново-Омуртаг-Търговище-Шумен:  \r\nОбласт Търговище:  \r\nДвижението в участъка Търговище – опорен пункт Белокопитово от км 248+000 до км 250+300 се осъществява в една лента поради ремонтни дейности във връзка със строителството на обект: АМ „Хемус”. Срок до 31.10.2019 г.; \r\nДвижението в участъка Омуртаг – Търговище при км 204+730 се осъществява в една лента поради монтаж на стационарна контролна единица. Участъкът е сигнализиран с пътни знаци. Срок до 03.08.2019 г. \r\n \r\n- път І-5 Русе-В.Търново-Шипка-Стара Загора-Хасково-Кърджали-Маказа-граница Гърция: \r\nОбласт Габрово: \r\nДвижението в участъка Дряново – Габрово се осъществява с повишено внимание в свободната лента съобразно създадената временна организация на движението поради извършване на реконструкция на кръстовище при км 145+256. Срок до 06.11.2019 г.; \r\nДвижението в участъка Габрово – вр. Шипка при км 164+150 се осъществява с повишено внимание поради пропаднал участък. Поставена е необходимата сигнализация. Срок до 31.08.2019 г. \r\nОбласт Стара Загора: \r\nДвижението в участъка гр. Шипка – Казанлък от км 191+570 до км 192+170 се осъществява в една лента поради изграждането на автоматични устройства записващи пътния трафик. Участъкът е сигнализиран с пътни знаци. Срок до 03.08.2019 г. \r\n \r\n \r\n \r\nОбласт Кърджали: \r\nДвижението по път Кърджали – Маказа в участъка Надлез Кирково – ГКПП „Маказа“ е ограничено за МПС над 3,5 т. Срок до 31.12.2019 г.; \r\nДвижението по път Черноочене – Кърджали само в посока от Черноочене към Кърджали е ограничено за движение на МПС над 15 т. Срок до 31.12.2019 г.; \r\nОбходни маршрути: \r\n- направление Хасково – Кърджали: път І-5, път ІІІ-505 (с. Манастир), път ІІІ-507 Г. Войводино – Мост – Чифлик – Кърджали. \r\n- направление Асеновград – Кърджали: път ІІ-58, път І-5 посока Хасково, път ІІІ-505 (с. Манастир), път ІІІ-507 Г. Войводино – Мост – Чифлик – Кърджали. \r\n- направление Минерални бани – Кърджали: път ІІІ-506, път І-5 посока Хасково, път ІІІ-505 (с. Манастир), път ІІІ-507 Г.Войводино – Мост – Чифлик – Кърджали \r\n \r\n- път І-6 Граница Македония-Гърляно-Кюстендил-Перник-София-Пирдоп-Карлово-Сливен-Карнобат-Бургас: няма ограничения. \r\n \r\n- път І-7 Граница Румъния-Силистра-Дулово-Преслав-Върбишки проход-Петолъчката-Елхово-Лесово-граница Турция:  \r\nОбласт Ямбол: \r\nДвижението в участъка Козарево – Елхово от км 263+065 до км 282+200 се осъществява в една лента поради частични ремонтни дейности на асфалтовата настилка. Участъкът е сигнализиран с пътни знаци. Срок до 30.08.2019 г.; \r\nОбласт Сливен: \r\nДвижение в участъка Бероново – Петолъчката – Ямбол от км 233+094 до км 233+184 се осъществява с повишено внимание поради машинно полагане на плътна асфалтова смес. Участъкът е сигнализиран с пътни знаци. Срок до 10.08.2019 г. \r\n \r\n- път І-8 Граница Сърбия-Драгоман-София-Ихтиман-Пазарджик-Пловдив-Хасково-Капитан Андреево-граница Турция: \r\nОбласт София:  \r\nДвижението в участъка Вакарел – Ихтиман от км 110+700 до км 118+800 е ограничено за всички МПС поради намален габарит на пътното тяло. Срок до 31.08.2019 г.; \r\nДвижението в участъка Драгоман – Сливница от км 15+600 до км 20+940 е ограничено за всички МПС поради ремонтни дейности на асфалтовата настилка. Движението се пренасочва по старият път Драгоман  – Сливница. Срок до 20.11.2019 г.; \r\nОбласт Хасково:  \r\nДвижението в участъка гр. Свиленград – Капитан Андреево от км 370+500 до км 377+900 е ограничено за движение поради пропадане на насип. Срок до 31.12.2019 г. \r\nОбходен маршрут: гр. Свиленград – ПВ „Свиленград” – АМ „Марица” – ПВ „Капитан Андреево” – с. Капитан Андреево.  \r\n \r\n- път І-9 граница Румъния-Дуранкулак-Балчик-Варна-Бургас-Звездец-Малко Търново-граница Турция:  \r\nОбласт Варна:  \r\nДвижението в участъка Кранево – Варна при км 83+100 е ограничено за движение на МПС над 10 т. \r\nОбходен маршрут: Кичево – Оброчище. Срок до 28.02.2020 г.;  \r\nОбласт Бургас: \r\nДвижението в участъка Бургас – к.к. „Слънчев бряг“ от км 202+307 до км 229+639 е ограничено за МПС над 12 тона за летния сезон.  \r\nОбходен маршрут: път I-9 при км 206+607 /разклон за с. Тънково/, път III-9061 Тънково – Александрово, път III-906 Александрово – Каблешково – Лъка – п.в. „Бургас-север“, по път I-9 при км 235+565 и обратно. Срок до 15.09.2019 г.; \r\nДвижението по път Слънчев Бряг – Бургас в участъка при обхода на гр. на Ахелой от км 207+726 до км 212+233 се осъществява в една лента поради изпълнение на строително-монтажни работи, като скоростта на движение се ограничава до 40 км/ч. в кръстовищата и до 70 км/ч. в останалите участъци. Срок до 15.08.2019 г.; \r\nДвижението в участъка Слънчев бряг – Бургас в района на обход на гр. Поморие от км 222+849 до км 225+522 километраж по проект или от км 222+289.41 до км 224+962.32 километраж по съществуващ път се осъществява с повишено внимание поради изграждане на второ пътно платно. Движението на МПС се организира в двете ново изградени платна, като скоростта на движение е намалена до 50 км/ч в участъците на съществуващите кръстовища. Движението се регулира от пътни знаци. Срок до 01.07.2020 г.; \r\n \r\nІV. СЪСТОЯНИЕ НА РЕПУБЛИКАНСКАТА ПЪТНА МРЕЖА:  \r\n \r\n1. Ремонтни дейности и временна организация на движението /ВОД/:  \r\n \r\nОПУ-Благоевград: \r\nВременно са въведени следните ограничения за движение на МПС: няма. \r\nРемонтни дейности:  \r\nПът ІІ-19: Движението по път IІ-19 Предел – Разлог при км 30+350 се осъществява в една лента поради ремонт на автоматично устройство записващо пътния трафик. Участъкът е сигнализиран с пътни знаци. Срок до 03.08.2019 г. \r\n \r\nОПУ-Бургас: \r\nВременно са въведени следните ограничения за движение на МПС: \r\nПът II-99: Движението по път ІІ-99 Бургас – Царево при км 14+882 е забранено за МПС с тегло над 12 т.  \r\nОбходен маршрут: общинския път Черноморец – Созопол. Срок до 31.12.2019 г.; \r\nПът III-908: Движението по път III-908 Варовник – Вълчаново ханче от км 22+400 до 39+300 е ограничено на МПС над 10 т. поради стесняване на пътното платно. Срок до 21.12.2019 г.; \r\nПът III-7306: Движението по път ІІІ-7306 Черница – Сунгурларе – Чубра е ограничено за МПС над 10 т. поради стесняване на пътното платно. Срок 21.12.2019 г. \r\nРемонтни дейности: \r\nПът II-79: Движението по път II-79 Средец – Бургас от км 88+531 до км 89+129 се осъществява в едната лента поради ремонтни дейности на асфалтовата настилка. Участъкът е сигнализиран с пътни знаци. Срок до 06.08.2019 г.; \r\nПът III-208: Движението по път III-208 Дъскотна – Айтос при км 92+210 в района на Айтос се осъществява с повишено внимание поради ремонтни дейности на асфалтовата настилка. Участъкът е сигнализиран с пътни знаци и скоростта е ограничена до 40 км/ч. Срок до 03.08.2019 г.; \r\nПът III-539: Движението по път III-539 Трояново – Айтос от км 23+900 до км 25+100 се осъществява с повишено внимание поради довършителни дейности свързани с работа по банкети, поставяне на ОСП /мантинели/, полагане на хоризонтална маркировка, вертикална сигнализация и други. Скоростта е ограничена на 40 км/ч. Срок до 01.10.2019 г.; \r\nПът ІІІ-7909: Движението по път III-7909 Братово – Равнец от км 12+400 до км 25+600 поради довършителни дейности по асфалтовата настилка. Скоростта е ограничена на 40 км/ч. Срок до 01.10.2019 г. \r\n \r\nОПУ-Варна: \r\nВременно са въведени следните ограничения за движение на МПС: няма ограничения. \r\nРемонтни дейности: няма ограничения. \r\n \r\nОПУ-В. Търново: \r\nВременно са въведени следните ограничения за движение на МПС:  \r\nПът III-407: Движението по път ІІІ-407 Лозен – Полски Тръмбеш е ограничено за движението на МПС с обща маса над 12 т. поради намален габарит на пътното тяло.  \r\nОбходен маршрут: Лозен – Драганово – Янтра – Поликраище – Полски Тръмбеш. Срок до 31.08.2019 г.; \r\nПът III-514: Движението по път III-514 Горна Оряховица – Велико Търново от км 49+252 до км 49+930 е ограничено за всички МПС поради ремонт на аварирал и вертикално деформиран пътен участък.  \r\nОбходен маршрут:  \r\n- В посока Велико Търново: по път III-514, ул. „Св. Климент Охридски“ /обходен път Царевец/, ул. „Сливница“, ул. „Д. Найденов“, ж.п. гара Велико Търново, по път I-4 до Южен пътен възел.  \r\n- В посока Горна Оряховица: по ул. „Иван Вазов, ул. „Читалищна“, ул, „Михайл Кефалов“, ул. „Св. Климент Охридски“ /обходен път Царевец/ до път III-514 Горна Оряховица – Велико Търново. Срок до 02.09.2019 г.; \r\nПът III-551: Движението по път ІІІ-551 Дебелец – Средни колиби – Елена е ограничено за МПС над 10 т. поради намален габарит на пътното тяло.  \r\nОбходен маршрут: Дебелец – В. Търново – Лясковски кантон – Миндя – Елена и обратно. Срок до 31.08.2019 г.; \r\nПът III-4073: Движението по път ІІІ-4073 Царски извор – Драганово от км 0+000 до км 5+500 е ограничено поради свлачище.  \r\nОбходен маршрут: Царски извор – Сушица – Драганово и обратно. Срок до 31.08.2019 г.; \r\nПът III-4082: Движението по път ІІІ-4082 Чешма – Кесарево е ограничено за МПС над 3,5 т поради намален габарит на пътното тяло.  \r\nОбходен маршрут: Чешма – Сливовица – Горско Ново село – Джулюница – Кесарево. Срок до 31.08.2019 г.; \r\nРемонтни дейности: \r\nПът II-52: Движението по път II-52 Нов град – Вардим от км 34+000 до км 42+200 се осъществява в една лента поради ремонтни дейности на асфалтовата настилка. Движението се регулира със светофарна уредба, пътни знаци, а при необходимост и от регулировчици. Срок до 31.08.2019 г.; \r\nПът II-53: Движението по път II-53 Поликраище – Горна Оряховица от км 0+000 до км 6+281 се осъществява в една лента поради ремонтни дейности на асфалтовата настилка. Движението се регулира с пътни знаци и регулировчици. Срок до 30.09.2019 г.; \r\nПът ІІІ-662: Движението по път ІІІ-662 Твърдица – Елена в участъка от км 47+800 до км 48+000 се осъществява в една лента поради пропадане на пътното платно и образувало се свлачище. Срок до 31.08.2019 г.; \r\nПът III-3031: Движението по път III-3031 Павликени – Самоводене в участъка от км 8+900 до км 30+762 се осъществява в една лента с последователно пропускане в двете посоки поради извършване на превантивен ремонт. Движението се регулира със светофарна уредба, пътни знаци и регулировчици. Срок до 30.09.2019 г. \r\n \r\nОПУ-Видин: \r\nВременно са въведени следните ограничения за движение на МПС:  \r\nПът III-1413: Движението по път III-1413 Грамада – Синаговци при км 12 +270 е ограничено за МПС над 12 т. поради свлачище. Срок до 30.08.2019 г. \r\nОбходен маршрут: път I-1 Дунавци – Срацимирово – път III-141 Срацимирово-Грамада и обратно. \r\nРемонтни дейности: няма. \r\n \r\nОПУ-Враца: \r\nВременно са въведени следните ограничения за движение на МПС: \r\nПът II-11: Движението по път ІІ-11 Оряхово – Лесковец – граница с област Плевен от км 118+000 до км 119+000 е ограничено за МПС над 3.5 т. поради свлачищни процеси и намален габарит на пътното тяло. \r\nОбходен маршрут: Оряхово – Селановци /път ІІІ-306/ Галово – Остров /пътища ІV-ти клас/, път ІІ-11 граница с област Плевен. Срок 31.12.2019 г.; \r\nПът ІІІ-161: Движението по път ІІІ-161 Ребърково – Люти дол от км 0+000 до км 8+700 се осъществява при стеснение в двете посоки и ограничение за движението на МПС над 12 т. от км 0+000 до км 5+900 поради свлачищни процеси. Срок 31.12.2019 г.; \r\nПът III-308: Движението по път ІІІ-308 Своде – Караш – Хубавене – Роман в участъка от село Караш до село Хубавене е ограничено поради свлачище от км 25+000 до км 25+200. Срок 31.12.2019 г. \r\nОбходен маршрут: Роман – Ябланица – Осикова Лъкавица – Правешка Лъкавица – Караш за пътуващите от Роман за Караш. Ябланица – Роман – Хубавене за пътуващите от София и Ловеч.; \r\nРемонтни дейности: \r\nПът ІІІ-1306: Движението по път ІІІ-1306 Горно Пещене – кръстовище с път ІІ-15 /Враца – Мраморен/ от км 62+000 до км 62+300 се осъществява с повишено внимание поради възникнали свлачищни процеси. Една от лентите за движение е стеснена, като ограничението е сигнализирано с пътни знаци. Срок до 31.12.2019 г. \r\n \r\nОПУ-Габрово: \r\nВременно са въведени следните ограничения за движението на МПС: \r\nПът III-403: Движението по път III–403 Кормянско – Малки Вършец при км 10+080 е ограничено за пътни превозни средства с ширина, включително товара, по-голяма от 3,30 м поради стеснен мост над р. Крапец. Поставена е необходимата пътна сигнализация. Срок до 31.08.2019 г.; \r\nОбходен маршрут: По път III–401 Граница Ловеч – /Кормянско-Малки Вършец/ за ППС над 3,30 м, при км 46+800 по общински път до III–403 в с. Малки Вършец.  \r\nПът III-3011: Движението по път III-3011 Крамолин – В. Търново от км 22+129 до км 28+380 е ограничено за МПС над 10 т. поради намален габарит на пътното тяло при км 26+444. Срок до 31.08.2019 г.; \r\nПът III-5004: Движението по път III-5004 Чехлевци – Велчевци от км 10+940 до км 11+829, съвпадащ с ул. Малина в гр. Габрово е ограничено поради извършване на строителни дейности. Движението на МПС се осъществява през улици в урбанизирана територия на гр. Габрово. Срок до 31.08.2019 г.; \r\nРемонтни дейности: \r\nПът III-5006: Движението по път III-5006 Габрово – Стоманеците при км 7+060 се осъществява с повишено внимание поради пропаднал участък на асфалтова настилка. Една от лентите за движение е стеснена, като е поставена необходимата сигнализация. Срок до 31.08.2019 г.; \r\nПът III-6072: Движението по път III-6072 Селище – Стоките при км 11+675 се осъществява с повишено внимание поради пропаднал участък на асфалтовата настилка. Поставена е необходимата сигнализация. Срок до 31.08.2019 г. \r\n \r\nОПУ-Добрич: \r\nВременно са въведени следните ограничения за движение на МПС: няма ограничения. \r\nРемонтни дейности: \r\nПът III-7105: Движението по път III-7105 Добрич – Балик от км 4+200 до км 34+000 се осъществява с повишено внимание поради ремонтни дейности на асфалтовата настилка. Участъкът е сигнализиран с пътни знаци. Срок до 15.08.2019 г. \r\n \r\nОПУ-Кюстендил: \r\nВременно са въведени следните ограничения за движение на МПС: \r\nПът ІІІ-6222: Движението по път ІІІ-6222 Смоличано – Пелатиково от км 10+000 до км 14+000 е ограничено за товарни автомобили над 3,5 тона поради пропадане на част от пътното тяло при км 10+650, км 11+720, км 12+830 и км 13+360. Сигнализирано е с пътни знаци. \r\nОбходен маршрут: Згурово – Неделкова Гращица – Невестино – Друмохар – Ваксево и обратно. Срок до 30.09.2019 г.; \r\nРемонтни дейности:  \r\nПът II-62: Движението по път II-62 Дупница – Клисура от км 42+263 до км 59+071 се осъществява в една лента на отделни участъци поради рехабилитация пътното платно. Срок до 17.09.2020 г.; \r\nПът II-62: Движението по път II-62 Дупница – Клисура в района на град Дупница при км 42+936 се осъществява с в една лента поради ремонтни дейности на мостово съоръжение над река Тополница. Участъкът е сигнализиран с пътни знаци и светофарна уредба. Срок до 17.09.2019 г.; \r\nПът III-107: Движението по път III-107 Пастра – Рилски манастир от км 27+575 до км 27+825 в участък от 250 метра се осъществява в една лента поради аварийно-въстановителни дейности за преодоляване на падащи камъни. Движението в района се регулира от светофарна уредба и при необходимост от сигналисти. Срок до 31.08.2019 г.; \r\nПът II-623: Движението по път III-623 Бобов дол – Мало село в с. Мламолово от км 10+407 до км 10+545 се осъществява в една лента поради изграждане на анкерна стоманобетонова стена. Движението се регулира чрез светофарна уредба. Срок до 19.01.2020 г. \r\n \r\nОПУ-Кърджали: \r\nВременно са въведени следните ограничения за движение на МПС:  \r\nПът II-59: Движението по път II-59 Момчилград – Крумовград – Ивайловград в участъка Крумовград – с. Рогач от км 37+140 до км 38+000 е ограничено в двете посоки поради изграждане на съоръжение при км 37+188. Срок до 25.08.2019 г. \r\nОбходен маршрут: Крумовград – Поточница – Голобрад – Падало – път II-59.  \r\nПът III-5009: Движението по път ІІІ-5009 Зорница – Бели пласт – Стремци– Кърджали е ограничено за МПС над 12 т.  \r\nОбходен маршрут: по път I-5 Хасково – Кърджали за МПС до 15 тона или по път III-507 Кърджали – Мост през с. Мост за всички МПС. Срок до 31.12.2019 г. \r\nРемонтни дейности:  \r\nПът II-59: Движението по път II-59 Крумовград – граница област Хасково от км 36+784 до км 55+845 се осъществява с повишено внимание поради извършване на подокопен дренаж, преоткосиране, ремонт на водостоци, облицовани окопи, реголи и частични ремонтни дейности на асфалтовата настилка. Срок до 01.09.2019 г.; \r\n \r\nОПУ-Ловеч:  \r\nВременно са въведени следните ограничения за движение на МПС: няма. \r\nРемонтни дейности:  \r\nПът ІІ-35: Движението по път ІІ-35 Ловеч – Троян в участъка от Ловеч до разклон за с. Хлевене от км 44+390 до км 46+105 се осъществява в една лента поради частични ремонтни дейности по настилката. Водачите да се движат с повишено внимание и съобразена скорост. Срок до 19.08.2019 г.; \r\nПът ІІ-35: Движението по път ІІ-35 Ловеч – Троян в района след разклона за с. Ломец от км 64+410 до км 65+213 се осъществява с повишено внимание поради изграждане на пътна връзка (вход/изход) към обект. Водачите да се движат със съобразена скорост. Срок до 20.08.2019 г.; \r\nПът III-358: Движението по път III-358 Тетевен – Ябланица от км 60+291 до км 76+200 се осъществява с повишено внимание поради ремонтни дейности. Участъкът е сигнализиран с пътни знаци. Срок до 30.08.2019 г.; \r\nПът III-402: Движението по път III-402 Старо село – Борима от км 14+800 до км 22+100 се осъществява с повишено внимание поради ремонтни дейности на асфалтовата настилката. Участъкът е сигнализиран с пътни знаци. Срок до 13.11.2019 г. \r\n \r\nОПУ-Монтана: \r\nВременно са въведени следните ограничения за движение на МПС:  \r\nПът II-81: Движението по път ІІ-81 Монтана – София през проход „Петрохан“ е ограничено за автомобили над 12 т.; \r\nОбходен маршрут: през гр. Своге. Срок до 31.03.2020 г.; \r\nПът II-81: Движението по път II-81 Лом – Расово в посока Монтана от км 143+320 до км 149+445 е ограничено за МПС над 10 т. поради извършване на строително монтажни работи. \r\nОбходен маршрут:  \r\n- В посока от Лом – Монтана: по път II-81 с. Д. Церовене кръстовището с път III-818, по път III-818 до кръстовище с път II-11 с. Д. Цибър, по път II-11 до гр. Лом и обратно. \r\n- В посока Лом – Видин: по път II-11 Ковачица – Д. Цибър, по път III-818 Вълчедръм – Дългоделци до кръстовището с път II-81 с. Д. Церовене, по път II-81 Вирове – Монтана и по път 1-1 Ружинци – Димово – Дунавци – Видин и обратно.  \r\n- В посока Видин – Козлодуй: по път ІІ-11 през гр. Лом - /Ковачица – Долни Цибър – Козлодуй/ - и обратно: \r\n- В посока Плевен – Лом: по път III-133 Вълчедръм - път ІІІ-818 Вълчедръм – Долни Цибър – път ІІ-11 Долни Цибър – Ковачица – Лом. Срок до 30.09.2019 г.; \r\nПът ІІІ-112: Движението по път ІІІ-112 Тополовец – Монтана от км 10+500 до км 47+806 е ограничено за МПС над 12 т. поради на строително-монтажни работи. Срок до 15.11.2019 г.; \r\nОбходен маршрут: път І-1/Е-79/ Видин – Димово – Ружинци – Белотинци – Смоляновци – Монтана и обратно. МПС до 12 тона да се движат с повишено внимание. \r\nПът III-112: Движението по път ІІІ-112 Славотин – Доктор Йосифово от км 29+675 до км 36+654 е ограничено за всички МПС поради ремонтни дейности на асфалтовата настилка.  \r\nОбходен маршрут: с. Славотин – Долна Рикса – Клисурица – Долна Вереница Монтана – Студено буче и обратно. Срок до 15.08.2019 г.; \r\nПът III-8104: Движението по път ІІІ-8104 Замфирово – Пърличево от км 7+000 до км 7+700 е ограничено за всички МПС поради пропадане на участък от пътното тяло.  \r\nОбходен маршрут: по път ІІ-81 Боровци – Монтана, път І-1 /Е-79/ Монтана – Сумер, път ІІІ-1621 Сумер – Пърличево и обратно. Срок до 30.09.2019 г.; \r\nРемонтни дейности: \r\nПът III-102: Движението по път ІІІ-102 с. Горно Церовене – Монтана от км 74+000 до 80+500 се осъществява в една лента с повишено внимание поради изграждане на подпорна стена. Движението е ограничено до 40 км/ч. Срок до 31.08.2019 г.; \r\nПът III-102: Движението по път ІІІ-102 с. Превала – с. Гаврил Геново от км 47+000 до км 60+420 се осъществява в една лента поради извършване на частични ремонтни дейности и почистване на пътната настилка. Движението се регулира от сигналисти на място. Срок до 31.08.2019 г.; \r\nПът III-1621: Движението по път III-1621 Стояново – Сумер от км 3+350 до км 9+860 се осъществява в една лента поради почистване на пътната настилка и подравняване на банкети. Движението се регулира от сигналисти. Срок до 05.08.2019 г. \r\n \r\nОПУ-Пазарджик:  \r\nВременно са въведени следните ограничения за движение на МПС: \r\nПът II-37: Движението по път II-37 в гр. Пазарджик от км 124+500 до км 124+800 /ул. „Стоян Ангелов“ в гр. Пазарджик – от кръстовището с бул. „Георги Бенковски“ до кръстовището с улица „Осми март“ се ограничава за всички МПС поради ремонтни дейности.  \r\nОбходен маршрут: \r\n-\tПри СМР в дясно платно и затворен за движение участък с дължина 300 метра, движението се осъществява двупосочно в ляво платно, като се обособяват по една лента за движение в двете посоки от км 124+500 до км 124+800. \r\n-\tПри СМР в ляво платно и затворен за движение участък с дължина 300 метра, движението се осъществява двупосочно в дясно платно, като се обособяват по една лента за движение в двете посоки от км 124+500 до км 124+800. Срок до 30.08.2019 г.; \r\nПът III-3704: Движението по път III-3704 Пазарджик – Ветрен при км 11+485 в с. Бошуля е ограничено за МПС над 10 т.  \r\nОбходен маршрут: гр. Пазарджик, път I-8 с. Звъничево – Септемврийски ханчета, път III-8402 гр. Септември, кръгово кръстовище с път III-3704 с. Бошуля. Срок до 21.12.2019 г.; \r\nРемонтни дейности: \r\nПът II-37: Движението по път II-37 Панагюрски колонии – Панагюрище от км 75+475 до км 75+525 се осъществява с повишено внимание пропадане на част от банкета. Движението в участъка е регулирано с пътни знаци. Срок до 30.09.2019 г.; \r\nПът III-842: Движението по път III-842 Юндола – Белово от км 10+000 до км 21+000 се осъществява в една лента поради частичен ремонт на асфалтовата настилка. Участъкът е сигнализиран с пътни знаци. Срок до 05.08.2019 г. \r\n  \r\nОПУ-Перник: \r\nВременно са въведени следните ограничения за движение на МПС: \r\nПът II-63: Движението по път II-63 Брезник – Трън от км 42+200 до км 42+800 е ограничено поради ремонт на мост. Движението е пренасочено по изграден временен път, сигнализиран съгласно проект за ВОБД. Срок до 30.09.2019 г.; \r\nПът ІІІ-637: Движението по път ІІІ-637 от с. Мрамор до разклон за с. Лева река е ограничено за МПС над 10 т. Срок до 31.12.2019 г.; \r\nРемонтни дейности: \r\nПът II-63: Движението по път II-63 Брезник – Парамун при км 23 се осъществява в една лента поради частични деформации на пътното тяло. Участъкът е сигнализиран с пътни знаци. Водачите на МПС да се движат с повишено внимание и съобразена скорост. Срок до 30.09.2019 г.; \r\nПът II-63: Движението по път II-63 Трън – Стрезимировци при км 56+174 се осъществява в една лента поради осигуряване безопасно преминаване през мост. Участъкът е сигнализиран с пътни знаци. Срок до 18.12.2019 г. \r\n \r\nОПУ-Плевен: \r\nВременно са въведени следните ограничения за движение на МПС:  \r\nПът ІІІ-301: Движението по път III-301 край регулация с. Козар Белене – начало регулация гр. Левски от км 1+750 до км 5+753 е ограничено за МПС общо тегло над 7 т. \r\nОбходен маршрут: път III-303 Българене – Малчика – Аспарухово – Левски. Срок – целогодишно. \r\nПът ІІІ-304: Движението по път III-304 Изгрев – Трънчовица – Бацова махала – Новачене – Дебово от км 0+030 до км 24+650 е ограничено за транзитното движение на МПС над 15 т.; \r\nОбходен маршрут: по път ІІ-34 Плевен – Никопол. Срок – целогодишно. \r\nПът ІІІ-3004: Движението по път III-3004 Опанец – Долна Митрополия от км 0+000 до км 6+125 в района на с. Опанец е ограничено за транзитно движение на МПС над 3.5 т. \r\nОбходен маршрут: по път І-3 Бяла – Плевен – Ботевград (от п.в. \"КАТ\" на км 88+973 към п.в. на км 95+099). Срок – целогодишно.; \r\nПът ІІІ-3005: Движението по път III-3005 Ясен – Търнене – Градина в района на с. Ясен от км 1+793 до км 4+223 е ограничено за движение на МПС над 3.5 т., осигурен е сигнализиран обходен маршрут. Срок – целогодишно.; \r\nПът ІІІ-3005: Движението по път III-3005 Ясен – Търнене – Градина – Петърница – Бъркач – Беглеж в района на с. Беглеж от км 21+062 до км 27+123 е ограничено за МПС над 8 т. \r\nОбходен маршрут: път ІІІ-3502 Брестовец – Горталово – Беглеж – Бежаново – Ъглен. Срок – целогодишно.; \r\nПът III-3005: Движението по път III-3005 Ясен – Дисевица – Петърница – Катунец от км 1+886 до км 3+015 в с. Ясен е ограничено поради ремонт от страна на ВиК. Срок до 20.08.2019 г.; \r\nОбходен маршрут: през уличната мрежа на Ясен. \r\nПът ІІІ-3402: Движението по път III-3402 Коиловци – Славяново – Пордим е ограничено поради свлачищни процеси в участъка от км 0+000 до км 0+900 в регулацията на с. Коиловци. Движението на МПС се осъществява по вътрешно уличната мрежа на с. Коиловци. Срок до 31.12.2019 г.; \r\nПът ІІІ-3006: Движението по път III-3006 Рупци – Червен бряг от км 8+900 до км 9+221 в участъка на свлачище в землището на гр. Червен бряг е ограничено МПС над 12 т. поради свлачищни процеси. \r\nОбходен маршрут: По І-3 до гр. Луковит, кръстовище с РП ІІІ-306, дясно, до гр. Червен бряг и обратно. Срок – целогодишно. \r\nРемонтни дейности:  \r\nПът ІІ-11: Движението по път II-11 Милковица – Сомовит от км 196+000 до км 206+000 се осъществява в една лента поради земни изкопни ремонтни дейности и частични ремонтни дейности на асфалтовата настилка. Участъкът е сигнализиран с пътни знаци. Срок до 09.08.2019 г. \r\n \r\nОПУ-Пловдив:  \r\nВременно са въведени следните ограничения за движение на МПС: \r\nПът II-86: Движението по път II-86 Асеновград – Нареченски бани е ограничено за МПС с височина над 4 м. през тунелите. \r\nОбходен маршрут: път III-866 Кричим – Девин. \r\nПът ІІІ-667: Движението по път III-667 Плодовитово – Първомай при км 6+832 в района на мост над р. Марица е ограничено за МПС над 5 т. поради намален габарит на пътното платно на стоманения мост на р. Марица. \r\nОбходен маршрут: път ІІ-66 Стара Загора – Поповица и път І-8 София – Пловдив – Свиленград. Срок до 28.12.2019 г.; \r\nПът III-804: Движението по път III-804 Поповица – Болярци е ограничено за МПС над 12 т. поради намален габарит на пътното платно на мост в с. Поповица. Срок до 31.12.2019 г.; \r\nОбходен маршрут: път Поповица – Садово – Кочево – Болярци. \r\nПът III-8611: Движението по път III-8611 Белица – Загражден – Давидково в участъка от км 13+500 от Държавно ловно стопанство „Кормисош“ след с. Белица до границата с област Смолян при км 18+431 е ограничено за всички МПС. Срок целогодишно.; \r\nРемонтни дейности:  \r\nПът III-866: Движението по път III-866 Кричим – Михалково – Девин от км 88+050 до км 103+341 се осъществява с повишено внимание поради обрушване на скална маса. Алтернативен маршрут път II-86 Асеновград – Смолян. Срок до 30.11.2019 г. \r\n \r\nОПУ-Разград: \r\nВременно са въведени следните ограничения за движение на МПС: няма. \r\nРемонтни дейности: няма. \r\n \r\nОПУ-Русе: \r\nВременно са въведени следните ограничения за движение на МПС:  \r\nПът ІІІ-202: Движението по път III-202 Русе – Щръклево – Нисово – Кацелово при км 36+945 е ограничено за МПС над 10 т. поради компрометирано експлоатационно състояние на мост до с. Кацелово при км 36+945 над р. Черни Лом. Едната лента е затворена за движение и е въведен пропускателен режим по свободната лента за движение. Въведено е ограничение на скоростта 40 км/ч. Срок до 30.10.2019 г.; \r\nРемонтни дейности:  \r\nПът II-21: Движението по път II-21 Русе – Мартен от км 0+000 до км 0+293 се осъществява с повишено внимание спрямо създадената с вертикална, хоризонтална и светлинна сигнализация организация на движението поради ремонтни дейности свързани с реконструкция и удвояване на габарита на пътното тяло. Въведено е ограничение на скоростта до 40 км/ч. Срок до 07.08.2019 г.; \r\nПът II-54: Движението по път II-54 гара Бяла – Ценово от км 0+000 до км 13+100 се осъществява в едната лента с пропускателен режим поради ремонтни дейности на асфалтовата настилка. Участъкът е сигнализиран с пътни знаци, като движението се регулира от сигналисти. Въведено е ограничение на скоростта до 40 км/ч. Срок до 30.08.2019 г.; \r\nПът III-501: Движението по път ІІІ-501 Русе – Басарбово при км 5+976 се извършва в едната лента с пропускателен режим поради авариен ремонт на дясна тротоарна конзола на мостово съоръжение. Участъкът е сигнализиран, въведено е ограничение на скоростта до 20 км/ч. Срок до 31.10.2019 г.; \r\nПът III-2302: Движението по път III-2302 Ветово – Сеново от км 6+000 до км 26+580 се осъществява с повишено внимание поради ремонтни дейности на асфалтовата настилка. Срок до 30.08.2019 г.; \r\n \r\nОПУ-Силистра: \r\nВременно са въведени следните ограничения за движение на МПС: няма ограничения. \r\nРемонтни дейности: \r\nПът ІІІ-211: Движението по път ІІІ-211 Поляна – Попина – Пристанище Попина от км 0+000 до км 11+675 се осъществява в една лента поради изсичане на храсти и млада гора по банкети и окопи, профилиране на банкети и ремонт на асфалтова настилка. Движението се извършва двупосочно в свободната лента. Срок до 20.11.2019 г.; \r\n \r\nОПУ-Сливен: \r\nВременно са въведени следните ограничения за движение на МПС: \r\nПът ІІІ-7006: Движението по път ІІІ-7006 Бероново – Градец в участъка от с. Садово до с. Градец от км 9+645 до км 13+042 е ограничено за движение на МПС над 12 т. поради намалена носимоспособност на мостово съоръжение на км 10+868. Срок 31.08.2019 г.; \r\nПът ІІІ-7306: Движението по път ІІІ-7306 Сунгурларе – Пъдарево в участъка с. Чубра – с. Пъдарево е ограничено за МПС над 12 т. поради намалена носимоспособност на пътното тяло в участъка на област Бургас. Срок до 31.08.2019 г.; \r\nРемонтни дейности:  \r\nПът II-48: Движението по път II-48 /Омуртаг – Котел – път I-7/ в района на с. Градец от км 53+800 до км 55+200 се осъществява в едната лента поради ремонт на асфалтова настилка. Участъкът е сигнализиран с пътни знаци. Срок до 30.08.2019 г.; \r\nПът II-66: Движението по път II-66 Сливен – с. Старо село от км 2+000 до км 17+000 се осъществява с повишено внимание поради изрязване на храсти. Участъкът е сигнализиран с пътни знаци. Срок до 30.08.2019 г.; \r\nПът III 488: Движението по път III 488 с. Ичера – гр. Сливен от км 12+000 до км 30+000 се осъществява с повишено внимание поради рязане на храсти. Участъкът е сигнализиран с пътни знаци. Срок до 09.08.2019 г.; \r\nПът III-555: Движението по път III-555 с. Полско Пъдарево – с. Биково от км 0+000 до км 13+000 се осъществява в едната лента поради частични ремонтни дейности на асфалтовата настилка. Участъкът е сигнализиран с пътни знаци. Срок до 31.10.2019 г.; \r\nПът III-662: Движение по път III-662 с. Баня – граница с област Велико Търново от км 13+585 до км 41+431 се осъществява в едната лента поради частични ремонтни дейности на асфалтовата настилка. Участъкът е сигнализиран с пътни знаци. Срок до 06.08.2019 г. \r\n \r\nОПУ-Смолян: \r\nВременно са въведени следните ограничения за движение на МПС:  \r\nПът ІІІ-8683: Движението по път ІІІ-8683 с. Арда – с. Горна Арда от км 27+000 до км 29+500 е ограничено за МПС с тегло над 10 т. поради пропадане и стеснение на една от пътните ленти. Движението в района се регулира с пътни знаци. Срок до 30.09.2019 г.; \r\nРемонтни дейности: \r\nПът II-86: Движението по път ІІ-86 гр. Смолян – с. Средногорци от км 109+370 до км 109+570 в участъка срутище при км 109+450 при разклон за с. Тикале се регулира със светофарна уредба и скоростта е ограничена до 20 км/ч. Трафикът се осъществява в една /дясната/ пътна лента. Срок до 30.09.2019 г.; \r\nПът ІІ-86: Движението по път ІІ-86 Средногорци – Рудозем от км 125+727 до км 132+920 се осъществява с повишено внимание поради ремонтни дейности. През светлата част на денонощието пътният участък ще бъде временно затварян на определени участъци за интервали от 20 до 40 минути. Срок до 14.12.2019 г.; \r\nПът IІI-197: Движението по път IІI-197 Борино – Грохотно – Девин в с. Грохотно при км 82+120 се осъществява с повишено внимание в лявата лента с изчакване при разминаване поради разрушена стена от каменна зидария вдясно на пътя. Участъкът е сигнализиран с пътни знаци. Срок до 31.08.2019 г.; \r\nПът ІІІ-866: Движението по път ІІІ-866 Девин – Михалково – Кричим в участъка пътно кръстовище за язовирна стена на „Цанков камък“ – граница област Смолян/Пловдив от км 66+857 до км 88+050 се осъществява с повишено внимание, съобразно въведената временна организация на движение при извършване на строителни дейности по уширение на пътния габарит. През светлата част на денонощието пътният участък ще бъде временно затварян на определени участъци за интервали от 20 до 40 минути. Срок до 30.12.2019 г.; \r\n \r\nОПУ-София: \r\nВременно са въведени следните ограничения за движение на МПС: \r\nПът II-81: Движението по път ІІ-81 Монтана – София през проход „Петрохан“ е ограничено за автомобили над 12 т., както и тегленето на ремаркета и полуремаркета. \r\nОбходен маршрут: през гр. Своге. Срок до 31.03.2020 г.; \r\nПът ІІ-82: Движението по път II-82 Костенец – Самоков от км 0+000 до км 39+176 е ограничено за товарни МПС над 10 т. в двете посоки. Срок до 31.08.2019 г.; \r\nПът ІІІ-3701: Движението по път III-3701 в участък от края на с. Ямна до края на област Ловеч от км 16+600 до км 22+300 е ограничено за всички МПС поради свлачищни процеси.  \r\nОбходен маршрут: път II-37 Етрополе – Лъга – Джурово, път I-3 Джурово – Ябланица граница област Ловеч, път III-358 Ябланица – Гложене, път III-3701 Гложене – Черни Вит. Срок до 31.03.2020 г.; \r\nПът ІІІ-8001: Движението по път III-8001 Беренде извор – Беренде от км 4+700 до км 9+410 е ограничено за движение на МПС поради намален габарит на пътното платно. Срок до 30.09.2019 г.; \r\nПът ІІІ-8102: Движението по път III-8102 Чибаовци – Свидня от км 10+000 до км 16+750 е ограничено поради активирали се свлачища.  \r\nОбходен маршрут: до Чибаовци да се ползва път II-81, до Бучин проход път III-164 Бучин проход – Искрец – Свидня. Срок до 31.03.2020 г.; \r\nРемонтни дейности: \r\nССТ: Движението по пътна връзка „Илиянско шосе“ при км 4+854 и пътен възел „Източна тангента“ при км 10+671 на Северна скоростна тангента /ССТ/ е ограничено поради ремонтни дейности /доизграждане на пътните платна/. Пътните възли са затворени с неподвижни ограничителни системи, вертикални пътни знаци и хоризонтална маркировка. Срок 01.03.2020 г.; \r\nПът II-16: Движението по път II-16 Своге – Гара Лакатник от км 32+200 до км 33+200 се осъществява в една лента поради опасност от падащи камъни. Движението се регулира от светофарна уредба. Срок до 12.09.2019 г.; \r\nПът II-18: Движението по път II-18 Софийски околовръстен път при Чепинци от км 19+503 до км 20+139 се осъществява в една лента поради ремонтни дейности по ж.п. надлез при км 19+821. Участъкът е сигнализиран с пътни знаци и сигналисти. Срок до 14.09.2019 г.; \r\nПът II-37: Движението по път II-37 Лъга – Етрополе от км 14+000 до км 22+000 се осъществява поетапно в една лента поради ремонтни дейности по пътната настилка. Движението се извършва двупосочно в съседната лента. Срок 30.08.2019 г.; \r\nПът ІІ-81: Движението по път ІІ-81 Костинброд – Бучин проход от км 8+200 до км 30+400 се осъществява с повишено внимание поради изпълнение на частични строителни и ремонтни дейности, във връзка с реконструкция на пътя. Временната организация се осъществява посредством пътни знаци и временни светофарни уредби. Скоростта на движение е ограничена до 50 км/ч. Срок 30.11.2019 г.; \r\nПът II-82: Движение по път II-82 Самоков – София при км 46+260 се осъществява в една лента поради изграждане на стационарна контролна единица на електронната система за събиране на таксите за ползване на републиканската пътна мрежа. Участъкът е сигнализиран с пътни знаци. Срок до 03.08.2019 г; \r\nПът III-162: Движението по път III-162 Гара Лакатник – Миланово от км 0+000 до км 0+755 се осъществява в една лента поради ремонтни дейности на подпорни стени. Движението се регулира от светофарна уредба. Срок 12.09.2019 г. \r\nПът III-8103: Движението по път III-8103 Църклевци – Мало Малово от км 2+000 до км 11+000 се осъществява поетапно в една лента поради ремонтни дейности по пътната настилка. Движението се извършва двупосочно в съседната лента. Срок 31.08.2019 г. \r\n \r\nОПУ-Стара Загора: \r\nВременно са въведени следните ограничения за движение на МПС:  \r\nПът III-663: Движението по път III-663 с. Зетьово – с. Целина от км 7+200 до км 10+620 е ограничено за всички МПС поради ремонтни дейности.  \r\nОбходен маршрут: Път II-66 –с. Ценово - / път III-663/. Срок до 16.08.2019 г. \r\nПът ІІІ-807: Движението по път III-807 гр. Чирпан – с. Върбица в участъка с. Скобелево – с. Зетьово е ограничено за всички МПС поради аварирал мост над река Марица при км 7+600.  \r\nОбходни маршрути:  \r\n- път ІІ-66 Поповица – Плодовитово – Първомай – Скобелево;  \r\n- път ІІ-66 Чирпан – Плодовитово – Първомай – Скобелево;  \r\n- Скобелево – Първомай – Плодовитово – път ІІ-66. Срок до 31.12.2019 г.; \r\nПът III-5005: Движението по път III-5005 връх ,,Шипка” – връх „Бузлуджа” от км 0+000 до км 12+213 е ограничено за МПС над 3.5 т. Срок до 20.12.2019 г.; \r\nРемонтни дейности: няма. \r\n \r\nОПУ-Търговище: \r\nВременно са въведени следните ограничения за движение на МПС: \r\nПът III-4009: Движението по път III-4009 Лиляк – Пресиян от км 7+484 до км 15+230 е ограничено за МПС над 5 т. поради свлачище в района на с. Александрово. Участъкът е сигнализиран с пътни знаци. Срок до 30.09.2019 г.; \r\nПът III-4082: Движението на МПС над 3,5 т. по път III-4082 Капище – Банковец от км 0+000 до 11+300 е ограничено поради ремонт на мост. Срок до 30.09.2019 г.; \r\nРемонтни дейности: \r\nПът IІ-48: Движението по път II-48 Омуртаг – Котел от км 0+000 до км 18+000 се осъществява с повишено внимание поради извършване на превантивен ремонт. Срок до 30.10.2019 г.; \r\nПът III-4009: Движението по път III-4009 Лиляк – Александрово от км 9+800 до 10+200 се осъществява в една лента поради активизирано свлачище. Участъкът е сигнализиран с пътни знаци. Срок до 30.09.2019 г.; \r\n \r\nОПУ-Хасково: \r\nВременно са въведени следните ограничения за движение на МПС: \r\nПът III-597: Движението по път III-597 Ивайловград – Дъбовец – Малко градище – Лозен – Любимец в гр. Любимец при км 56+850 е ограничено за всички МПС поради закрит ж.п. прелез.  \r\nОбходен маршрут: гр. Любимец – с. Сива река – с. Малко градище – гр. Ивайловград. Срок до 31.12.2019 г.; \r\nПът III-5009: Движението на МПС над 12 т. по път III-5009 Козлец – Кърджали от км 0+000 до км 26+080 e ограничено. Срок до 31.12.2019 г.; \r\nРемонтни дейности: \r\nПът III-663: Движението по път III-663 Чирпан – Димитровград от км 15+220 до км 29+913 и от км 31+742 до км 33+364 се осъществява в една лента поради ремонтни дейности на асфалтовата настилка. Участъкът е сигнализиран с пътни знаци. Срок до 04.09.2019 г. ; \r\nПът III-663: Движението по път III-663 Димитровград – Симеоновград в участъка от разклона за гр. Стара Загора до гр. Симеоновград от км 34+600 до км 54+835 се осъществява в една лента поради частични ремонтни дейности на асфалтовата настилка. Движението през работните участъци се осъществява двупосочно в едната лента и се регулира с пътна сигнализация. Срок до 02.10.2019 г.; \r\n \r\nОПУ–Шумен: \r\nВременно са въведени следните ограничения за движение на МПС:  \r\nПът ІІІ-731: Движението по път III-731 Радко Димитриево – Друмево e ограничено за МПС над 10 т. поради свлачищни процеси.  \r\nОбходен маршрут: Шумен – Овчарово – Друмево. Срок до 02.10.2019 г.; \r\nРемонтни дейности: няма. \r\n \r\nОПУ-Ямбол: \r\nВременно са въведени следните ограничения за движение на МПС:  \r\nПът III-7008: Движението по път III-7008 Елхово – Изгрев от км 2+440 до км 2+560 е ограничено, поради лошо експлоатационно състояние на дървен мост над р. Тунджа. \r\nОбходен маршрут: По изграден обходен път до моста с ограничение на скоростта до 30 км/ч. Срок до 20.12.2019 г.; \r\nРемонтни дейности:  \r\nПът IІ-53: Движението по път IІ-53 Ямбол – Сливен от км 139+220 до км 139+820 се осъществява в една изграждане на стационарна електронна система. Движението се регулира чрез пътни знаци. Срок до 03.08.2019 г.; \r\nПът III-7008: Движението по път III-7008 Изгрев – Пчела от км 7+800 до км 8+900 се осъществява в една лента поради ремонт на асфалтовата настилка. Движението се регулира чрез пътни знаци. Срок до 09.008.2019 г.; \r\nПът III-7008: Движението по път III-7008 Малък манастир – Голям манастир от км 18+059 до км 18+123 се осъществява в една лента поради пропаднала настилка и пропаднал насип. Движението се регулира чрез пътни знаци . Срок до 31.12.2019 г.; \r\n \r\n Опасност от падащи камъни:  Искърско дефиле; Кресненско дефиле; проход на Републиката; път І-1 /Е-79/ Мездра-Ботевград, Видин-Монтана и в участъците от км 321+400 до км 321+500 и от км 352+650 до км 352+750; път I-4 София-Варна при с. Пролаз и Коритна-Български Извор-Микре; път I-5 /Е 85/ В. Търново-Дряново-Габрово-Шипка; път І-6 Коняво-разклон Клапаровци и София-Карлово-Бургас, проходи „Козница” и „Стражата”; път I-8 при кръстовище за с. Габровица; път I-9 Крушевец-М.Търново; път ІІ-19 Симитли- Г. Делчев; път II-35 Троян-Кърнаре; път II-37 Пещера-Батак-Ш. Поляна; път II-53 Стара река-Сливен; път ІІ-62 Самоков-Дупница /местност Дервена/; път ІІ-82 Самоков-София /Г.Окол-Пасарел-Кокаляне/; път II-84 Варвара-гара Костандово /кръстовище за Св. Петка/; път ІІ-86 Асеновград-Смолян; път ІІІ-102 Превала-Монтана; път ІІІ-104 Бобошево-Четирци; път ІІІ-107 Рила-Рилски Манастир; път III-305 Дерманци-Торос-Гложене; път ІІІ-488 Градец-Ичера-Сливен; път ІІІ-601 Горановци-Олтоманци; път ІІІ-606 в района на Копривщица; път ІІІ-622 Друмохар-Ваксево; път III-842 Юндола-Голямо Белово; път ІІІ-861 Юговско ханче-Югово-Лъки-Здравец; път ІІІ-865; Стояново-Ардино; път ІІІ-866 Смолян-Кричим-Стамболийски-път І-8; път ІІІ-3011 стената на яз. „Ал. Стамболийски”; път ІІІ-8611 Белица-Загражден, всички пътища на област Смолян; път II-55 от км 34+900 до км 45+000 на Прохода на Републиката има опасност от свличане на скални и земни маси; път ІІ-73 Шумен-Карнобат има опасност от свличане на скални и земни маси. Шофьорите да се движат с повишено внимание по тези участъци.", "date": "2019.08.03", "title": "Актуална пътна обстановка"}
{"url": "http://www.focus-news.net/news/2019/08/03/2686383/sofiya-vavezhda-se-vremenna-organizatsiya-na-dvizhenieto-vav-vrazka-s-provezhdane-na-futbolna-sreshta-na-natsionalen-stadion-vasil-levski.html", "text": "Въвежда се временна организация на движението във връзка с провеждане на футболна среща на Национален стадион „Васил Левски\". Това съобщиха от пресцентъра на  Столична община . От 15.00 до 22.00 часа се забранява престоят и паркирането на пътни превозни средства, с изключение на автомобилите на участниците в мероприятието  на моста пред Национален стадион „Васил Левски”.  \r\nОт 19.00 часа до приключване на футболната среща, само при необходимост и по преценка на ръководството на СДВР, се забранява  влизането на пътни превозни средства в двете посоки, с изключение на автобусите на масовия градски транспорт по:  \r\n- ул. „Ген. Гурко” между бул. „Васил Левски” и бул. „Евлоги и Христо Георгиеви”;  \r\n- бул. „Евлоги и Христо Георгиеви” между пл. „Орлов мост” и бул. „Черни връх”;  \r\n- бул. „Драган Цанков” между бул. „Евлоги и Христо Георгиеви” и бул. „Пейо К. Яворов”.", "date": "2019.08.03", "title": "София: Въвежда се временна организация на движението във връзка с провеждане на футболна среща на Национален стадион „Васил Левски\""}
{"url": "http://www.focus-news.net/news/2019/08/03/2686384/gd-granichna-politsiya-intenziven-e-trafikat-na-kgpp-kalotina-na-vhod-i-izhod-za-leki-avtomobili-na-gkpp-kapitan-andreevo-na-izhod-za-tovarni-avtomobili.html", "text": "Интензивен е трафикът на КГПП „Калотина“ на вход и изход за леки автомобили. Това съобщиха от  ГД „Гранична полиция“ . Интензивен е трафикът и на ГКПП \"Капитан Андреево\" на изход за товарни автомобили.  \r\nНа границата с Република Северна Македония, Гърция и Румъния трафикът е нормален на всички гранични контролно-пропускателни пунктове.", "date": "2019.08.03", "title": "ГД \"Гранична полиция\": Интензивен е трафикът на КГПП „Калотина“ на вход и изход за леки автомобили, на ГКПП \"Капитан Андреево\" на изход за товарни автомобили"}
{"url": "http://www.focus-news.net/news/2019/08/03/2686382/afp-sasht-obyaviha-novi-sanktsii-sreshtu-rusiya-po-sluchaya-skripal.html", "text": "Нов кръг от санкции бяха обявени от Вашингтон срещу Москва в събота заради отравянето на бившия двоен агент Сергей Скрипал, което бе извършена миналата година, предава  AFP .  \r\nБелият дом обяви, че ще се противопостави на „удължаването на заемите, финансовата или техническа помощ за Русия“, които от Кремъл поискат чрез международните финансови институции, както и че САЩ ще наложат лимит на финансирането, което американските бански извършват по руския държавен дълг, това обяви говорител на Държавния департамент в официално становище. \r\nВашингтон освен това ще ограничи износа на стоки и технологии към Русия.  \r\n \r\nСкрипал и неговата дъщеря Юлия бяха отровени с влиящо на нервната системата вещество през март 2018 г., а бившият агент на ГРУ се намираше в критично състояние в продължение на седмици преди да бъде изписан на 18 май същата година. Според разследването на случая става въпрос за опит за убийство с веществото \"новичок\", а като организатор британските власти посочиха Русия. Москва отрича да е замесена.  \r\n : Цанко Цолов", "date": "2019.08.03", "title": "AFP: САЩ обявиха нови санкции срещу Русия по случая „Скрипал“"}
{"url": "http://www.focus-news.net/news/2019/08/03/2686385/sport-udalzhiha-nakazanieto-na-mesi-do-tri-mesetsa.html", "text": "Футбол: Футболната асоциация на Южна Америка преразгледа наказанието на Лионел Меси и удължи дисквалификацията му на три месеца. Аржентинският нападател ще трябва да плати и глоба в размер на 50 хил. долара заради поведението си по време на мача на неговия национален отбор срещу Бразилия от полуфиналите на Копа Америка. Меси обвини футболната федерация на Южна Америка в корупция и отправи критики към съдийския екип. Аржентина загуби с 0:2 в срещата, а след мача за трето място срещу Чили, който тимът на Меси спечели с 2:1, нападателят отказа да присъства на церемонията по награждаването в знак на протест. Първоначалното решение бе глоба в размер на хиляда и петстoтин долара и пропускане на мач на националния отбор.", "date": "2019.08.03", "title": "Спорт: Удължиха наказанието на Меси до три месеца"}
{"url": "http://www.focus-news.net/news/2019/08/03/2686529/tass-tsik-na-ukrayna-obyavi-okonchatelnite-rezultati-ot-predsrochnite-parlamentarni-izbori-za-proportsionalniya-vot.html", "text": "ЦИК на Украйна обяви окончателните резултати от предсрочните парламентарни избори за пропорционалния вот, предава  TACC . \r\nПартията \"Слуга на народа\" спечели 43.16% от гласовете. Това съобщи в събота шефът на ЦИК на Украйна Татяна Слипачук, обобщавайки официалните резултати от парламентарните избори в пропорционалния вот. \r\nСпоред резултатите от преброяването на всички гласове в парламента влизат още четири партии. „Опозиционна платформа - За живот“ получи подкрепа от 13.05% от гласовете, „Баткивщина“ на бившия премиер Юлия Тимошенко - 8.18%, „Европейска солидарност“ на екс-президента Петро Порошенко - 8.10% и „Глас“ на музиканта Святослав Вакарчук - 5.82%. \r\nПартията „Слуга на народа“, според Слипачук, е подкрепена от повече от 6,3 милиона души, „Опозиционна платформа - За живот“ – от почти 2 милиона души, „Баткивщина“ – от почти 1,2 милиона души, „Европейска солидарност“ – от почти 1,19 милиона души, „Глас“ – от около 850 хиляди души. В резултат на гласуването от партийните листи „Слуга на народа“ получи 124 депутатски мандата, „Опозиционна платформа - За живот“ - 37 мандата, „Баткивщина“ - 24 мандата, „Европейска солидарност“ - 23 мандата, а „Глас“ - 17 мандата. \r\nСлед резултатите от обявяването на резултатите членовете на ЦИК подписаха съответния протокол. \r\nВ същото време, припомни Слипачук, Централната избирателна комисия все още не е обявила официалните резултати от изборите в едномандатните избирателни райони. „Комисията установи резултати в 191 едночленни избирателни района(от 199)“, отбеляза тя. ЦИК трябва да обяви официалните резултати от гласуването в едномандатните избирателни райони до 5 август. \r\nНа 21 юли се проведоха предсрочни избори за Върховна Рада, припомня ТАСС. \r\n \r\n  Юлиян Марков", "date": "2019.08.03", "title": "ТАСС: ЦИК на Украйна обяви окончателните резултати от предсрочните парламентарни избори за пропорционалния вот"}
{"url": "http://www.focus-news.net/news/2019/08/03/2686386/denyat-3-avgust-v-balgarskata-istoriya.html", "text": "През 1850 г. в турската столица започва заседание на Висшия съдебен съвет и на административния съвет при Високата порта, на което се разглеждат докладите на извънредния султански пратеник във Видинския санджак Али Риза паша и жалбите на местното българско население. Предложено е да се създаде специална комисия, която да проучи подробно ситуацията и да предложи конкретен начин за решаване на спорните въпроси. През 1868 г.  Австро-унгарските власти прехвърлят Любен Каравелов в затвора в Будапеща. \r\n1902 г. - завършва десетият конгрес на македонската емиграция в София, започнал на 28 юли. Възникват два комитета: първият – на Стоян Михайловски и ген. Иван Цончев под влияние на Двореца, а вторият – на Христо Станишев и Тома Карайовов под влияние на Вътрешната организация. През 1903 г. - установена е Крушовската Република. За неин председател е избран Никола Карев. Революционната власт в Крушево е установена по време на Илинденско-преображенското въстание, представени са всички народности и религиозни групи. През 1947 г. - завършва посещението на правителствена делегация начело с Георги Димитров в Югославия, започнала на 27 юли. В Блед Димитров и Тито обсъждат договор за приятелство, сътрудничество и взаимопомощ между двете страни, въпроси на стопанското сътрудничество, транспорта, двувластните имоти и някои митнически облекчения. В центъра на вниманието е и македонският въпрос – постигната е договореност за \"културно сближаване\" на населението в Пиринския край с НРМ чрез създаване на \"македонски театър\", \"македонски книжарници\" и изучаване в училище на \"македонски език и история\". Решено е да не се води пропаганда за незабавно присъединяване на Пиринска Македония към МНР, а този акт да се обвърже с подписването на съюзен договор и връщането на Западните покрайнини на България. На 3 август са родени: Калина Малина (псевдоним на Райна Иванова Радева-Митова) –писателка, авторка на много произведения за деца и юноши; Крум Дрончилов –географ и етнограф. На тази дата умират: Марин (Марио) Тодоров Жеков –художник маринист, сценограф; Стоян Николов Михайловски –писател и поет сатирик.   \r\n \r\n \r\n2014 г. \r\nДвама души загиват, а над 800 са евакуирани от врачанското градче Мизия, сполетяно от невиждано водно бедствие, което за няколко часа потопява къщи, животни и покъщнина. След проливните дъждове предната събота местната река Скът излиза от коритото си и залива 3-хилядния град, където в нощта срещу неделя е настъпва истински кошмар. На места нивото на водата стига три метра, а в някои райони стига близо 5 метра вода. \r\n \r\n \r\n2010 г. \r\nМинистърът на културата на Република България връчва отличието на Министерството на културата „Златен век“ на арменския посланик в България Сергей Манасарян. \r\n \r\n \r\n2006 г. \r\n40 Народно събрание ратифицира Конвенцията на ООН срещу корупцията. \r\n \r\n \r\n2005 г. \r\nПрезидентът на Република България присъжда орден „Стара планина“ първа степен на Сие Ханшън извънреден и пълномощен посланик на Китайската народна република в Република България, „за изключително големите му заслуги за развитието и укрепването на двустранните отношения и по повод окончателното му отпътуване от страната“. \r\n \r\n \r\n2000 г. \r\nПо искане на Демократичната левица 38-то НС провежда извънредно заседание във връзка с намерените специални разузнавателни средства в апартамента на главния прокурор. На 28 юли 2000 г. Военна прокуратура открива в дома на главния прокурор Никола Филчев подслушвателни устройства. Новината е съобщена с факс до медиите. В нея се казва, че в апартамент от същия жилищен блок, обитаван от пенсионирания служител на СОТИ Пламен Арсов, е намерена т. нар. “базова станция”. Тя е връзката между подслушвателната техника, вградена в апартамента на Филчев, и централата на СОТИ в сградата на МВР. Подслушвателната централа е свързана с още четири апартамента, сред които този на депутатката от БСП Дора Янкова и на друг прокурор. \r\n \r\n \r\n2000 г. \r\nРажда се първото бебе в България, заченато по метода ин витро от замразен ембрион. \r\n \r\n \r\n1980 г. \r\nВ Москва са закрити XXII Олимпийски игри, бойкотирани от западните страни. В тях България участва с 289 спортисти, които печелят 8 златни, 16 сребърни и 17 бронзови медала и заемат 3. място в крайното класиране. \r\n \r\n \r\n1976 г. \r\nПолитбюро на ЦК на БКП приема решение \"За по-нататъшно подобряване на критиката в средствата за масова информация\". \r\n \r\n \r\n1952 г. \r\nЗакрити са ХV Олимпийски игри в Хелзинки, които са открити на 19 юли. По време на Олимпиадата България печели първия си олимпийски медал – бронзово отличие за боксьора Борис Георгиев. Страната ни заема 42. място в крайното класиране. \r\n \r\n \r\n1950 г. \r\nПолитбюро на ЦК на БКП решава да се дадат указания на административните власти \"да се поощрява с всички средства изселването в Турция на турското население и преди всичко от родопските гранични райони\", а оставащите в страната турци да бъдат изселени в Северна България, за да се гарантира сигурността на южната граница и се осигури събирането на тютюна. \r\n \r\n \r\n1948 г. \r\nПубликуван е указ за закриване на чуждите училища в България. \r\n \r\n \r\n1947 г. \r\nЗавършва посещението на правителствена делегация начело с Георги Димитров в Югославия, започнала на 27 юли. В Блед Димитров и Тито обсъждат договор за приятелство, сътрудничество и взаимопомощ между двете страни, въпроси на стопанското сътрудничество, транспорта, двувластните имоти и някои митнически облекчения. В центъра на вниманието е и македонският въпрос – постигната е договореност за \"културно сближаване\" на населението в Пиринския край с НРМ чрез създаване на \"македонски театър\", \"македонски книжарници\" и изучаване в училище на \"македонски език и история\". Решено е да не се води пропаганда за незабавно присъединяване на Пиринска Македония към МНР, а този акт да се обвърже с подписването на съюзен договор и връщането на Западните покрайнини на България. \r\n \r\n \r\n1934 г. \r\nЗапочва общинска реформа. След преврата на 19 май 1934 г. всички общински съвети са разпуснати и е издадена Временна наредба за управлението на общините. Решенията на техните постоянни присъствия подлежат на утвърждаване от органите на изпълнителната власт. Общините са лишени от автономия и са превърнати в най-малките административни поделения на държавата, окрупняват се и броят им е намален повече от три пъти (около 800). \r\n \r\n \r\n1921 г. \r\nНа 3 и 4 август в София е проведен конгрес на \"добрия печат\" за българите католици от източен и западен обред и е основан комитет \"Добър печат\", който от 8 май 1924 г. започва да издава католическия в. \"Истина\". \r\n \r\n \r\n1909 г. \r\nЗапочва учредителният конгрес на Българската народнофедеративна партия от дейци на левицата във ВМОРО (серчани) на базата на манифеста от 18 юли и на проектопрограмата от 14 август 1908 г. Българска народна федеративна партия е политическа формация, основана в Солун след Младотурската революция от 1908 г. Създадена е по инициатива на дейци от македоно-одринското движение, групирани около Яне Сандански (Серската група). Учредителният й конгрес се провежда в периода 3-10 август 1908 г. в присъствието на 33 делегати от Серско, Солунско и Струмишко. Оформят се две крила. Едното доминира в Централното бюро: Димитър Влахов, Лазар Томов, Христо Янков и др. (леви социалисти). Печатният му орган е в. \"Народна воля\"(1909-1910 г.). Другото е начело с Яне Сандански и Христо Чернопеев. През януари 1910 г. Централното бюро изключва второто крило. Конгресът приема основните документи на партията – програма, устав и няколко резолюции. Партията издига като своя платформа решаването на македонския въпрос в пределите на една източна федерация. Настъпилите разногласия в редовете й предизвиква свикването на извънреден конгрес през април 1910 г., на който се избира ново ръководство, без да се правят съществени промени в програмата й. Разтурена е от младотурското правителство през август 1910 г. \r\n \r\n \r\n1903 г. \r\nУстановена е Крушовската Република. Тя представлява революционна власт, установена в Крушово и кулминационната й точка е Илинденско-Преображенското въстание от 1903 г. За неин председател е избран Н. Карев. В Крушовската Република са въплътени революционно-демократичните и интернационалистически принципи на Г. Делчев и неговите най-близки сподвижници. В установената в града революционна власт са представени всички народности и религиозни групи. В шестчленното ръководство влизат по двама представители на българите, власите и турците. За председател на временното правителство е избран Вангел Дину. За краткия период на своето съществуване (10 дни) Крушовската Република се опитва да развие най-разнообразна дейност. Създаден е специален революционен съд, който произнася сурови присъди срещу предатели и шпиони, но спрямо мирното население той се отнася хуманно. \r\n \r\n \r\n1902 г. \r\nЗавършва десетият конгрес на македонската емиграция в София, започнал на 28 юли. Възникват два комитета: първият – на Стоян Михайловски и ген. Иван Цончев под влияние на Двореца, а вторият – на Христо Станишев и Тома Карайовов под влияние на Вътрешната организация. \r\n \r\n \r\n1868 г. \r\nАвстро-унгарските власти прехвърлят Любен Каравелов в затвора в Будапеща. \r\n \r\n \r\n1850 г. \r\nВ турската столица започва заседание на Висшия съдебен съвет и на административния съвет при Високата порта, на което се разглеждат докладите на извънредния султански пратеник във Видинския санджак Али Риза паша и жалбите на местното българско население. Предложено е да се създаде специална комисия, която да проучи подробно ситуацията и да предложи конкретен начин за решаване на спорните въпроси. \r\n \r\n \r\n \r\n На тази дата са родени: \r\n \r\n1898 г. \r\nРодена е Калина Малина (псевдоним на Райна Иванова Радева-Митова) – българска писателка, авторка на много произведения за деца и юноши. Съпруга на литературния критик Д. Б. Митов. Следва в Историко-филологическия факултет на СУ “Св. Климент Охридски\", но прекъсва поради липса на средства. През 1918 г. работи като учителка в Етрополе. Завършва Висшия педагогически институт в София през 1921 г. Сътрудничи на детските издания. Авторка е на разкази, на поетични книги и романи. През 1929 г. създава първия роман за деца в България – “Златно сърце”. Превежда художествена литература от френски и руски език. Умира на 4 януари 1979 г. \r\n \r\n \r\n1898 г. \r\nРоден е Крум Дрончилов – български географ и етнограф. Завършва география и етнография в Берлинския университет с докторат (1909-1914 г.). Преподавател е в СУ “СВ. Климент Охридски”. Член е на Българския археологически институт от 1924 г. Изследванията му са в областта на антропологичните и областно-географските проучвания: \"Материали за антропологията на българите. I. Македонските българи\" (1921 г.), \"Бурел. Антропогеографски изучавания\" (1923 г.), \"Предисторически черепи от България\" (1924 г.). Умира на 12 ноември 1925 г. \r\n \r\n \r\n На тази дата умират: \r\n \r\n \r\n1955 г. \r\nУмира Марин (Марио) Тодоров Жеков – български художник маринист, сценограф. Роден е на 16 септември 1898 г. в Стара Загора Учи в Държавното художествено-индустриално училище в София (1918-1919 г.). Член е на Дружеството на южнобългарските художници от 1920 г. Рисува предимно пейзажи, посветени на морето, планината и старите български градове. Пътува в чужбина, рисува пейзажи от Ривиерата, Цариград, Дубровник, Кавала. Негови творби са \"Старият кей\" (1937 г.), \"Пейзаж от Несебър\", \"Остров “Св. Анастасия\", \"Рибарски лодки\" (1941 г.), \"Пейзаж Бунарджика\" и др. Прави сценографски проекти за постановки, които са реализирани на сцената на Пловдивския театър в периода 1927-1941 г. Такива са проектите за \"Майстори\" от Р. Стоянов (1928-1929 г.), \"Албена\" (1929-1930 г.) и \"Милионерът\" (1930-1931 г.) от Й. Йовков, \"Свекърва\" от А. Страшимиров (1931-1932 г.), \"Вражалец\" от Ст. Л. Костов (1932-1933 г.) и др. \r\n \r\n \r\n1927 г. \r\nУмира Стоян Николов Михайловски – български писател и поет сатирик. Роден е на 7 януари 1856 г. в Елена. Син е на Н. Михайловски и племенник на Иларион Макариополски. Завършва Галатасарайския лицей в Цариград (1872 г.) и правни науки в Екс (1879 г.). Той е съдия, публицист, учител и професор. Напуска университета в навечерието на Руско-турската освободителна война и се връща в България. Работи като адвокат в Свищов, Търново, София (до 1879 г.). Главен редактор е на в. “Народен глас” в Пловдив (1880 г.). Завършва образованието си във Франция (1883 г.). Преподава френски език и литературна история в СУ “Климент Охридски” (1892-1895 г.). Доцент е по всеобща литературна история (1895-1899 г.). Дописен член на БАН (от 1882 г.) и действителен член на БАН от 1898 г. Стоян Михайловски е народен представител в III ВНС (1886-1887 г.). Заради статията “Потайностите на българския дворец”, публикувана във в. “Ден” (1904 г.) е осъден и уволнен. По-важните му произведения са “Поема на злото” (1889 г.), “Novissima verba” (1889 г.), “Сатири” (1893 г.), “Философски и сатирически сонети” (1895 г.), “Книга за българския народ” (1896 г.), “Когато боговете се смеят” (драма, 1922 г.) и др. Много популярни са неговите басни. Автор е на известния български химн за св. св. Кирил и Методий “Върви, народе възродени!” (1892 г.), “Политически и философско-религиозни размишления” (1999 г.). \r\n \r\n \r\n За изготвянето на историческата справка на Агенция “Фокус” са използвани следните източници: \r\n \r\n \r\nЕнциклопедия “България” - Издателство на БАН, 1982 г.; \r\n \r\nЕнциклопедия “Британика” (2004 г.); \r\n \r\nБолшая Советская Энциклопедия (1970 г.); \r\n \r\nФамилна енциклопедия “Larousse”; \r\n \r\nИстория на Българите - Късно средновековие и Възраждане - Издателство “Знание” ЕООД, Книгоиздателска къща “Труд”, 2004 г.; \r\n \r\nИстория на Българите - От древността до края на XVI век - Издателство “Знание” ЕООД, Книгоиздателска къща “Труд”, 2003 г.; \r\n \r\nИстория на Българите - Българската дипломация от древността до наши дни - Издателство “Знание” ЕООД, Книгоиздателска къща “Труд”, 2003 г.;  \r\n \r\nИстория на България по дати - Книгоиздателска къща “Труд”, 2003 г.; \r\n \r\nБългарски традиционен календар - БАН, Издателство Вион, 2002 г.; \r\n \r\nИстория на Балканите XIV - XX век - Издателска къща “Хермес”, 2002 г.; \r\n \r\nБългарска военна история - БАН, 1989 г.; \r\n \r\nИстория на войните в дати - Издателска къща “Емас”, 2001 г.; \r\n \r\nИстория на Русия - Книгоиздателска къща “Труд”, 2002 г.; \r\n \r\nИстория на Османската империя - Издателство “Рива”, 1999 г.; \r\n \r\nБългарска енциклопедия, БАН, Книгоиздателска къща “Труд”, 2003 г.; \r\n \r\nNational Geographic Arhive; \r\n \r\nИсторически бюлетин – на “The New York Times”; \r\n \r\nИсторически бюлетин – на “The History Channel”; \r\n \r\nИсторически бюлетин – на “World of Quotes”; \r\n \r\nИсторически архив на Агенция “Фокус” - отдел “Архив и бази данни”;", "date": "2019.08.03", "title": "Денят 3 август в българската история"}
{"url": "http://www.focus-news.net/news/2019/08/03/2686390/blagoevgrad-s-traditsionen-sabor-kray-selo-popovi-livadi-shte-bade-otbelyazana-116-ta-godishnina-ot-ilindensko-preobrazhenskoto-vastanie.html", "text": "Община Гоце Делчев организира традиционния събор край село Попови ливади по повод 116-та годишнина от избухването на Илинденско-Преображенското въстание. Тази година съборът ще се проведе днес. Това каза за  Радио „Фокус“ – Пирин  Даниела Крантева, експерт по връзки с обществеността в Общината. \r\nПрограмата ще започне в 10.30 часа пред паметника на Гоце Делчев край село Попови ливади със заупокойна молитва за загиналите в Илинденско-Преображенското въстание и молебен за здраве, които ще отслужи Негово Високопреосвещенство Неврокопският митрополит Серафим. След това пред паметника на Гоце Делчев ще бъдат положени венци и цветя в знак на признателност и преклонение пред паметта на участниците във въстанието. \r\nВ 11.30 часа на голямата поляна край селото ще започне празничен концерт. В програмата ще участват оркестрите „Щуро маке“, „Импулси“, „Уникат“, „Ивелия“, „Фолк мания“, „Македонски ритми“, „Европа“ и оркестърът на Панчо Иванов. Тази година специални участници в празничната програма са Николина Чакърдъкова и Неврокопският танцов ансамбъл, Димитър Туджаров – Шкумбата и Неврокопският ансамбъл за народни песни и танци – Гоце Делчев. \r\nОрганизиран е транспорт от Гоце Делчев до Попови ливади. Автобусите ще тръгват от площад „Гоце Делчев” от 08.00 часа и ще се връщат обратно след 16.00 часа. \r\nЛивия НИНОВА", "date": "2019.08.03", "title": "Благоевград: С традиционен събор край село Попови ливади ще бъде отбелязана 116-та годишнина от Илинденско-Преображенското въстание"}
{"url": "http://www.focus-news.net/news/2019/08/03/2686387/blagoevgrad-obshtinata-zapochva-tretirane-sreshtu-komari-i-muhi.html", "text": "Започва обработване на тревните площи и терените около водните басейни в Благоевград срещу комари и мухи. Това съобщиха от пресцентъра на  Общината . Третирането ще се извърши посредством пръскане на специални препарати в нощните часове днес и 4  август (събота и неделя), при подходящи метеорологични условия. \r\nВ парковете „Бачиново“ и „Ловен дом“ е предвидено опушване срещу комари.  \r\nИ двата метода са абсолютно безопасни за хората, а препаратите, които ще бъдат използвани са одобрени от Министерство на здравеопазването.  \r\nДнес и утре се извършва и дезинфекция на съдовете за битови отпадъци.Те ще бъдат измити със специални препарати, терените около контейнерите също ще бъдат почистени.  \r\nДейността се извършва всяка година през летните месеци, за да бъдат премахнати неприятните миризми.", "date": "2019.08.03", "title": "Благоевград: Общината започва третиране срещу комари и мухи"}
{"url": "http://www.focus-news.net/news/2019/08/03/2686389/varna-20-to-yubileyno-izdanie-na-narodniya-sabor-germeto-shte-se-provede-kray-dolni-chiflik.html", "text": "20-то юбилейно издание на народния събор „Гермето“ предстои да се проведе край Долни чифлик. Това съобщиха за  Радио „Фокус“ – Варна  от читалището – организатор „Христо Ботев – 1928“ в село Голица. Откриването ще е в 9.45 часа в едноименната местност. Очаква се в събора, който ще продължи да се продължи през целия ден, да се включат състави от цяла България. Традиционно, събитието се провежда всяка година в първата събота на месец август. Участват български и чуждестранни изпълнители на народни инструменти (кавал, гайда, тамбура, гъдулка), както и народни певци, изпълняващи необработен, автентичен фолклор от ваяшката и други етнографски групи в България. \r\nДиана СТОЕВА", "date": "2019.08.03", "title": "Варна: 20-то юбилейно издание на народния събор „Гермето“ ще се проведе край Долни чифлик"}
{"url": "http://www.focus-news.net/news/2019/08/03/2686375/tass-beliyat-dom-ne-schita-che-napuskaneto-na-drsmo-shte-dovede-do-nadprevara-vav-vaorazhavaneto.html", "text": "САЩ възлагат отговорността за решението си да се оттеглят от Договора за премахване на ракетите със среден и по-малък обсег (ДРСМО) на Русия, но те не вярват, че резултатът от тази стъпка ще бъде нова надпревара във въоръжаването. Това мнение беше изразено в петък в интервю за Fox News от заместник-прессекретаря на Белия дом Хоган Гидли, цитиран от  TACC .  \r\n„Това беше споразумение от времето на студената война и, както отбеляза държавният секретар Майкъл Помпео, всички проблеми се крият в действията на Русия“, каза той. „Те имаха шанс да направят крачка напред, да работят в рамките на това споразумение и да ни позволят проверки, но те не го направиха и нашите съюзници ни подкрепиха в решението да се оттеглим от този договор.\" \r\nНа въпроса дали това ще доведе до нова надпревара във въоръжаването, заместник говорителят на Белия дом отговори отрицателно. \"Не мисля така\", каза той. \"Президентът Тръмп има добри отношения с  Владимир Путин, но случилото се е пореден пример за факта, че администрацията на президента Тръмп демонстрира строг подход към Русия\". \r\n \r\n  Юлиян Марков", "date": "2019.08.03", "title": "ТАСС: Белият дом не счита че напускането на ДРСМО ще доведе до надпревара във въоръжаването"}
{"url": "http://www.focus-news.net/news/2019/08/03/2686392/za-treta-godina-vav-varna-se-provezhda-pluvniyat-forum-1000-h-1000.html", "text": "За трета поредна година в морето при Южния плаж във Варна ще се проведе плувният форум 1000 х 1000. Сборният пункт е в 8.00 днес, а записването на участниците продължава до 10.00 часа, когато ще бъде даден стартът. Това каза в интервю за  Радио „Фокус“ – Варна  Вили Цеков от Водноспасителната служба при БЧК и главен съдия на Маратона „Галата - Варна“. Амбицията на организаторите е 1000 души да преплуват свободно 1000 метра в морето, като с всяка година броят на желаещите прогресивно се увеличава. Целта е масовото преплуване да стане традиционно. То няма състезателен характер. „Това е плувно мероприятие, което обхваща всички, желаещи да преплуват някаква дистанция в морето, но нямат необходимата плувна подготовка да участват в истинския маратон, който е с дължина на трасето над 4.5 километра“, обясни той. Предвидени са и съпътстващи събития, сред които представления, томбола, връчване на наградите на участниците. Участват хора от всички възрастови категории, посочи още Вили Цеков. В него могат да се включат и деца под 12-годишна възраст, което не е разрешено за големия маратон „Галата - Варна“ на 4-ти август. Представителят на Водноспасителната служба обясни, че по време на форума 1000 х 1000 безопасността на участниците ще се гарантира от морски спасители. Осигурени са катери на Военноморските сили, както и бързи лодки и линейки.  \r\nДиана СТОЕВА", "date": "2019.08.03", "title": "За трета година във Варна се провежда плувният форум 1000 х 1000"}
{"url": "http://www.focus-news.net/news/2019/08/03/2686395/burgas-festivalat-metalhead-beer-fest-shte-predlozhi-na-posetitelite-vazmozhnostta-da-se-sreshtnat-otblizo-s-maystori-na-rachno-izraboteni-bizhuta.html", "text": "Фестивалът „Metalhead beer fest“ в Бургас ще предложи на посетителите възможността да се срещнат отблизо с майстори на ръчно изработени бижута. Това съобщиха от пресцентъра на  Община Бургас . Специален гост в арт зоната на бирения фест ще бъде един от най-популярните автори в тази сфера – Петър Арбов, който има своя марка бижута. Арбов е лидер в стиймпънк движението в България, а произведенията му съчетават нетрадиционни материи и линии с новаторски и интересен дизайн. През двата дни на „Metalhead beer fest“ посетителите ще могат да видят и закупят уникални бижута и сувенири, дело на известни творци от цялата страна. На щандове ще имат и от хитовите бижута на Eva Pendientes, гривните и пръстените от стари немски вилици на Forcella Fabbricа, както и шедьоврите от дърво и смола на артиста от Five seasons. Някои от авторите ще представят свои уъркшопове, в които всеки може да се включи. За децата са предвидени много занимателни игри, работилничка за слайм и още много изненади.", "date": "2019.08.03", "title": "Бургас: Фестивалът „Metalhead beer fest“ ще предложи на посетителите възможността да се срещнат отблизо с майстори на ръчно изработени бижута"}
{"url": "http://www.focus-news.net/news/2019/08/03/2686391/denyat-3-avgust-v-svetovnata-istoriya.html", "text": "През 1492 г. - евреите са прогонени от Испания. Същия ден Христофор Колумб започва първото си плаване в търсене на западния път към Индия. 1610 г. - английският мореплавател Хенри Хъдсън, търсейки нов проход от Атлантическия към Тихия океан, открива проток, кръстен по-късно на неговото име. 1692 г. - провежда се битката при Стеенкерк, водена между Франция и обединените холандски, немски и британски войски под командването на принц Уилям Ориндж. Французите, водени от маршал Франсоа Анри Монтморенси Бутвил, дук на Люксембург, побеждават в битката, която е част от Деветгодишната война. Сраженията се водят близо до селото Стеенкерк в Южна Нидерландия, на 50 км от Брюксел.  1778 г. - в Милано е открит знаменития оперен театър “Ла Скала”. Първата опера представена на сцената на “Ла Скала” е L'Europa Riconosciuta (“Преоткритата Европа”) на Антонио Салиери. 1911 г.- при военна операция за първи път са използвани самолети. От тях италиански войски пускат бомби над турските позиции в Триполи, Африка. 1914 г. - Германия обявява война на Франция, с което последната е привлечена в Първата световна война. 1926 г. - в Англия на улица Пикадили започва да работи първия светофар в Лондон. 1943 г. - по време на Втората световна война, след многочасови бомбардировки над германския град Хамбург е унищожена по-голямата част от града. Умират около 200 хиляди човека. 1988 г. - западногерманецът Матиас Руст, който каца с лекия си самолет близо до Червения площад през 1987 г. е освободен от затвора и екстрадиран от СССР. На 3 август са родени: Джеймс Хетфийлд – китарист и певец на американската рокгрупа “Металика”; Мартин Шийн (псевдоним на Рамон Естевес) – американски актьор и режисьор от испано-ирландкси произход; Клифърд Саймък – американски фантаст; Вилем Матезиус – чешки лингвист; На тази дата умират: Александър Солженицин, руски писател и историк; Константин Константинович Рокосовски – руски военачалник; Габриел Сидони Колет – френска писателка; Торщайн Бунде Велбен - американски икономист институционалист; Джозеф Конард (псевдоним на Йозеф Теодор Конрад Коженьовски) – английски писател от полски произход. \r\n \r\n \r\n2017 г.  \r\nИранският президент Хасан Рухани е избран за своя втори мандат начело на страната. \r\n \r\n \r\n \r\n2016 г. \r\nСеверна Корея изтрелва две балистични ракети. Една от ракетите се взривява при изтрелването, а другата пада в Японско море. \r\n \r\n \r\n2015 г. \r\nСирийски изтребител се разбива в пазар в сирийския град Ариха. \r\n \r\n \r\n2014 г. \r\nСилно земетресение с магнитуд 6,1 по Рихтер в китайската провинция Юнан взима 400 човешки жертви и ранява още 2000, като предизвиква голямо свличане на земни маси върху планинска река, от което се е образува езеро. \r\n \r\n \r\n2013 г. \r\nНовият президент на Иран Хасан Рухани встъпва официално в длъжност. \r\n \r\n \r\n2012 г. \r\nЕдна от най-големите компании на американската фондова борса Knight Capital Group търпи загуба от 440 милиона долара заради срив на системата. \r\n \r\n \r\n2011 г. \r\nВ Египет започна съдебния процес над бившия президент Хосни Мубарак. \r\n \r\n \r\n2011 г. \r\nФранция разрешава екстрадирането на бившия диктатор на Панама Мануел Нориега в родината му. \r\n \r\n \r\n \r\n \r\n2004 г. \r\nОт военновъздушната база Кейп Канаверал, САЩ, е изстрелян към Меркурий космическият апарат МЕСИНДЖЪР на НАСА. \r\n \r\n \r\n \r\n2004 г. \r\nПиедесталът на Статуята на свободата в Ню Йорк е открит за посещения след затварянето му при Атентатите от 11 септември 2001 г. \r\n \r\n \r\n2000 г. \r\nЧилийският Върховен съд отнема съдебния имунитет на генерал Аугусто Пиночет. \r\n \r\n \r\n1997 г. \r\nПрезидент на Иран става Мохамед Хатами. \r\n \r\n \r\n1989 г. \r\nВ Отава се състои първата в Канада операция по трансплантиране на сърце. \r\n \r\n \r\n1988 г. \r\nЗападногерманецът Матиас Руст, който каца с лекия си самолет близо до Червения площад през 1987 г. е освободен от затвора и екстрадиран от СССР. \r\nНа 28 май 1987 г. Матиас Руст се приземява на Червения площад със самолета си Чесна. Германският пилот е още тийнейджър – на 19 години. Той изминава безпрепятствено 800 километра над територията на СССР. Лети на нищожна височина и системите за ПВО не могат да го засекат, докато не кацва пред Кремъл. Там е засечен от фотокамерите на чужди туристи. Властите считат инцидента за невероятна наглост. Секунди след кацането президентът Михаил Горбачов уволнява министъра на отбраната Соколов, началника на ПВО Колдунов и няколко десетки генерали и офицери. Oперативният дежурен полковник, отговорен за наблюдението над границата с Финландия, пресечена от Руст e осъден на няколко години затвор. Матиас Руст е осъден – на 4 години \"поправителни работи\", но само след година е освободен. \r\n \r\n \r\n1968 г. \r\nВ Братислава се провежда съвещание на ръководителите на петте източноевропейски комунистически партии (на България, ГДР, Полша, СССР и Унгария) и на Чехословакия, на която се опитват да се договорят за бъдещите си отношения. \r\n \r\n \r\n1961 г. \r\nВ Москва започва съвещание на първите секретари на централните комитети на комунистическите и работническите партии на участничките във Варшавския договор във връзка със сключването на мирен договор с Германия и положението в Западен Берлин. Съвещанието продължава до 5 август. \r\nВаршавският договор е сключен по време на Варшавското съвещание на 14 май 1955 г. между България, Албания, ГДР, Полша, Румъния, СССР, Унгария и Чехословакия. Той представлява договор за сътрудничество и взаимна помощ. Договорът е сключен за срок от 20 години, с автоматично продължаване за следващите 10 години при условие, че не е денонсиран една година преди изтичане на срока. Държавите участнички в договора се задължават в съответствие с Устава на ООН да се въздържат в международните отношения от заплаха със сила или използването й и да разрешават всички спорове с мирни средства. Висш ръководен орган на съюза е Политически консултативен комитет. Създадено е обединено командване на въоръжените сили и за негов главнокомандващ е назначен маршалът на СССР И. С. Конев. По-късно са създадени Комитет на министрите на отбраната, Комитет на министрите на външните работи и Обединен секретариат. \r\nНа 28 май 1955 г. българското Народното събрание ратифицира договора, според който държавите се задължават да си оказват взаимни консултации по важни международни въпроси и военна помощ при нападение върху някоя от тях. След предаване на ратификационните грамоти договорът влиза в сила на 5 юни 1955 г.  След 1962 г. Албания не участва в работата на органите на договора, шест години по-късно обявява й неговата денонсация.  \r\nНезависимо от високоотговорните декларации в документите на съюза неговите въоръжени сили неведнъж постигат целите си с насилствени методи. През 1956 г. Съветския съюз с въоръжена намеса във вътрешните работи на Унгария ликвидира въоръжения бунт на унгарския народ срещу комунизма. През 1968 г. страните членки на Варшавския договор, без Румъния, изпращат войски в Чехословакия, за да спрат започналия демократичен процес и създаване на условия за демократично развитие на чехословашкото общество. По време на своето съществуване Варшавският договор и неговите обединени въоръжени сили се използват за поддържане на напрежението между Източна и Западна Европа. На 1 юли 1991 г. договорът е прекратен. \r\n \r\n \r\n1960 г. \r\nНигерия получава независимост от Франция. Колониалната история и развитието на страната се движат паралелно с тези на останалите френски западноафрикански владения. Франция управлява африканските си територии посредством губернатор в Дакар, Сенегал. Освен налагането на френско гражданство на жителите на страната, френската конституция от 1946 г. въвежда децентрализация на властта и ограничено участие в политическия живот на местните съвети. По-нататъшно преразглеждане на организацията на отвъдморските територии се появява с Отвъдморския Реформационен Акт от 23 юли 1956 г., последван от реорганизационни мерки, предприети от френския парламент в началото на 1957 г. Освен премахването на неравенството при гласуването, новите закони съдействат за създаване на органи, осигуряващи в голяма степен самоуправление. След установяването на Петата Френска Република, Нигерия става автономна държава в рамките на Френската Общност, а на 3 август 1960 г. придобива пълна независимост. През първите 14 години от самостоятелното си съществуване като държава Нигерия е управлявана от еднопартиен цивилен режим под президентството на Хамани Диори. \r\n \r\n \r\n1958 г. \r\nАмериканската подводница \"Наутилус\" за пръв път достига под вода Северния полюс. \r\n \r\n \r\n1957 г. \r\nТанку Абдул Раман е избран начело на Малайзия, за период от пет години. Изборът е направен в столицата Куала Лампур, а Раман довежда страната до независимост един месец по-късно.  “Танку” (принцът) има владетелско потекло – брат е на султана на Кеда, - но въпреки това е считан за избраник на народа. Образованието си получава в две британски училища, а висшето си образование завършва в Кембридж през 1925 г. Скоро след Втората световна война се връща във Великобритания, за да следва право. След завръщането си в Малайзия през 1949 г. обстановката в страната е белязана от стремежа към независимост, но и от комунистическия екстремизъм. Раман създава Обединената партия през 1952 г., подтикнат от желанието си да създаде толерантност между малайци, китайци и индийци. Партията печели с убедително мнозинство през 1955 г., когато Раман става министър-председател. Основните проблеми, които среща, са тероризмът и протестите на работническите синдикати. \r\n \r\n \r\n1957 г. \r\nСъветският съюз извършва изпитания на първата си междуконтинентална ракета Р - 7. \r\n \r\n \r\n1952 г. \r\nЗакрити са ХV Олимпийски игри в Хелзинки, които са открити на 19 юли. По време на Олимпиадата България печели първия си олимпийски медал – бронзово отличие за боксьора Борис Георгиев. Страната ни заема 42. място в крайното класиране. \r\n \r\n \r\n \r\n1943 г. \r\nПо време на Втората световна война, след многочасови бомбардировки над германския град Хамбург е унищожена по-голямата част от града. Умират около 200 хиляди човека. \r\n \r\n \r\n1940 г. \r\nЛитва е включена официално в територията на СССР. Литовската република има площ 65.3 хиляди кв. км. Население й е 3690 хиляди жители. Столицата й е Вилнюс. Литва е президентска република. През 1991 г. на референдум 90.5% от населението гласува за независима демократична Литва. На 6 септември 1991 г. Русия признава независимостта на Литва. \r\n \r\n \r\n1933 г. \r\nНа Лондонската международна икономическа конференция е сключена конвенция с участието на Афганистан, Латвия, Иран, Полша, Румъния, СССР и Естония. Лондонските конвенции за определяне на агресията са Международни конвенции, сключени на Лондонската международна икономическа конференция (3 – 5 август 1933 г.). По време на тази конференция са сключени три конвенции: 1. Конвенция с участието на Афганистан, Латвия, Иран, Полша, Румъния, СССР и Естония, сключена на 3 август. Към нея се присъединява и Финландия (1934 г.). 2. Конвенция между Румъния, СССР, Турция, Чехословакия и Югославия, сключена на 4 август 3. Конвенция между СССР и Литва, подписана на 5 август. Лондонските конвенции определят понятието \"агресор\", разработено от Комисията на Конференцията по разоръжаване (май 1933 г.). Те определят, че в международния конфликт за нападател ще бъде призната държавата, която извърши едно от следните действия: 1) Обяви война на друга държава; 2) Нахлуе с въоръжените си сили, без да обяви война, на територия на друга държава; 3) Нападне със сухопътните, морските или въздушните си сили, без да обяви война, територията, плавателните съдове или въздушните обекти на друга държава; 4) Приложи морска блокада на бреговете или пристанищата на друга държава; 5) Подкрепи въоръжени банди, които са организирани на нейна територия и нахлуват на територията на друга държава, или откаже да изпълни искането на държавата, подложена на нахлуване, да предприеме на своя територия всички зависещи от нея мерки за лишаване на споменатите банди от всякаква помощ или покровителство. Положенията на тези конвенции са използвани от ООН при разработване на определението на понятието \"агресия\", прието от Общото събрание на ООН през 1974 г. \r\n \r\n \r\n1927 г. \r\nЗапочва първата икуменическа църковна конференция в Лозана. Конференцията продължава до 21 август. Българска църковна делегация начело с митрополит Стефан Софийски, протопрезвитер проф. Стефан Цанков и проф. Николай Глубоковски участва в нея. Десет години по-късно в периода 3 – 18 август тя участва и във Втората икуменическа църковна конференция в Единбург. \r\n \r\n \r\n1926 г. \r\nВ Англия на улица Пикадили започва да работи първия светофар в Лондон. \r\n \r\n \r\n1914 г. \r\nГермания обявява война на Франция, с което последната е привлечена в Първата световна война. Първата световна война от 1914-1918 г. е война между две големи европейски групировки – Тройният съюз и Съглашението. Породена е от неравномерното им икономическо развитие в края на XIX и началото на ХХ в., което изтласква на преден план въпроса за преразпределение на колониите в света. Повод за войната става убийството на австро-унгарския престолонаследник в Сараево от членове на сръбска националистическа организация. В отговор на този акт Австро-Унгария изпраща ултиматум на Сърбия с неизпълними условия, вследствие на което войната между тях става неизбежна. Военните действия започват на 15 юли 1914 г. и в следващите дни в конфликта се намесват Германия – като съюзник на Австро-Унгария и Русия – на страната на Сърбия. Германия обявява война на Русия и Франция и навлиза със своите войски в пределите на неутрална Белгия. Последва и намесата на Англия на страната на Франция и Русия. В края на октомври 1914 г. австро-германският блок успява да привлече за свой съюзник Турция. Италия, която е член на Тройния съюз, проявява колебания и през пролетта на 1915 г. е привлечена на страната на Съглашението. От лятото на 1914 г. до лятото на 1915 г. войната се води с променлив успех и за двете групировки, като превес продължават да имат държавите от Тройния съюз. През 1916 г. настъпва равновесие на силите. С намесата на САЩ във войната (6 април 1917 г.) на страната на Съглашението настъпва обрат в хода на военните действия и през есента на 1918 г. държавите от Тройния съюз капитулират. \r\n \r\n \r\n1911 г. \r\nПри военна операция за първи път са използвани самолети. От тях италиански войски пускат бомби над турските позиции в Триполи, Африка. \r\n \r\n \r\n1868 г. \r\nАвстро-унгарските власти прехвърлят Любен Каравелов в затвора в Будапеща. \r\n \r\n \r\n1778 г. \r\nВ Милано е открит знаменития оперен театър “Ла Скала”. Първата опера представена на сцената на “Ла Скала” е L'Europa Riconosciuta (“Преоткритата Европа”) на Антонио Салиери. \r\n \r\n \r\n1692 г. \r\nПровежда се битката при Стеенкерк, водена между Франция и обединените холандски, немски и британски войски под командването на принц Уилям Ориндж. Французите, водени от маршал Франсоа Анри Монтморенси Бутвил, дук на Люксембург, побеждават в битката, която е част от Деветгодишната война. Сраженията се водят близо до селото Стеенкерк в Южна Нидерландия, на 50 км от Брюксел. Войната на Аугсбургската лига, известна още като Деветгодишната война, се води в Европа и Колониална Америка в периода от 1688 до 1697 г. Войната избухва с цел да бъде спряна френската експанзия по поречието на Рейн. Северноамериканските сражения се водят между френски и английски колониални сили, като в Съединените щати днес е известна като Войната на крал Уилям. \r\n \r\n \r\n1610 г. \r\nАнглийският мореплавател Хенри Хъдсън, търсейки нов проход от Атлантическия към Тихия океан, открива проток, кръстен по-късно на неговото име. В периода 1607-1611 г. Хенри Хъдсън прави 4 пътешествия в арктическите морета, организирани от лондонски и амстердамски търговци, които търсят възможности за заобиколяне на испанопортугалските владения. През 1607 г. прави опит да открие път към Тихия океан през Северния полюс, стига до 80°23’ с. ш. и открива по пътя си о-в Ян Майен. През 1608 г. се опитва безуспешно да намери проход между Шпицберген и Нова земя. През 1609 г. като служител на холандската Източноиндийска компания се отправя към Баренцево море, а оттам - към бреговете на Северна Америка, в търсене на северозападен проход, като изследва част от бреговете на континента. Открива устието на Хъдсън и навлиза на 250 км срещу течението й. През 1610 г. обхожда пролива между Лабрадор и Бафинова земя (по-късно наречен на негово име) и открива обширен залив (Хъдсънов залив). Зимува в южната му част (залив Джеймз). През 1611 г. по пътя на връщане екипажът на кораба вдига бунт. Хъдсън, синът му и 7 моряка са изоставени в лодка и изчезват безследно. \r\n \r\n \r\n1492 г. \r\nЕвреите са прогонени от Испания. По време на Средновековието евреите имат по-големи права в ислямските региони, отколкото в християнските, като Златната ера на съвместно съществуване се отбелязва в мюсюлманска Испания в периода от ок. 900 г. до ок. 1200 г., когато страната става център на най-богатата, влиятелна и голяма еврейска общност за времето си. Зараждането на по-радикални ислямски режими, като този на Алмохадите, слага край на тази ера към ХІІІ в., като прогонването от 3 август 1492 г. е в резултат на християнската Реконквиста. Голяма част от прогонените евреи намират убежище в Османската империя, която остава толерантна към тях през по-голямата част от съществуването си. \r\n \r\n \r\n1492 г. \r\nХристофор Колумб започва първото си плаване в търсене на западния път към Индия. Христофор Колумб е роден през 1451 г. в Генуа. През 1476-1484 г. живее в Лисабон и на португалските острови Мадейра и Порту Санту. Базирайки се на античното учение за сферообразната форма на Земята и на неверни изчисления на учени от ХV век, той съставя проект за западния, според неговото мнение най-кратък морски път от Европа до Индия. През 1485 г., след като португалският крал отхвърля неговия проект, Колумб се завръща в Кастилия, където с поддръжката на андалуски търговци и банкери организира правителствена океанска експедиция. Първата експедиция (1492-1493 г.) е извършена с екипаж от 90 души и корабите “Санта Мария”, “Пинта” и “Ниня”. Корабите потеглят на 3 август 1492 г. от Канарските острови, пресичат Атлантическия океан в субтропичния пояс и достигат до остров Сан Салвадор от Бахамския архипелаг. Там Колумб акостира на 12 октомври 1492 г. и това става официалната дата на откриването на Америка. От 14 до 24 октомври експедицията посещава редица острови от Бахамския архипелаг, а от 28 октомври до 5 декември открива и изследва участък от североизточното крайбрежие на остров Куба. На 6 декември Колумб и хората му достигат остров Хаити. През нощта на 25 декември флагманският кораб “Санта Мария” засяда на риф, но екипажът се спасява. Корабът “Ниня” завършва изследването на северните брегове на Хаити и на 15 март 1493 г. Колумб се завръща с него в Кастилия. С това се слага край на първата експедиция за откриване на Индия. \r\n \r\n На тази дата са родени: \r\n \r\n1963 г. \r\nРоден е Джеймс Хетфийлд – китарист и певец на американската рокгрупа “Металика”. Хетфийлд е фронтмен, вокалист и ритъм китарист на американската група, като същевременно е и неин съосновател, заедно с датския барабанист Ларс Улрих. \r\n \r\n1940 г. \r\nРоден е Мартин Шийн (псевдоним на Рамон Естевес) – американски актьор и режисьор от испано-ирландкси произход. Баща е на актьора Чарли Шийн. Работи в театъра (“Хамлет”) и телевизията. Постига успех в киното с “Дива банда” (1973 г.). Ролята на Кам Уилърд във филма “Апокалипсис сега” от 1977-1979 г. го прави световноизвестен. След това се снима рядко, предимно в поддържащи роли – “Уолстрийт” (1987 г.). Режисьор, съсценарист и изпълнител на главната роля във военната драма “Каданс” (1990 г.). Участва в филмите “Прислужницата” (1991 г.), “Оригинално намерение” (1991 г.), “Причина за вярване” (1993 г.), “Кралицата” (тв, 1993 г.), “Няма дявол” (1993 г.), “Гетисбърг” (1994 г.), “Почетно оръжие” (тв, 1994 г.), “Розуел” (тв, 1994 г.), “Бока” (1995 г.), “Американски президент” (1996 г.), “Война вкъщи” (1996 г.), “Вражески води” (тв, 1997 г.), “Писмо от осъдения на смърт” (1998 г.), “Девета улица” (1999 г.), “О” (2001 г.), “The Confidence Game” (2001 г.), “Хвани ме, ако можеш” (2002 г.), “Ние, народът” (2002 г.). \r\n \r\n1904 г. \r\nРоден е Клифърд Саймък – американски фантаст (“Заложници в рая”, “Отново и отново”, “Градът”). Първият му разказ излиза през 1931 г. Пише разкази за списания. През 1944 г. публикува романа си „Градът“, удостоен с наградата „International Fantasy Award“. Повестта „The Big Front Yard“, излязла през 1958 г. и получава награда Хюго. Печели награда Хюго за най-добър роман (1964 г.), за най-добра кратка история (1981 г.). Печели и награда Небюла за най-добра кратка история (1980 г.) и награда „Grand Master Nebula”(1977 г.). Умира на 25 април 1988 г. \r\n \r\n \r\n1882 г. \r\nРоден е Вилем Матезиус – чешки лингвист. Един от основателите и ръководител на Пражкия лингвистичен кръжок през 20-те години на ХХ в. Обосновава синхронния подход при изследване на езика, един от основоположниците на функционалната лингвистика. Създава т. нар. теория за актуалното членене на изречението. Автор е на трудове по обща лингвистика и английски език. Умира на 12 април 1945 г в Прага. \r\n \r\n1862 г. \r\nРоден е Освалд Кюлпе – германски философ, професор във Вюрцбург, Бон и Мюнхен. Неговото философско учение произхожда от Вунд и представлява един вид критичен реализъм. Автор е на книгите: “Основа на психологията” (1893 г.), “Философията на днешното време” (1902 г.), “Основите на естетиката” (1921 г.) и др. Умира на 30 декември 1915 г. в Мюнхен. \r\n \r\n1832 г. \r\nРоден е Иван Зайц – хърватски композитор, диригент и музикален педагог. Учи в Миланската консерватория при Л. Роси. В периода 1855-1862 г. е диригент и концертмайстор в градския театър и оркестъра в Риека. От 1862 г. до 1870 г. работи във Виена, а от 1870 г. – в Загреб. Диригент и ръководител е на музикалния отдел на Хърватския национален театър. Директор и преподавател в школата на Музикалното дружество. Автор е на около 1200 произведения, сред които 20 опери, 30 оперети, музика към спектакли, а също вокални творби (60 кантати, 250 хорови песни, църковни песни и др.). Най-известна му опера е \"Никола Шубич-Зринский\". Умира на 16 декември 1914 г. в Загреб. \r\n \r\n1770 г. \r\nРоден е Фридрих Вилхелм III – пруски крал от 1797 г. Присъединява се към четвъртата антифренска коалиция през 1806 г. По време на войната пруската армия е разбита и според Тилзитския мир от 1807 г. отстъпва на Франция 1/2 от територията на Прусия. В периода 1807-1814 г. е принуден да проведе редица буржоазни реформи. Участва с войски в похода на Наполеон срещу Русия през 1812 г. След победата на Русия обявява война на Франция през март 1813 г. По решение на Виенския конгрес (1814-1815 г.) получава Рейнската област, Вестфалия и голяма част от Саксония. Влиза в Свещения съюз. Участва с войски в потушаването на Полското въстание (1830-1831 г.). Умира на 7 юни 1840 г. в Берлин. \r\n \r\n \r\n На тази дата умират: \r\n \r\n2008 г. \r\nУмира Александър Солженицин, руски писател и историк, Нобелов лауреат. \r\nАлексаандър Исааевич Солженицин е роден на 11 декември 1918 г. в Кисловодск, Русия. Той е руски романист, драматург, историк и дисидент. \r\nБлагодарение на него обществеността извън Съветския съюз научава за системата на съветските лагери за принудителен труд. \r\nСтава лауреат на Нобеловата награда за литература през 1970 година, а през 1974 г. бива прокуден от родината си. \r\n \r\n \r\n1968 г. \r\nУмира Константин Константинович Рокосовски – руски военачалник, маршал на СССР (1944 г.) и на Полша (1949 г.). Роден е на 21 декември 1896 г. Член е на Комунистическата партия от 1919 г. По време на Първата световна война е младши унтерофицер. През октомври 1917 г. влиза в Червената гвардия. Участва в Гражданската война (1918-1920 г.) като командир на ескадрон. Завършва кавалерийските курсове (1925 г.) и курсовете за усъвършенстване на висшия команден състав към академията \"М. В. Фрунзе\" (1929 г.). По време на Втората световна война военни подразделения под негово ръководство воюват около Москва, при Сталинград и при Курск, вземат участие в Белоруската, Източнопруската, Източнопомеранската и Берлинската операции. На 24 юли 1945 г. командва Парада на победата в Москва. През октомври 1949 г. по молба на правителството на Полша и с разрешението на съветското правителство пристига в Полша, където е назначен за министър на националната отбрана и заместник-председател на Съвета на министрите на Полша. През 1956 г. се връща в СССР. Заместник-министър на отбраната на СССР (1956-1957 г.). Кандидат-член на ЦК на КПСС (1956-1968 г.). \r\n \r\n \r\n1954 г. \r\nУмира Габриел Сидони Колет – френска писателка, член на Академията “Гонкур” (1944 г.). Родена е на 28 януари 1873 г. През 1900 г. публикува автобиографичния роман “Клодин в училище”. Публикува над 50 романа, пиеси, статии. Авторка е на романите: “Диалози на животни” (1904 г.) “Развратената наивност” (1909 г.), “Скитницата” (1910 г.), “Обратната страна на мюзикхола” (1913 г.), “Шери” (1920 г.), “Краят на Шери” (1926 г.), “Другата” (1929 г.), “Дует” (1934. г). Пише новели, дневници и спомени: “Домът на Клодин” (1922 г.), “Рождени дни” (1928 г.), “Сидо” (1929 г.), “Вечерна звезда” (1946 г.), “Синият фенер” (1949 г.). Носителка е на ордена на Почетния легион (1953 г.). \r\n \r\n1929 г. \r\nУмира Торщайн Бунде Велбен - американски икономист институционалист, известен със своя анализ на скритото потребление. Велбен е роден на 30 юли 1857 г. в графство Манитов, щата Уинкънсин. Получава образование в Карлетън колидж и в Йейлския университет. Преподава икономика последователно в Чикаго, Станфорд, Мисури и Ню Йорк. Под влиянието на еволюционния подход на Дарвин към социалните науки Торщайн Велбен лансира мултидисциплинарната идея в икономиката, като я свързва с антропологията и социологията. \r\n \r\n \r\n1924 г. \r\nУмира Джозеф Конард (псевдоним на Йозеф Теодор Конрад Коженьовски) – английски писател от полски произход. Роден е на 3 декември 1857 г. в Бердичев, Украйна. Създава романите “Капризът на Олмейра” (1895 г.), “Лорд Джим” (1900 г.), “Сърцето на тъмнината” (1902 г.), “Ностромо” (1904 г.), “Очите на Запада” (1911 г.), “Случай” (1913 г.) и др. Пише разкази, повести и литературна критика. \r\n \r\n \r\n1857 г. \r\nУмира Йожен Сю (псевд. на Мари Жозеф) - френски писател. Роден е на 10 декември 1804 г. Работи като военен хирург (1823-1829 г.). Първите му литературни опити са очерци, памфлети (“Писма на човека муха до господин префекта на полицията”, 1826), водевили. През 1930 г. публикува “сатанинския” разказ “Кернок пиратът”. Автор е на романите: “Парижките потайности”(т. 1-10, 1842-1843 г.); “Скитникът евреин”(т. 1-10, 1844-1845 г.). През 1850 г. Сю е избран за депутат в законодателното събрание. През януари 1852 г. емигрира в Савоя, преследван от правителството заради романа “Тайните на народа” (1849-1857 г.). \r\n \r\n1780 г. \r\nУмира Абат Етиен Боно де Кондияк – френски философ от школата на сенсуалистите. Роден е на 30 септември 1715 г. в Гренобъл. В Париж поддържа близки връзки с Дидро, Русо и др. Най-важните му философски трудове са “Опит върху произхода на човешките познания”, “Трактат за чувствата”, в който допуска само чувстването като единствен източник на познанието. Автор е на съчинения в областта на икономиката, реториката, психологията и др. \r\n \r\n1546 г. \r\nУмира Етиен Доле – френски филолог и печатар. Роден е през 1509 г. в Орлеан. Заради смелите и дръзки политически схващания е обесен и изгорен в Париж. Автор е на \"Коментари по латински език\" и др. \r\n \r\n За изготвянето на историческата справка на Агенция “Фокус” са използвани следните източници: \r\n \r\n \r\n \r\nЕнциклопедия “България” - Издателство на БАН, 1982 г.; \r\n \r\nЕнциклопедия “Британика” (2004 г.); \r\n \r\nБолшая Советская Энциклопедия (1970 г.); \r\n \r\nФамилна енциклопедия “Larousse”; \r\n \r\nИстория на Българите - Късно средновековие и Възраждане - Издателство “Знание” ЕООД, Книгоиздателска къща “Труд”, 2004 г.; \r\n \r\nИстория на Българите - От древността до края на XVI век - Издателство “Знание” ЕООД, Книгоиздателска къща “Труд”, 2003 г.; \r\n \r\nИстория на Българите - Българската дипломация от древността до наши дни - Издателство “Знание” ЕООД, Книгоиздателска къща “Труд”, 2003 г.;  \r\n \r\nИстория на България по дати - Книгоиздателска къща “Труд”, 2003 г.; \r\n \r\nБългарски традиционен календар - БАН, Издателство Вион, 2002 г.; \r\n \r\nИстория на Балканите XIV - XX век - Издателска къща “Хермес”, 2002 г.; \r\n \r\nБългарска военна история - БАН, 1989 г.; \r\n \r\nИстория на войните в дати - Издателска къща “Емас”, 2001 г.; \r\n \r\nИстория на Русия - Книгоиздателска къща “Труд”, 2002 г.; \r\n \r\nИстория на Османската империя - Издателство “Рива”, 1999 г.; \r\n \r\nБългарска енциклопедия, БАН, Книгоиздателска къща “Труд”, 2003 г.; \r\n \r\nNational Geographic Arhive; \r\n \r\nИсторически бюлетин – на “The New York Times”; \r\n \r\nИсторически бюлетин – на “The History Channel”; \r\n \r\nИсторически бюлетин – на “World of Quotes”; \r\n \r\nИсторически архив на Агенция “Фокус” - отдел “Архив и бази данни”;", "date": "2019.08.03", "title": "Денят 3 август в световната история"}
{"url": "http://www.focus-news.net/news/2019/08/03/2686393/radio-svobodna-evropa-es-nominira-kristalina-georgieva-za-rakovoditel-na-mvf-no-pobedata-vse-oshte-ne-e-sigurna.html", "text": "Страните от ЕС избраха българката Кристалина Георгиева като своя номинация за ръководител на Международния валутен фонд, но нейното назначение все още не е сигурно, коментира англоезичната редакция на  радио „Свободна Европа“ .  \r\n65-годишната Георгиева спечели подкрепата на мнозинството от 28-те държави членки на ЕС на втори август след два кръга на гласуване, съобщиха от Съюза.  \r\n„За мен е чест да бъда номинирана като кандидат за позицията“, отбеляза тя от своя профил в социалната мрежа „Туитър“. Според агенция „Франс прес“ Георгиева е подкрепена от 56% от държавите в ЕС, които представляват 57% от населението на Съюза. Правилото за квалифицирано мнозинство обаче постановява, че победителят трябва да има подкрепата на поне 55% от страните, представляващи минимум 65 на сто от хората в блока, което значи, че петъчният вот може би няма да е последен.  \r\n \r\nГеоргиева, която е дясноцентрист, заемаше поста на главен изпълнителен директор на Световната банка от 2017 г., която е втората по важност позиция в институцията. През 2016 г. пък тя бе кандидат за генерален секретар на ООН, но впоследствие загуби от Антониу Гутериш. Нейната възраст също е проблем. Георгиева навършва 66 години на 13 август, а съществува правило, че кандидатът не трябва да е на повече от 65 навършени години при назначението си.  \r\nБългарският икономист е защитила докторска дисертация по икономически науки, учила е в London School of Economics и Технологичния институт в Масачузетс, САЩ, както и Harvard Business School. Освен английски знае отлично и руски език.  \r\n \r\nМеждународния валутен фонд приема номинации до 06 септември и ще избере окончателно новия си ръководител до 4 октомври.  \r\n : Цанко Цолов", "date": "2019.08.03", "title": "Радио „Свободна Европа“: ЕС номинира Кристалина Георгиева за ръководител на МВФ, но победата все още не е сигурна"}
{"url": "http://www.focus-news.net/news/2019/08/03/2686388/reuters-kitay-se-zakani-da-otvarne-na-novite-amerikanski-tarifi.html", "text": "Китай се закани да отвърне на новите тарифи, въведени срещу Пекин от американския президент Доналд Тръмп, засягащи 300 милиарден внос на азиатската държава в САЩ, предава  Reuters . Новият китайски представил в ООН Жън Джун обяви, че страната му ще предприеме „необходимите контрамерки“ за да защити своите права, като определи действията на Тръмп като „нерационален и безотговорен акт“.  \r\n„Китайската позиция е ясна, ако САЩ искат да преговаряме, ще преговаряме, но ако искат да се борим, ще се борим“, като Джун пред репортери в Ню Йорк, като сигнализира също така, че напрежението между Вашингтон и Пекин в търговската сфера може да засегне сътрудничеството на двете страни по отношение на Северна Корея.  \r\nТръмп наложи тарифите, слагайки край на едномесечно примирие в търговската война с Китай, тъй като според него азиатската държава не изпълнява поетите ангажименти по време на двустранните преговори, които делегации на двете страни водят с цел прекратяване на търговското съревнование.   \r\n : Цанко Цолов", "date": "2019.08.03", "title": "Reuters: Китай се закани да отвърне на новите американски тарифи"}
{"url": "http://www.focus-news.net/news/2019/08/03/2686394/nimh-zhalt-kod-za-vyatar-i-gramotevitsi-e-v-sila-za-10-oblasti-na-stranata-za-vyatar-v-8.html", "text": "Жълт код за вятър и гръмотевици е в сила за 10 области на страната, а само за вятър – в 8, сочи справка на сайта на НИМХ. Предупреждението за вятър с гръмотевици е валидно за областите Видин, Монтана, Враца, Русе, Търговище, Шумен, Разград, Силистра, Добрич и Варна. В тези области се очаква да има краткотрайни валежи от дъжд с гръмотевици. Има условия за градушки. Очакваните количества дъжд са 20-25 л/кв.м, на места до 30 л/кв.м. Ще духа вятър от запад-северозапад със средна скорост 14-19 м/с и пориви до 24 м/с. В Добрич и Варна се очаква силен вятър и по морето. Вятърът ще бъде от запад-северозапад 14-19 м/с(7-8 по Бофорт)) и с пориви до 24 м/с( 9 по Бофорт).  \r\nЖълт код само за вятър има в областите Плевен, Ловеч, София област, Пловдив, Пазарджик, Благоевград, Габрово и Велико Търново. В тези области ще духа северозападен вятър със средна скорост 14-19 м/с и пориви до 24 м/с.  \r\nЖълт код само за гръмотевици е обявен за област Бургас. В областта се очакват краткотрайни валежи от дъжд с гръмотевици. Има условия за градушки. Количествата дъжд ще са 20-25 л/кв.м, на места до 30 л/кв.м.", "date": "2019.08.03", "title": "НИМХ: Жълт код за вятър и гръмотевици е в сила за 10 области на страната, за вятър – в 8"}
{"url": "http://www.focus-news.net/news/2019/08/03/2686396/sofiya-vremenno-se-zabranyava-vlizaneto-na-patni-prevozni-sredstva-v-uchastak-po-ulkamenodelska.html", "text": "Временно се забранява влизането на пътни превозни средства в участък по ул.„Каменоделска“. Това съобщиха от пресцентъра на  Столична община . \r\nОт 00:00 ч. на днес до 24:00 ч. на 4 август 2019 г. ще бъде забранено влизането на пътни превозни средства в участък по ул.„Каменоделска“ между ул. „Козлодуй“ и ул. „Индустриална” в посока кв.„Орландовци“.  \r\nВ същото време се променят маршрутите на следните автобусни линии: № 4-тм, 20, 21/22, 79 и 309.  \r\nАвтобусна линия № 4-тм: \r\n- в посока автостанция Орландовци по действащия маршрут: Централна жп гара, обратен завой на кръстовище бул. „Княгиня Мария Луиза” - бул. „Христо Ботев”, бул. „Княгиня Мария Луиза”, по ул. „Козлодуй”, по ул. „Константин Стоилов”, площад „Сточна гара”, по ул. „Владайска река” по маршрута на автобусна линия № 86 до ул. „Резбарска”, по ул. „Първа българска армия”, по ул. „Малашевска” и по ул. „Каменоделска” и ул. „Кестен” до автостанция Орландовци; \r\n- в посока Централна жп гара: от автостанция Орландовци по ул. „Първа българска армия”, по ул. „Каменоделска”, по ул. „Грънчарска” (бул. „История славянобългарска”), по ул. „Заводска”, по ул. „Индустриална”, под жп надлеза и надясно по ул. „Козлодуй” по маршрута до Централна жп гара.  \r\nАвтобусни линии № 20 и 21/22: \r\n- в посока съответно село Локорско и Подгумер/Войняговци по действащия маршрут съответно от площад „Лъвов мост” и Централна жп гара през площад „Сточна гара”, наляво по ул. „Владайска река” по маршрута на автобусна линия № 86 до ул. „Резбарска”, по ул. „Първа българска армия” и по маршрутите; \r\n- в посока център: от ул. „Каменоделска” по ул. „Грънчарска” (бул. „История славянобългарска”), по ул. „Заводска”, по ул. „Индустриална”, под жп надлеза, по бул. „Константин Стоилов”, по бул. „Сливница” и по маршрутите.  \r\nАвтобусна линия № 79: \r\n- в посока дип Стинд 2: от бул. „Васил Левски” по ул. „Владайска река” по маршрута на автобусна линия № 86 до ул. „Резбарска”, по ул. „Първа българска армия”, по ул. „Малашевска”, ул. „Каменоделска”, надясно по ул. „Грънчарска” (бул. „История славянобългарска”) и по маршрутите; \r\n- в посока кв. Христо Ботев маршрутът не се променя.  \r\nАвтобусна линия № 309: \r\n- в посока бул. „Илиянци – подлеза” : от бул. „Сливница” по ул. „Владайска река” по маршрута на автобусна линия № 86 до ул. „Резбарска”, по ул. „Първа българска армия”, по ул. „Малашевска”, ул. „Каменоделска”, по ул. „Грънчарска” (бул. „История славянобългарска”) и по маршрутите; \r\n- в посока ж.к. „Люлин 1,2“ маршрутът не се променя.", "date": "2019.08.03", "title": "София: Временно се забранява влизането на пътни превозни средства в участък по ул.„Каменоделска“"}
{"url": "http://www.focus-news.net/news/2019/08/03/2686399/programata-kyustendilsko-lyato-prodalzhava-s-kontsert-na-desy-live-band.html", "text": "Програмата „Кюстендилско лято” продължава с концерт на „Desy Live Band”. Това съобщи за  Радио „Фокус” – Кюстендил  Дима Укалска, началник на отдел „Култура и духовно развитие” към Община Кюстендил. Концертът ще започне от 21.00 часа на Арката на площад „Велбъжд”. Десислава Андонова  е един от най-отличаващите се съвременни артисти на българската сцена, характерна с широката си бленда от стилове. В последния си проект тя събира 20 години опит и творчество. Към певицата тази вечер ще се присъединят и музикантите Георги Дончев – контрабас, Димитър Горчаков – пиано, Божидар Василев – тромбон и Васил Вутев – барабани. Входът е свободен. \r\n \r\nВенцеслав ИЛЧЕВ", "date": "2019.08.03", "title": "Програмата „Кюстендилско лято” продължава с концерт на „Desy Live Band”"}
{"url": "http://www.focus-news.net/news/2019/08/03/2686398/makfaks-severna-makedoniya-ubietsat-v-harvatiya-e-byagal-ot-politsiyata-shest-chas-sled-kato-izvarshil-shestornoto-ubiystvo.html", "text": "Шофьорът на такси, който уби шестима души в Хърватия, е бягал от полицията в продължение на шест часа след като извършил престъплението, предава македонската агенция  “Макфакс“ . След продължителното бягство той стига околностите на дом за сираци, където се самоубива.  \r\nНеговата майка живее в близост до мястото, на което мъжът е отнел живота си, а съседите коментираха, че той често я посещавал около веднъж месечно, с изключение на последните няколко седмици, когато той идвал почти всеки ден. По-рано стана ясно, че убитите са неговата бивша приятелка, нейният 10-годишен син и четирима души от нейното семейство. Убиецът е оставил живо само двумесечното бебе, на което е бил баща. Към момента се работи по версията за убийство от ревност.  \r\n : Цанко Цолов", "date": "2019.08.03", "title": "„Макфакс“ (Северна Македония): Убиецът в Хърватия е бягал от полицията шест час след като извършил шесторното убийство"}
{"url": "http://www.focus-news.net/news/2019/08/03/2686397/sliven-shte-se-provede-traditsionniyat-leten-sabor-karandila-pee.html", "text": "20-то юбилейно издание на Националния фолклорен събор-надпяване „Карандила пее“ ще се проведе от 09.30 часа. Това съобщиха от пресцентъра на  Община Сливен . \r\nСъборът е традиционен и е част от културния календар на Община Сливен. Всяка година той събира представители на пенсионерските клубове от цялата страна, които споделят своя певчески опит и популяризират хубавата българска музика. За всеки изпълнител са предвидени сувенир и диплом за участие. \r\nПроявата се организира от Община Сливен и „Съюз на пенсионерите 2004“ – Сливен.", "date": "2019.08.03", "title": "Сливен: Ще се проведе традиционният летен събор „Карандила пее“"}
{"url": "http://www.focus-news.net/news/2019/08/03/2686403/afp-edin-chovek-e-zaginal-sled-zemetresenieto-v-indoneziya.html", "text": "Най-малко един човек е загинал, а няколко други са с наранявания, след силното земетресение, което разтърси индонезийския остров Ява, съобщиха властите в събота, предава  AFP . \r\nТрусът бе с магнитуд от 6,9 по скалата на Рихтер и удари острова в петък вечерта. Заради земетресението бе издадено предупреждение за опасност от цунами, но то бе вдигнато няколко часа по-късно.  \r\nСпоред властите, 48-годишна жена се е поддала на паниката, поради което е получила сърдечен удар, който става причина за смъртта й. Други четирима души са ранени, а около хиляда са настанени във временни убежища. Повече от 100 сгради са понесли щети, а най-малко 34 къщи са разрушени.  \r\n : Цанко Цолов", "date": "2019.08.03", "title": "AFP: Един човек е загинал след земетресението в Индонезия"}
{"url": "http://www.focus-news.net/news/2019/08/03/2686400/stara-zagora-obshtinata-organizira-spetsialni-kontserti-za-lyubitelite-na-muzikata-na-novata-stsena-fontani-na-tsentralniya-ploshtad.html", "text": "Община Стара Загора организира специални концерти за любителите на музиката на новата сцена „Фонтани“ на централния площад. Това съобщиха от пресцентъра на  Общината . От 20.00 часа ще се проведе концерт под надслов „Под небето на Париж“ с участието на Надя Тончева - вокал и Любомир Толумбаджиев – цигулка, Петър Койчев – китара, Момчил Ангелов – китара, Христо Минчев – бас китара. \r\nНадя Тончева е изпълнител, пианист, аранжор, преподавател по поп и джаз пеене в Националното училище за музикални и сценични изкуства „Христина Морфова“. Солист и диригент на  музикалната емблема на Стара Загора Вокална група „Траяна“. През последните години активно присъства на българската  и европейска концертна и клубна  джазова сцена. Артистичен директор на „Джаз фест  Казанлък“, организатор на  Младежка джаз сцена и Конкурс за млади джаз изпълнители в Стара Загора. За своя принос към българската култура през 2016 година е отличена с почетен знак „Златен век” на Министерството на културата. Изключителен талант с диапазона на гласа  четири октави.  \r\nЛюбомир Толумбаджиев – цигулка, Петър Койчев – китара, Момчил Ангелов – китара,  Христо Минчев –бас китара – „Hot Club de Plovdiv“-  струнен квартет от Пловдив, ориентиран към корените на циганския джаз и автентичното джипси джазово звучене характерно за 30-те години на 20 век. Групата е сформирана през 2013 г., с много фестивални и клубни изяви в страната и чужбина. \r\nВ съботната вечер жителите и гостите на Стара Загора  ще се насладят на популярни френски шансони от репертоара на Едит Пиаф, нова френска музика на очарователната Заз, музика от репертоара на френския композитор  Джанго Райнхарт, в стил Джипси джаз стандарт популярен  през 30-те години на 20 век.   \r\nОт 20.00 часа на 7 август ще се проведе концерт под надслов „Музикални спомени“ с участието на Надя Тончева – вокал, Павел Цонев – пиано, Димитър Вакарелов – китара, Христо Минчев - бас китара и Кристиян Желев – барабани. \r\nМузикален коктейл от спомени обединява концертната програма на 7 август, сряда. Надя Тончева ще зареди августовската вечер с латино емоция и стил. Ще прозвучат мелодии от репертоара на Глория Естефан, Розана, Шер. С красота и финес, певицата и сборна формация от старозагорски и пловдивски  музиканти ще ни върнат назад в годините с песни на Лили Иванова, Мими Николова и много други обичани български изпълнители.", "date": "2019.08.03", "title": "Стара Загора: Общината организира специални концерти за любителите на музиката на новата сцена „Фонтани“ на централния площад"}
{"url": "http://www.focus-news.net/news/2019/08/03/2686401/sport-ruis-otkaza-revansha-sreshtu-dzhoshua-da-bade-vav-velikobritaniya.html", "text": "Бокс: Мексиканецът Анди Руис отказа да проведе реванш срещу британеца Антъни Джошуа на територията на Великобритания. При първата среща между двамата, състояла се на първи юни на стадиона в „Медисън скуеър гардън“, 29-годишният Джошуа претърпя първото поражение в кариерата си, губейки титлата на световен шампион в тежка категория. Неговият промоутър Еди Хърн заяви, че реваншът между двамата ще се проведе във Великобритания, но мексиканецът опроверга думите му. В кариерата си Джошуа има 23 мача, от които 22 победи, а 21 от тях са завършили с нокаут. Руис пък има 34 срещи, победител е в 33 от тях, а 22 са с нокаут.", "date": "2019.08.03", "title": "Спорт: Руис отказа реванша срещу Джошуа да бъде във Великобритания"}
{"url": "http://www.focus-news.net/news/2019/08/03/2686402/grupi-ot-burgas-silistra-tutrakan-i-varnensko-idvat-kray-dolni-chiflik-za-sabora-na-vayatsite.html", "text": "Групи за автентичен фолклор от Долни чифлик, но и от Бургаско, Силистренско, от община Суворово, от Варна, както и от община Тутракан се очаква да вземат участие в 20-то юбилейно издание на народния събор \"Гермето\". Това съобщиха за  Радио „Фокус“ – Варна  от читалището – организатор „Христо Ботев – 1928“ в село Голица, Община Долни чифлик. Откриването ще е в 9.45 часа в едноименната местност. Очаква се в събора, който ще продължи да се продължи през целия ден, да се включат състави от цяла България. Традиционно, събитието се провежда всяка година в първата събота на месец август. Участват български и чуждестранни изпълнители на народни инструменти (кавал, гайда, тамбура, гъдулка), както и народни певци, изпълняващи необработен, автентичен фолклор от ваяшката и други етнографски групи в България. На събора ще има и индивидуални изпълнители. През минали години е имало участници от Украйна, но този път такива не се очакват. Съборът е за ваяшки формации, но форматът вече е разширен за изпълнения от Добруджа и Странджанско, например. При лошо време, организаторите са предвидили преместване на сцената на закрито в частен комплекс наблизо. Една от целите на събора е да проучва, съхранява и популяризира автентичния български фолклор от ваяшката и други етнографски групи, както и да допринесе за откриването на млади таланти и за приемствеността между поколенията. Няма възрастови ограничения за участие във фолклорния празник. Участниците се разделят по възраст в групи и категории, а техните изпълнения ще бъдат оценявани от професионално жури. Предвидени са плакети, медали и грамоти за класиране във всеки раздел, както и грамоти за участие. И тази година традиционно ще бъдат раздадени награди за най-млад и най-възрастен участник, както и за участник или група с напълно автентична носия. \r\nДиана СТОЕВА", "date": "2019.08.03", "title": "Групи от Бургас, Силистра, Тутракан и Варненско идват край Долни чифлик за събора на ваяците"}
{"url": "http://www.focus-news.net/news/2019/08/03/2686407/burgas-dvizhenieto-po-pat-iii-908-varovnik-valchanovo-hanche-ot-km-22400-do-39300-e-ogranicheno-na-mps-nad-10-t-poradi-stesnyavane-na-patnoto-platno.html", "text": "Сухи и проходими са пътните настилки в областта. Това съобщиха за  Радио „Фокус“ – Бургас  от Областно пътно управление. Видимостта е отлична, няма затворени пътни участъци. Проходите са отворени за движение. До 21 декември са в сила две ограничения за моторни превозни средства над 10 т. поради стесняване на пътните платна. Първото важи по път III-908 Варовник – Вълчаново ханче от км 22+400 до 39+300, а второто – по път ІІІ-7306 Черница – Сунгурларе – Чубра. \r\nБезпроблемно се осъществява движението както по пътищата в областта, така и по основните пътни артерии на град Бургас. В централната градска част няма образувани колони от автомобили, преминаването се осъществява без забавяне. \r\nДеница ДИМИТРОВА", "date": "2019.08.03", "title": "Бургас: Движението по път III-908 Варовник – Вълчаново ханче от км 22+400 до 39+300 е ограничено на МПС над 10 т. поради стесняване на пътното платно"}
{"url": "http://www.focus-news.net/news/2019/08/03/2686404/sofiya-v-yuzhniya-park-i-gradskata-gradina-zapochva-initsiativata-zelenite-biblioteki.html", "text": "Първите за тази година „Зелени библиотеки“ в парковете на София започват днес на две места – в Южния парк и в Градската градина. Библиотеката на София Ви очаква от 10:00 ч. до 16:00 ч., за да прочетете хубава книга сред природата, да станете наш читател, като си вземете безплатна едногодишна читателска карта и да участвате в станалата традиционна инициатива „Споделени книги“ – „Вземи, прочети, върни“. Това съобщиха от пресцентъра на  Столична община . \r\nВ Южния парк ще чуете поезията на Георги Гаврилов, музиканта Карел Маринович и Боряна Богданова, която ще пее и ще чете поезия. Ще може да се възползвате от възможностите на мобилната библиотека – Библиобус, който разполага с над 1500 тома от най-новите и интересни книги художествена, научно-популярна и детска литература от съвременни и класически български и чуждестранни автори. Малчуганите може да участват в уъркшопа, организиран от Таня Гигова и театрална школа „ГлухАРТчета“.  \r\nВ Градската градина с нас ще бъдат поетесата Мирела Иванова, музикалното дуо Петър Чухов и Иван Христов и за децата – актрисата Жана Рашева, която ще представи любими детски книжки.  \r\nПродължава вече традиционната инициатива „Споделени книги“ – „Вземи, прочети, върни“. Посетителите ще могат да вземат интересна нова или да оставят вече прочетена книга на специално поставените места в парка.", "date": "2019.08.03", "title": "София: В Южния парк и Градската градина започва инициативата „Зелените библиотеки“"}
{"url": "http://www.focus-news.net/news/2019/08/03/2686406/reuters-severna-koreya-predlozhi-phenyan-kato-vazmozhno-myasto-za-futbolen-mach-s-yuzhna-koreya.html", "text": "Северна Корея предложи Пхенян като възможно място, където да се проведе мача от квалификациите за Световната купа между двете Кореи, който ще се играе през октомври, предава  Reuters . Ако това се случи, двете страни ще играят на севернокорейска територия за първи път от 30 години насам.  \r\nСеверна и Южна Корея формално все още се намират в състояние на война след конфликта от 1950-53 г., но в последните години спортът играе роля за намаляване на напрежението от двете страни на демилитаризираната зона на полуострова.  \r\n : Цанко Цолов", "date": "2019.08.03", "title": "Reuters: Северна Корея предложи Пхенян като възможно място за футболен мач с Южна Корея"}
{"url": "http://www.focus-news.net/news/2019/08/03/2686410/vasil-vasilev-direktor-na-dramatichno-kuklen-teatar-ivan-radoev-predstoi-ni-podgotovkata-na-101-iya-sezon-na-teatara.html", "text": "В момента ни предстои подготовката на 101-ия сезон. Това каза  в интервю за  Радио „Фокус“  Васил Василев, директор на Драматично-куклен театър \"Иван Радоев“. \"Стартираме с две международни участия. Едното е на 08 септември в гр. Вилнюс, Литва. Ще имаме изнесен гастрол на \"Вишнева градина“ от А.П. Чехов с режисьор Василий Сенин. С руския театър във Вилнюс имаме спогодба за обмен на идеи, представления. Вторият гастрол се организира от асоциацията за международен театър \"Седем плюс“ и ще бъде в Ниш в Драмско позорище- Ниш. Играем също на 08 септември. На 10 септември имаме участие с постановката \r\n\"Вишнева градина“ на фестивала ,,Белая вежа“ в гр. Брест, Беларус“, каза Васил Василев. Той допълни, че  това е един петдневен фестивал с двайсет и осем театрални събития от десет държави. \"В средата на месец октомври ни предстои премиера на \"Страшния съд“ от Йодон фон Хорват с режисьор Лилия Абаджиева и отново в средата на октомври една много интересна руска пиеса \"Серьожа е много тъп“ на Дмитрий Данаилов, един много интересен, провокативен съвременен руски текст, който излага съвременни проблеми“, каза още Васил Василев. \r\n \r\nВиолета КРЪСТЕВА  \r\n \r\n Пълния текст на интервюто четете по-късно в „Мнение”", "date": "2019.08.03", "title": "Васил Василев, директор на Драматично-куклен театър ,,Иван Радоев“: Предстои ни подготовката на 101-ия сезон на театъра"}
{"url": "http://www.focus-news.net/news/2019/08/03/2686408/burgas-vremenna-organizatsiya-na-dvizhenieto-shte-bade-vavedena-za-metalhead-beer-fest.html", "text": "„Metalhead beer fest“ идва с приятна смесица от крафт бира, вкусна храна, рок концерт и забавления за децата. Фестивалът ще се проведе днес и на 4 август, събота и неделя, в парк \"Минерални бани\" в квартал \"Ветрен\" в Бургас. Това съобщиха от пресцентъра на  Община Бургас . Входът е свободен. По време на празника автомобили в зоната за отдих няма да се допускат с изключение на превозните средства, които обслужват събитието. \r\nЗа провеждането на бирфеста се въвежда специална организация на движението в района на парк \"Минерални бани\". Спазването на наложените правила ще позволи безпроблемното придвижване и провеждане на събитието. \r\nАвтомобилите ще спират в крайните десни ленти по посока на движението по улица \"Александър Стамболийски\" (от главния път Бургас - Айтос до Туристически комплекс \"Акве Калиде\"), на кръговия пътен възел при ТК \"Акве Калиде\" и в близкия паркинг в дясно от кръговото движение. \r\nОрганизатори на събитието са местната пивоварна METALHEAD със съдействието и подкрепата на Община Бургас.", "date": "2019.08.03", "title": "Бургас: Временна организация на движението ще бъде въведена за „Metalhead beer fest“"}
{"url": "http://www.focus-news.net/news/2019/08/03/2686409/v-gradskata-hudozhestvena-galeriya-v-plovdiv-shte-bade-predstavena-izlozhbata-zaedno-otnovo-na-familiya-slabakovi.html", "text": "В Градската художествена галерия в Пловдив ще бъде представена изложбата „Заедно отново“ на семейство  Красимир, Мария и Стефан Слабакови. Това съобщиха за  Радио „Фокус“ – Пловдив  от галерията. Откриването на съвместната изложба ще бъде в 18.00 часа в постоянна експозиция „Мексиканско изкуство“. Художниците Красимир и Мария Слабакови и техния син Стефан следват своя индивидуален творчески път, а в дълги периоди от живота си някои от тях създават изкуство от двете страни на океана, но винаги пазят българската култура, привързаността си към родната страна и към семейството.  \r\nКрасимир Слабаков е завършил „Дърворезба“ в Националната художествена академия през 1982г. Член е на СБХ от 1987г. Участвал е в повече от 60 национални и регионални изложби. Представял е свои творби в съвместни художествени изложби в САЩ, където в продължение на 27 години е живял и работил. \r\nМария Слабакова завършва дизайн в НХА през 1982г. Членува в секция „Дизайн“ на СБХ. Участва в редица национални и международни изложби. \r\nСтефан Слабаков е завършил „Живопис“ и „Скулптура“ в New World School of Arts” в Маями, САЩ. Участва в редица съвместни изложби в САЩ и България. Автор е на две самостоятелни изложби в Пловдив (2008) и във Варна (2008). Той е художник на свободна практика от 2000г. \r\nИзложбата може да се види до 26 август на ул. „Артин Гидиков“№11 в Стария град.", "date": "2019.08.03", "title": "В Градската художествена галерия в Пловдив ще бъде представена изложбата „Заедно отново“ на фамилия Слабакови"}
{"url": "http://www.focus-news.net/news/2019/08/03/2686412/rts-sarbiya-v-pravoslaven-hram-v-kosovo-be-otsluzhena-katolicheska-liturgiya.html", "text": "В православният храм „Св. Никола“ в Ново Бърдо бе отслужена католическа меса без знанието на Сръпската православна църква, предава държавната медия  радио и телевизиje србиje . На официалната интернет страница на патриаршията бе съобщено, че албанския римокатолически епископ на Косово Дод Берши и барския архиепископ Зеф Гаши със свои следовници са провели католическа меса в руините на православния храм, разположен в подножието на крепостта край Ново Бърдо в източната част на Косово. Епархията подчерта, че е „дълбоко разочарована от духовната злоупотреба срещу културно наследство на СПЦ, в място, което е построено и поддържано от средновековни сръбски владетели“.  \r\nПреди три месеца бе съобщено, че Прищина иска да превърне православния храм в базилика, като част от реставрацията вече е завършена припомнят от сръбската телевизия.   \r\n : Цанко Цолов", "date": "2019.08.03", "title": "„РТС“ (Сърбия): В православен храм в Косово бе отслужена католическа литургия"}
{"url": "http://www.focus-news.net/news/2019/08/03/2686413/kyustendil-zapochva-dvadesetoto-izdanie-na-motosabora-osogovski-ezdachi.html", "text": "Започва двадесетото издание на мотосъбора „Осоговски ездачи”. Това съобщиха за  Радио „Фокус” – Кюстендил  организаторите на проявата . мото клуб „Осоговски ездачи”. Съборът, който ще продължи до 4 август, е започнал с водосвет за здраве в местността Памука, Осоговска планина. В 12.30 часа ще се състои обиколка на града. Програмата предвижда много състезания за атрактивно каране, за бавно каране, за най-шумен мотор и други. За всички присъстващи в съботната вечер ще пее Милена Славова. Националният рокерски събор събира на едно място стотици любители на моторите и високите скорости, както от страната така и от съседни държави. \r\n \r\nВенцеслав ИЛЧЕВ", "date": "2019.08.03", "title": "Кюстендил: Започва двадесетото издание на мотосъбора „Осоговски ездачи”"}
{"url": "http://www.focus-news.net/news/2019/08/03/2686411/burgas-edin-chovek-e-postradal-pri-paten-intsident-vazniknal-v-rayona-na-karnobat.html", "text": "Един човек е пострадал при пътен инцидент, възникнал в района на Карнобат, съобщиха за  Радио „Фокус“-Бургас  от  ОДМВР-Бургас . Инцидентът е възникнал между каруца с кон и лек автомобил след Карнобат, на 2 км. от разклона за с. Кликач, при който е пострадал водачът на превозното средство, теглено от животинска тяга и е настанен в болница. Общо три катастрофи са регистрирани през изминалото денонощие в Бургас, при другите два инцидента има двама леко пострадали. „Сигнал за запален контейнер е подаден през изминалото денонощие“ съобщиха от Община Бургас. \r\nДеница ДИМИТРОВА", "date": "2019.08.03", "title": "Бургас: Един човек е пострадал при пътен инцидент, възникнал в района на Карнобат"}
{"url": "http://www.focus-news.net/news/2019/08/03/2686417/api-dvizhenieto-ot-km-23-do-km-24-na-pat-ii-16-mezdra-sofiya-se-osashtestvyava-v-edna-lenta-poradi-padnali-kamani.html", "text": "Движението от км 23 до км 24 на път II-16 Мездра-София се осъществява в една лента поради паднали камъни, съобщиха от  Агенция „Пътна инфраструктура“ . Шофьорите да се движат с повишено внимание и съобразена скорост.", "date": "2019.08.03", "title": "АПИ: Движението от км 23 до км 24 на път II-16 Мездра-София се осъществява в една лента поради паднали камъни"}
{"url": "http://www.focus-news.net/news/2019/08/03/2686416/nimh-registriranoto-kolichestvoto-valezhi-v-stolitsata-vsledstvie-na-buryata-e-11-lkv-m.html", "text": "Регистрираното количеството валежи в столицата вследствие на бурята е 11 л/кв. м. Това съобщиха от  Националния институт по метеорология и хидрология  за  Агенция „Фокус“ . Снощи над София се разви буря с поройни дъждове и ураганен вятър. Заради на силния вятър в града има много паднали клони.", "date": "2019.08.03", "title": "НИМХ: Регистрираното количеството валежи в столицата вследствие на бурята е 11 л/кв. м."}
{"url": "http://www.focus-news.net/news/2019/08/03/2686415/pss-loshi-sa-usloviyata-za-turizam-v-planinite.html", "text": "Лоши са условията за туризъм в планините. Това съобщиха за  Агенция „Фокус“  от  Планинската спасителна служба (ПСС) към Българския червен кръст (БЧК) . Очакват се краткотрайни валежи с гръмотевици. По билата духа умерено силен вятър. Температурите са от 10 до 18 градуса. Работят седалкови лифтове 1, 2 и 4 на Пампорово, работи лифт „Ситняково“ на Боровец и седалковият лифт „Лалето“ на Витоша. \r\nИнформация за обстановката в планините може да намерите на  . \r\nТелефоните на ПСС са: 02/ 9632000 и 088 1470", "date": "2019.08.03", "title": "ПСС: Лоши са условията за туризъм в планините"}
{"url": "http://www.focus-news.net/news/2019/08/03/2686414/donald-tramp-rusiya-i-sasht-mogat-da-podpishat-novo-sporazumenie-za-ogranichavane-na-yadrenite-orazhiya.html", "text": "Русия и САЩ ще могат да постигнат ново споразумение за ограничаване и редуциране на ядрените оръжия, такова мнение изрази американският президент Доналд Тръмп пред репортери в Белия дом, предава  TAСС . \r\n„Ще го кажа така: ако можем да сключим ново споразумение с Русия, чиято цел е намаляване и съкращаване на ядреното оръжие, това ще бъде от полза за целия свят. И наистина вярвам, че това може да се случи“, отбеляза Тръмп в петък.  \r\nСпоред собствените му думи, президентът е заинтересован от възможни контакти с руския и китайски държавен глава съответно Владимир Путин и Си Дзинпин, целящи намаляване на ядреното въоръжение в света с участието на Пекин. „Обсъдил съм това с Путин. Обсъдил съм това и с Китай“, допълни Тръмп. „Китай бе доста въодушевен от тази идея, както Русия“, обясни още той.  \r\n : Цанко Цолов", "date": "2019.08.03", "title": "Доналд Тръмп: Русия и САЩ могат да подпишат ново споразумение за ограничаване на ядрените оръжия"}
{"url": "http://www.focus-news.net/news/2019/08/03/2686420/interfaksrusiya-sasht-i-talibanite-podnoviha-pregovorite-v-doha.html", "text": "Преговорите между представителите на САЩ и талибаните в Доха се възобновяват в събота, това съобщи по-рано през деня представителят на терористичната организация Забиула Муджахид, предава  “Интерфакс“ . \r\nСпоред специалният пълномощник на САЩ за Афганистан Залмей Халилзад, целта на американската делегация „е мирно споразумение, а не сделка за изтегляне на военните, мирно съглашение, което да обезпечи оттеглянето. Нашето присъствие в Афганистан е според договорени условия и ще се изтеглим, след като тези условия бъдат изпълнени“, допълни Халилзад.   \r\n : Цанко Цолов", "date": "2019.08.03", "title": "„Интерфакс“(Русия): САЩ и талибаните подновиха преговорите в Доха"}
{"url": "http://www.focus-news.net/news/2019/08/03/2686419/ministar-neno-dimov-balgariya-nyama-da-plashta-za-mrasniya-vazduh-na-tozi-etap.html", "text": "България няма да плаща за мръсния въздух на този етап. Това каза министърът на околната среда и водите Нено Димов в интервю за предаването „Събуди се“ по  Нова телевизия . „Още на първите ни срещи, които ще имаме след лятната ваканция с текущата комисия, ще покажем напредъка, който сме направили. От тази година влезе в сила система за ранно предупреждение и за контролиране на нивата на замърсяване. Тя би трябвало да ги контролира така, че да няма превишавания на серните окиси. В района бяха направени много инвестиции в тази посока. Тенденцията е добра, но е факт, че за периода, за който ни съдят е имало превишавания на нормите”, коментира Нено Димов решението на Европейската комисия да съди отново България за мръсния въздух край Гълъбово. Той добави, че е направил сравнение и между различните горива и видове печки, които се използват за отопление, тъй като те също замърсяват въздуха. „Ако гледаме не на обем, а на киловат час най-скъпо излиза да горите дърва на старата печка, а най-евтино излиза да горите добри въглища. 2 пъти е разликата на печка, която има екодизайн. С 40% по-евтино е, ако е имате нова печка при същото гориво“, поясни министърът. Нено Димов заяви, че най-сериозният проблем за справянето с мръсния въздух е манталитетът на хората и добави, че ще отнеме години, за да заменим старите автомобили с електромобили, за да допринесем за чистия въздух. „500 млн. ще бъдат инвестирани в общините за сертификация на транспорта през следващите две години“, каза той.", "date": "2019.08.03", "title": "Министър Нено Димов: България няма да плаща за мръсния въздух на този етап"}
{"url": "http://www.focus-news.net/news/2019/08/03/2686418/sport-elina-svitolina-ne-uspya-da-stigne-polufinalite-v-san-hose.html", "text": "Тенис: Поставената под номер една в схемата на турнира в Сан Хосе Елина Свитолина не успя да се класира за полуфиналите на състезанието. Украинската загуби с 1:2 сета от гръцката състезателка Мария Сакари. Поставената под номер седем в листата на състезанието се наложи с 1:6, 7:6, 6:3 и за място на финалите ще играе срещу китайката Джън Сайсай, която отстрани поставената под номер 4 в турнира Аманда Анисимова също с резултат 2:1 сета. Другата полуфинална среща е между Арина Сабаленка и Дона Векич.", "date": "2019.08.03", "title": "Спорт: Елина Свитолина не успя да стигне полуфиналите в Сан Хосе"}
{"url": "http://www.focus-news.net/news/2019/08/03/2686405/neno-dimov-za-ekokatastrofa-otnosno-afrikanskata-chuma-ne-bi-tryabvalo-da-govorim-v-momenta.html", "text": "За екокатастрофа не би трябвало да говорим в момента. Това каза министърът на околната среда и водите Нено Димов в интервю за предаването „Събуди се“ по  Нова телевизия .   \r\n„Да гарантираме да няма преминаване на водата, която се отделя при загробването на умъртвени прасета към подпочвени води“, поясни каква е основната отговорност на институциите Нено Димов. Той добави, че изгарянето на животните е по-добър вариант от загробването, но експертите трябва да дадат последно мнение. „Скоростта на решаването на проблема е гаранция за неразпространяването му. Надявам се гражданите ще разберат и да подпомогнат този процес“, коментира министърът. Той каза, че съществува европейска норма за намаляване на популацията в такива случаи, за да може да се минимизира възможността за пренасяне на заразата. „Очаква се и ловните стопанства, и горските стопанства, и ловните дружинки да се включат много активно. Министър Танева спомена, че вече има и финансов стимул“, обясни той, като добави, че това ще накара повече хора да се включат в умъртвяването.", "date": "2019.08.03", "title": "Нено Димов: За екокатастрофа относно африканската чума не би трябвало да говорим в момента"}
{"url": "http://www.focus-news.net/news/2019/08/03/2686421/burgas-vremenna-organizatsiya-na-dvizhenieto-shte-bade-vavedena-za-metalhead-beer-fest.html", "text": "„Metalhead beer fest“ идва с приятна смесица от крафт бира, вкусна храна, рок концерт и забавления за децата. Фестивалът ще се проведе на 3 и 4 август, събота и неделя, в парк \"Минерални бани\" в квартал \"Ветрен\" в Бургас. Това съобщиха от пресцентъра на  Община Бургас . Входът е свободен. По време на празника автомобили в зоната за отдих няма да се допускат с изключение на превозните средства, които обслужват събитието. \r\nЗа провеждането на бирфеста се въвежда специална организация на движението в района на парк \"Минерални бани\". Спазването на наложените правила ще позволи безпроблемното придвижване и провеждане на събитието. \r\nАвтомобилите ще спират в крайните десни ленти по посока на движението по улица \"Александър Стамболийски\" (от главния път Бургас - Айтос до Туристически комплекс \"Акве Калиде\"), на кръговия пътен възел при ТК \"Акве Калиде\" и в близкия паркинг в дясно от кръговото движение. \r\nОрганизатори на събитието са местната пивоварна METALHEAD със съдействието и подкрепата на Община Бургас.", "date": "2019.08.03", "title": "Бургас: Временна организация на движението ще бъде въведена за „Metalhead beer fest“"}
{"url": "http://www.focus-news.net/news/2019/08/03/2686427/boyko-chavdarov-chez-prez-minalata-godina-v-pleven-investirahme-3-mln-leva-kato-za-rekonstruktsiya-na-mrezhata.html", "text": "През миналата година в Плевен инвестирахме 3 млн. лева, като за реконструкция на мрежата и обновяване на съоръжения вложихме 2,5 млн. лева. За присъединяване на нови клиенти бяха вложени 500 хил. лв. За настоящата година ЧЕЗ Разпределение отново има амбициозна инвестиционна програма и според плановете ще инвестираме приблизително същата сума. Това каза в интервю за  Агенция „Фокус“  Бойко Чавдаров, регионален мениджър на ЧЕЗ Разпределение за област Плевен. „Реализацията на тази програма ще ни позволи да подобрим качеството на доставките за клиентите на ЧЕЗ в област Плевен. През 2018 г. извършихме реконструкция на подстанция Долна Митрополия за 326 000 лв. Основно перо в инвестиционната програма беше автоматизация на електропроводи в региона. Компанията вложи и 200 000 лв. в рехабилитация на кабели средно напрежение в Плевен, Кнежа, Червен бряг и Койнаре. Реконструкции на мрежи ниско напрежение за 300 000 лв. бяха извършени в Червен бряг и Пордим, както и в села от общините Плевен, Червен бряг, Никопол и Левски. ЧЕЗ Разпределение изгради нов трафопост в Червен бряг за 133 000 лв.“, допълни още Чавдаров. \r\nПрез настоящата година дружеството монтира 7800 дистанционно обслужвани електромери в Червен бряг за 700 000 лв. „Тези електромери осигуряват поглед в реално време върху мрежата и по-стриктният контрол помага за по-бърза реакция при нужда.  Тази година ЧЕЗ Разпределение ще извърши и модернизация на възлова станция „ТЕЦ Плевен“ за 200 000 лв. В рехабилитация на кабели в Плевен, Кнежа, Червен бряг и Койнаре ще бъдат инвестирани 415 000 лв. Реконструкция на мрежи ниско напрежение ще бъдат реализирани в Плевен, Червен бряг, Долна Митрополия и Гулянци за 253 000 лв. Автоматизацията на мрежата усилено продължава“, заяви Бойко Чавдаров. \r\n \r\n Пълния текст на интервюто четете по-късно в „Мнение”", "date": "2019.08.03", "title": "Бойко Чавдаров, ЧЕЗ: През миналата година в Плевен инвестирахме 3 млн. лева, като за реконструкция на мрежата"}
{"url": "http://www.focus-news.net/news/2019/08/03/2686422/api-vremenno-dvizhenieto-po-pat-iii-204-razgrad-popovo-se-osashtestvyava-v-edna-lenta-poradi-postavyane-na-kameri.html", "text": "Временно движението по път III- 204 Разград - Попово се осъществява в една лента поради поставяне на камери, съобщиха от  Агенция „Пътна инфраструктура“ . Шофьорите да се придвижват със съобразена скорост и повишено внимание.", "date": "2019.08.03", "title": "АПИ: Временно движението по път III- 204 Разград - Попово се осъществява в една лента поради поставяне на камери"}
{"url": "http://www.focus-news.net/news/2019/08/03/2686429/negovo-preosveshtenstvo-belogradchishki-episkop-polikarp-shte-oglavi-bogosluzheniyata-v-hram-sv-vmchk-dimitar-solunski-v-grad-godech-na-4-avgust.html", "text": "С благословението на Негово светейшество Българския патриарх и Софийски митрополит Неофит, Негово преосвещенство Белоградчишки епископ Поликарп - викарии на Софийския митрополит, ще оглави Архиерейска света Литургия и Молебен канон на Пресвета Богородицав в храм \"Св. вмчк Димитър Солунски\", град Годеч, Софийска епархия, предаде репортер на  Агенция „Фокус“ . Началото е от 9.30 часа.  \r\nНикола ПЕТКОВ", "date": "2019.08.03", "title": "Негово преосвещенство Белоградчишки епископ Поликарп ще оглави богослуженията в храм \"Св. вмчк Димитър Солунски\" в град Годеч на 4 август"}
{"url": "http://www.focus-news.net/news/2019/08/03/2686423/faktor-severna-makedoniya-ilinden-svarshi-zaev-i-mitskovski-izlizat-vav-vakantsiya.html", "text": "Македонският премиер Зоран Заев от събота е във ваканция, като е планирал посещение на Охрид, а след това и на Гърция заедно със семейството си. В петък той отбеляза  Илинден, а от събота започва да презарежда батериите, коментира македонското електронно издание  “Фактор“ . Същото важи и за лидера на ВМРО-ДПМНЕ Християн Мицковски, който след традиционното отбелязване на празника в село Ташмарунища замина на семейна ваканция в Хърватия. Министърът на отбраната Радмила Шекеринска пък е вече във ваканция още от 25 юли, като тя почива в Скандинавието.  \r\n : Цанко Цолов", "date": "2019.08.03", "title": "„Фактор“ (Северна Македония): Илинден свърши, Заев и Мицковски излизат във ваканция"}
{"url": "http://www.focus-news.net/news/2019/08/03/2686426/api-vremenno-e-ogranicheno-dvizhenieto-po-patya-rakovski-plovdiv-pri-paten-vazel-rogosh-poradi-ptp.html", "text": "Временно е ограничено движението по път II-56 Раковски-Пловдив при пътен възел \"Рогош\" поради ПТП. Това съобщиха от  Агенция \"Пътна инфраструктура\" (АПИ) . Има обходен маршрут през Пловдив и общинския път за Войводиново.", "date": "2019.08.03", "title": "АПИ: Временно е ограничено движението по пътя Раковски-Пловдив при пътен възел \"Рогош\" поради ПТП"}
{"url": "http://www.focus-news.net/news/2019/08/03/2686424/rekorden-broy-lodki-na-voennomorskite-sili-shte-badat-izpolzvani-za-osiguryavaneto-na-bezopasnostta-na-uchastnitsite-v-tazgodishnoto-izdanie-na-pluvniya-maraton-galata-varna.html", "text": "Рекорден брой лодки на Военноморските сили ще бъдат използвани за осигуряването на безопасността на участниците в тазгодишното издание на плувния маратон „Галата – Варна“ на 4-ти август. Това каза в интервю за Радио „Фокус“ – Варна Вили Цеков от Водноспасителната служба при БЧК и главен съдия на събитието.  \r\nВсички, желаещи да вземат участие в традиционното преплуване, трябва да се явят на 4 август в 6.30 часа на Морска гара – Варна. Необходимо е участниците да си носят подходящи чанти, сакове, торби за прибиране на личните вещи. Записването ще продължи от 6.30 точно до 8.30 часа В 8.30 часа записването окончателно се прекратява, а състезателите, явили се по-късно, няма да бъдат допуснати до участие.", "date": "2019.08.03", "title": "Рекорден брой лодки на Военноморските сили ще бъдат използвани за осигуряването на безопасността на участниците в тазгодишното издание на плувния маратон „Галата – Варна“"}
{"url": "http://www.focus-news.net/news/2019/08/03/2686431/plovdiv-petima-dushi-sa-postradali-pri-katastrofa-mezhdu-lek-avtomobil-i-mikrobus-na-patya-mezhdu-selata-skutare-i-voyvodinovo.html", "text": "Петима души са пострадали при катастрофа между лек автомобил и микробус на пътя между селата Скутаре и Войводиново. Това съобщи за  Радио \"Фокус\" - Пловдив  говорителят на Областната дирекция на МВР. Сигналът е от 8.45 часа тази сутрин. По първоначални данни, сблъсъкът е челен. До отработване на произшествието и изчакване на резултатите от медицинските прегледи движението в участъка е спряно. Полицейски екипи отклоняват автомобилите по обходни маршрути. \r\nТони МИХАЙЛОВ", "date": "2019.08.03", "title": "Пловдив: Петима души са пострадали при катастрофа между лек автомобил и микробус на пътя между селата Скутаре и Войводиново"}
{"url": "http://www.focus-news.net/news/2019/08/03/2686425/lovech-negovo-visokopreosveshtenstvo-lovchanskiyat-mitropolit-gavril-shte-oglavi-arhiereyska-sveta-liturgiya.html", "text": "Негово високопреосвещенство Ловчанският митрополит Гаврил ще оглави Архиерейска света Литургия тази събота в Ловеч, предаде репортер на  Агенция „Фокус“ . На днешния съботен ден, Негово високопреосвещенство Ловчански митрополит Гаврил ще оглави Архиерейска света Литургия. в храм „Св. Троица“, град Ловеч. Началото е от 9.00 часа.  \r\nНикола ПЕТКОВ", "date": "2019.08.03", "title": "Ловеч: Негово високопреосвещенство Ловчанският митрополит Гаврил ще оглави Архиерейска света Литургия"}
{"url": "http://www.focus-news.net/news/2019/08/03/2686432/krasimir-dimitrov-stolichna-obshtina-zaginal-e-edin-chovek-vsledstvie-na-snoshtnata-burya.html", "text": "Има инцидент с един загинал снощи след паднало дърво върху палатка в Долни Богров. Това каза Красимир Димитров, директор на Дирекция „Аварийна помощ и превенция“ към Столична община за обстановката в София след снощната буря за  Агенция „Фокус“ . Красимир Димитров заяви, че около 80 сигнала за паднали дървета са постъпили в Столична община след бурята в София. „Разделили сме си сигналите с пожарната. Нашите екипи са работили по 20 и в момента работят по 9 сигнала“, добави той. Димитров каза, че в момента работят 5 екипа на Дирекция „Аварийна помощ и превенция“, а през нощта са работили 2 екипа. „Имаме сигнали, по които се работи и в момента“, поясни той.", "date": "2019.08.03", "title": "Красимир Димитров, Столична община: Загинал е един човек вследствие на снощната буря"}
{"url": "http://www.focus-news.net/news/2019/08/03/2686434/sport-tsitsipas-pobedi-benoa-per-i-prodalzhava-napred-vav-vashington.html", "text": "Тенис: Гръцкият тенисист Стефанос Циципас победи французина Беноа Пер и продължава към полуфиналите на турнира във Вашингтон. След победата си Циципас ще се придвижи до пета позиция в световната ранглиста в понеделник. Това бе третият последователен мач на гръцкия тенисист, който бе временно спрян за да може той да смени обувките си, след като връзката му се скъса. Противник на Циципас ще бъде Ник Киргиос, който отстрани Норбърт Гомбос. Вторият финалист ще бъде определен след мача между Даниил Медведев и Петер Гойовчик.", "date": "2019.08.03", "title": "Спорт: Циципас победи Беноа Пер и продължава напред във Вашингтон"}
{"url": "http://www.focus-news.net/news/2019/08/03/2686433/smolyan-100-godishninata-ot-rozhdenieto-na-gaydarya-bay-dafo-trendafilov-shte-bade-otbelyazana-v-selo-gela.html", "text": "Национално гайдарско надсвирване ще се проведе в село Гела. Това съобщи за  Радио „Фокус“ – Смолян  кметът на Широка лъка Васил Седянков. Мащабното събитие, което събира гости от цялата страна и чужбина всяка година в първата събота на август, се провежда за 17-та поредна година, поясни той. „След гайдарското надсвирване, тази година ще има тържествен концерт, по повод 100-годишнината от рождението на бай Дафо Трендафилов – гайдар и един от доайените на гайдата в Родопите. Той е бил и преподавател в Националното училище за фолклорни изкуства в Широка лъка и един от първите членове на журито на гайдарското надсвирване. Организацията на концерта е на Иван Балабанов – ръководител на гайдарски състав „Капитан Петко войвода“, който живее в София, но е от Гела. Кметството и община Смолян помагат логистично за концерта. Имаме уверението, че ще участват много гайдари от областта“, посочи Седянков. Той допълни, че концертът ще бъде от 19:00 часа, след приключване на надсвирването и преди народното веселие и ще се проведе на старата сцена пред параклиса „Св. Илия“, а самото надсвирване ще бъде на новата сцена, който бе построена преди година. По думите на Седянков, се очакват доста гости за събора, а призивът към тях е, предвид очакваните валежи, хората да не се паркират на неудобни места и да не изоставят колите в участъка от Широка лъка до разклона за събора в село Гела. „Автомобилите може да се оставят от едната страна на пътя след читалището в селото в Горно Гела, за да не се създават тапи и неудобства за пътуващите. От 10 дни работим за подобряване на инфраструктурата, за поредна година общината отпусна средства, за да се чакълира пътя към събора и да бъде по-комфортно за водачите. Ще има три автобуса от Гела до мястото на събора, за да превозват хората, които не искат да се качват с колите си до Илинденските поляни. Движението ще бъде еднопосочно“, обясни кметът Седянков. Той допълни, че хотелите и къщите за гости в Гела, Широка лъка и съседните населени места Стойките, Девин, Чепеларе, Смолян са резервирани за гайдарското надсвирване. Той ще започне в 10:30 часа като записванията на участниците ще са на място и ще бъдат в три възрастови групи. Първа възрастова група – до 14 години, в която ще има изпълнение на свободна програма до 5 минути. Във групата от 15 до 20 години ще има задължително изпълнение на бавна и бърза мелодия до 6 минути, а в групата над 21 години – изпълнение на бавна и бърза мелодия до 7 минути. Председател на журито и тази година ще бъде проф. Милчо Василев – ректор на Пловдивската академия, а негови членове ще са Щильон Неделчев – преподавател в НУФИ, Тодор Кайков, който ръководи гайдари в Рудозем и Златоград и един от гайдарите на местния ансамбъл от Гела „Манол Радичев“, добави Васил Седянков. Съборът ще продължи и на следващия ден, 4 август с родови срещи на местните жители от Гела и с народно веселие, каза още той. \r\nНели ГЕРГЬОВСКА", "date": "2019.08.03", "title": "Смолян: 100-годишнината от рождението на гайдаря бай Дафо Трендафилов ще бъде отбелязана в село Гела"}
{"url": "http://www.focus-news.net/news/2019/08/03/2686435/mvr-37-dushi-sa-postradali-pri-katastrofi-v-stranata-prez-izminaloto-denonoshtie.html", "text": "37 души са пострадали при катастрофи в страната през изминалото денонощие. Това съобщиха от пресцентъра на  МВР . Общо в страната са станали 29 тежки пътнотранспортни произшествия. В София са регистрирани 33 леки катастрофи, при които няма загинали и ранени.", "date": "2019.08.03", "title": "МВР: 37 души са пострадали при катастрофи в страната през изминалото денонощие"}
{"url": "http://www.focus-news.net/news/2019/08/03/2686430/spetsializirana-operatsiya-po-liniya-protivodeystvie-na-narkorazprostranenieto-se-provede-vav-varna.html", "text": "Вчера, на територията на град Варна, е проведена полицейска операция по линия противодействие на наркоразпространението под ръководството на Окръжната прокуратура в града. Това съобщиха от пресцентъра на  ОДМВР-Варна . \r\nВ резултат от полицейските действия на криминалисти от ОД на МВР – Варна и Първо РУ, след извършена сделка, за срок до 24 часа, е задържан 26-годишен мъж, добре познат на органите на реда и осъждан. В дома на Й.И. са намерени и иззети 218 гр. ексази, 56 гр. амфетамин и 47 гр. марихуана, както и множество празни пакетчета. \r\nНа територията на Трето РУ на МВР във Варна е задържан С.С. (21 г.), неизвестен на МВР. В дома на мъжа в ж.к. „Победа” са намерени и иззети 110 гр. марихуана, 9 гр. кокаин, 3 гр. хашиш, мелничка и електронна везна. \r\nПо двата случая са образувани досъдебни производства. Работата по документиране и доказване на извършените престъпления продължава под надзора на прокурор от Окръжната прокуратура във Варна.", "date": "2019.08.03", "title": "Специализирана операция по линия противодействие на наркоразпространението се проведе във Варна"}
{"url": "http://www.focus-news.net/news/2019/08/03/2686441/dobrich-regionalna-biblioteka-dora-gabe-shte-predstavi-knigata-na-radostin-mirkov-karvavata-brazda-na-dobrudzha.html", "text": "Регионална библиотека „Дора Габе“ книгата на Радостин Мирков „Кървавата бразда на Добруджа. Румънските репресии над мирното население на Добруджа през 1916-1918 г.”, 10-то преработено и разширено издание. Това съобщи Галя Маринова, главен библиотекар в направление „Библиотечно-библиографско и информационно обслужване“ и експерт „Връзки с обществеността“, предаде кореспондентът на  Радио „Фокус” – Варна . По време на събитието гостите ще видят \r\nвидеоклипа „Откараните“, с реални кадри от Мемориалната градина „Неовършаният харман“ в с. Житен, автор Николай Мирчев. Проявата включва и награждаване на инж. Гено Генов, председател на Инициативния комитет за създаването на Мемориалната градина „Неовършаният харман“ в добруджанското село. Ще му бъде връчен Почетен плакет „Златна детелина“ от фондация „Вигория“ във връзка с десетгодишнината от откриването ѝ. Организатори на проявата са Община град Добрич, библиотеката и Фондация „Вигория”. Радостин Мирков е роден на 14 септември 1961 г. в гр. Балчик. През 1994 г. излиза първата му книга – стихосбирката „Балчик – моя съдба“. Издава общо 18 книги, от които стихосбирките „Вяра“, „Горчиво Сладко“, „Светиня“, „Орел от Възбог“, „Обич до безкрай“, „Орисница“, „Триптих на живота“ и др., и в проза – „Преселници“, „Майка Добруджа“, „Кървавата бразда на Добруджа“ и др. Член е на Съюза на независимите български писатели. Най-широка популярност добива книгата му „Кървавата бразда на Добруджа“. Тя е първата книга, появила се след политическите промени у нас през 1989 г., която разкрива на читателите си един малко известен (по политически конюнктури) исторически факт – заточаването на добруджанци, мирно население, от румънските власти през 1916-1918 г., чрез \r\nавтентични спомени на завърнали се от концентрационните лагери в румънска Молдова и на разкази на техни наследници. За своята краеведска дейност Радостин Мирков е удостоен с Почетна грамота на Съюза на краеведите в България през 2001 г., а през 2019 г. фондация „Вигория“ го награди с Почетна грамота „Златна детелина“ за гражданската смелост при написването и издаването на книгата „Кървавата бразда на Добруджа“ през 2000 г., която е преиздавана многократно през годините, поради големия интерес към нея; за всеотдайността, с която помага при организиране поставянето на паметни плочи в различни селища с имена на добруджанци, жертви на румънските репресии в периода 1916–1918 г.; за примера и посланията към младите поколения да поддържат родовата памет и краеведско отношение към родното \r\nогнище; за неговото високо родолюбие, отговорност пред обществото и подрастващите, и доброволния труд при организирането и провеждането в различни селища на събития, свързани с темата „откараните“. Книгата ще бъде представена на 8 август – четвъртък, от 17: 30 часа.  \r\nЖулиета НИКОЛОВА", "date": "2019.08.03", "title": "Добрич: Регионална библиотека „Дора Габе“ ще представи книгата на Радостин Мирков „Кървавата бразда на Добруджа“"}
{"url": "http://www.focus-news.net/news/2019/08/03/2686438/kyustendil-turistichesko-druzhestvo-rilski-ezera-organizira-praznik-na-hizha-skakavitsa.html", "text": "Туристическо дружество „Рилски езера” организира празник на хижа „Скакавица”. Това съобщи за  Радио „Фокус” – Кюстендил  Димитър Атанасов, председател на туристическото дружество. Празникът е двудневен – днес и утре. В програмата е предвиден въжен тролей за децата, а за вечерта е насрочен концерт на хор „Планинарска песен” и група „Блус Трафик”. За неделния ден е предвиден поход – хижа „Скакавица” – хижа „Рилски езера”- долината на река Джерман – хижа „Ловна”-хижа „Пионерска”. В празника ще се включат малки и големи любители на планината от цялата страна. Хижа „Скакавица“ е първата хижа в България, изградена през 1921 – 1922 година от туристи и членове на туристическото дружество в Дупница. \r\n \r\nВенцеслав ИЛЧЕВ", "date": "2019.08.03", "title": "Кюстендил: Туристическо дружество „Рилски езера” организира празник на хижа „Скакавица”"}
{"url": "http://www.focus-news.net/news/2019/08/03/2686440/konkursat-za-populyarna-pesen-burgas-i-moreto-shte-zapochne-v-2030-chasa-na-stsenata-na-letniya-teatar.html", "text": "Конкурсът за популярна песен „Бургас и морето\" ще огласи сцената на Летния театър в 20.30 часа. Това съобщиха от пресцентъра на  Община Бургас . Тази година за водещи са поканени трима популярни актьори, познати както от малкия екран, така и от театралната сцена. За доброто настроение на публиката ще се погрижат Моньо Монев, Албена Михова и Красимир Ранков. \r\nВ конкурсната част на музикалното събитие ще се състезават 12 песни. Всяка една от тях ще бъде оценена на живо, от жури и публика. \r\nОсвен конкурсната част, зрителите в Летния театър ще станат свидетели и на рецитал, посветен на поетесата Петя Дубарова. На сцената ще прозвучат едни от най-красивите български песни, сътворени по нейни стихове. Вечните хитове „Нощ над града\", „Сбогом, лято\", „Радостта като сълза\", „Лунапарк\", „Доброта\", „Настроение\" и др., ще бъдат изпълнени от цяла плеяда звезди на българската музика - Йорданка Христова, Ваня Костова, Роси Кирилова, Нели Рангелова, Петя Буюклиева, Кичка Бодурова, Росица Борджиева, дует „Ритон\", „Тоника Домини\" и др. \r\nБилети се продават на каса „Часовника\" и в мрежата на Евентим.", "date": "2019.08.03", "title": "Конкурсът за популярна песен „Бургас и морето\" ще започне в 20.30 часа на сцената на Летния театър"}
{"url": "http://www.focus-news.net/news/2019/08/03/2686436/boyko-chavdarov-chez-podobryavame-sigurnostta-na-elektrozahranvaneto-v-oblast-pleven-chrez-usilena-avtomatizatsiya-na-mrezhata.html", "text": "Автоматизираните съоръжения дават възможност за управление на мрежата от разстояние. Чрез тях се изключват само повредените участъци и се минимизира броят на засегнатите клиенти при евентуални аварии, като качеството на услугата многократно се повишава. В област Плевен през изминалата година монтирахме 62 бр. автоматизирани съоръжения, като през 2019 г. планираме да монтираме още 70 бр. Това каза в интервю за  Агенция „Фокус“  Бойко Чавдаров, регионален мениджър на ЧЕЗ Разпределение за област Плевен. „Неминуемо реализацията на инвестиционната програма изисква да се работи ударно, особено през този сезон, тъй като логично есенно-зимният сезон не позволява това. Налагат се временни изключвания на електрозахранването, докато се ремонтират или докато се изградят или въведат в експлоатация новите съоръжения. Няма как да се ремонтира мрежа под напрежение. Длъжни сме да защитим живота и здравето на служителите“, заяви още Бойко Чавдаров.  \r\n„Давам си сметка, че тези оперативни превключвания създават неудобства за домакинствата и за бизнеса, но е невъзможно да се работи за подобрения без съответните временни смущения. Всички проекти преследват една-единствена цел – по-добро качество на предлаганата услуга“, допълни Чавдаров. \r\n \r\n Пълния текст на интервюто четете по-късно в „Мнение”", "date": "2019.08.03", "title": "Бойко Чавдаров, ЧЕЗ: Подобряваме сигурността на електрозахранването в област Плевен чрез усилена автоматизация на мрежата"}
{"url": "http://www.focus-news.net/news/2019/08/03/2686439/makfaks-severna-makedoniya-loshoto-vreme-v-dalmatsiya-povredi-kashti-i-koli.html", "text": "Лошото време и бурният вятър нанесоха множество щети в региона на Сплит и Далматинското крайбрежие, съобщава македонската агенция  “Макфакс“ . Няколко дървета са били изкоренени от силните ветрове, а заради големите вълни в Адриатическо море има потънали лодки. Националният център за гражданска защита е получил около 130 сигнала за заседнали или намиращи се опасност лодки, и макар те да са правени най-вече от хора, намиращи се на морските съдове, няма пострадали или жертви. В Сплит вятърът е изкоренявал дървета, които са падали и блокирали някои пътища, докато други са повредили сериозно не малък брой автомобили. Някои сгради са останали без покрив, а най-много сигнали за помощ са дошли от Сплит, Солин и Кащела.  \r\n : Цанко Цолов", "date": "2019.08.03", "title": "„Макфакс“ (Северна Македония): Лошото време в Далмация повреди къщи и коли"}
{"url": "http://www.focus-news.net/news/2019/08/03/2686437/tass-novite-amerikanski-sanktsii-sreshtu-rusiya-vlizat-v-sila-ot-19-avgust.html", "text": "Новите американски санкции, които Държавният департамент на САЩ наложи срещу Русия по случая „Скрипал“, ще влязат в сила от 19 август, предава  ТАСС . Те ще действат за минимум една година. Това разкри ръководителят на пресцентъра на ведомството Mорган Ортега. \r\n„Санкциите ще влязат в сила след като бъдат публикувани във Федералния регистър, което ще се случи към 19-и август и ще траят поне 12 месеца. Те могат да бъдат вдигнати само след като изтече този срок, ако Русия докаже, че е изпълнила определени условия“, поясни още Ортега.  \r\n : Цанко Цолов", "date": "2019.08.03", "title": "ТАСС: Новите американски санкции срещу Русия влизат в сила от 19 август"}
{"url": "http://www.focus-news.net/news/2019/08/03/2686445/kyustendil-tantsovo-shou-na-r-club-shte-se-sastoi-v-grada.html", "text": "Танцово шоу на „R-CLUB” ще се състои в града. Това съобщи за Радио „Фокус” – Кюстендил Иван Андонов, председател на читалище  „Братство” – Кюстендил . Събитието е насрочено за 19.00 часа на открита сцена пред сградата на читалището. Организаторите на проявата имат намерение да осъществят една незабравима танцова вечер в китния Кюстендил. След програмата, изпъстрена с много танци от различни стилове в изпълнение на деца и юноши, могат всички присъстващи от публиката да станат и участници, като се включат в инициативата. С танцовото шоу читалище „Братство” продължава изградената традиция, да организира всяка събота вечер концерти на открита сцена. \r\n \r\nВенцеслав ИЛЧЕВ", "date": "2019.08.03", "title": "Кюстендил: Танцово шоу на „R-CLUB” ще се състои в града"}
{"url": "http://www.focus-news.net/news/2019/08/03/2686446/api-vazstanoveno-e-dvizhenieto-pri-23-km-na-patya-mezdra-sofiya.html", "text": "Възстановено е движението при км 23 на път II-16 Мездра-София. Това съобщиха от  Агенция \"Пътна инфраструктура\" (АПИ)  По-рано днес движението се осъществяваше в едната лента поради паднали камъни.", "date": "2019.08.03", "title": "АПИ: Възстановено е движението при 23 км на пътя Мездра-София"}
{"url": "http://www.focus-news.net/news/2019/08/03/2686443/bbc-nad-100-poleta-shte-badat-otmeneni-ot-letishte-hiytrou-v-ponedelnik-i-vtornik.html", "text": "Лондонското летище „Хийтроу“ ще отмени общо 172 полета в понеделник и вторник, след като един от профсъюзите обяви по-рано тази седмица, ще смята да започне стачка, предава  BBC . Според телевизията близо 90% от целия персонал на летището са заявили намерението си да прекратят работа заради провалените преговори, целящи подобряване условията на труд и увеличаване на заплащането.  \r\nЛетището все още не е обявило кои точно полети ще бъдат отменени, като от съоръжението предупредиха пътниците да проверяват често дали тяхното пътуване е сред засегнатите, ако това е така те могат да поискат обезщетение или да го насрочат за друга дата. Според „Хийтроу“, 91 авиокомпании ще бъдат засегнати ако персоналът на летището в размер на около 2,5 хил. души прекрати работа. \r\n : Цанко Цолов", "date": "2019.08.03", "title": "BBC: Над 100 полета ще бъдат отменени от летище „Хийтроу“ в понеделник и вторник"}
{"url": "http://www.focus-news.net/news/2019/08/03/2686447/stara-zagora-politseyski-patrul-s-kamera-e-razpolozhen-na-170-km-na-am-trakiya-v-posoka-burgas.html", "text": "Полицейски патрул с камера е разположен на 170 км на АМ „Тракия“ в посока Бургас на ограничението от 90 км, предаде  Радио „Фокус“ . Шофьорите да се движат със съобразена скорост.", "date": "2019.08.03", "title": "Стара Загора: Полицейски патрул с камера е разположен на 170 км на АМ „Тракия“ в посока Бургас"}
{"url": "http://www.focus-news.net/news/2019/08/03/2686444/dots-d-r-lyudmil-vagalinski-naim-imanyarstvoto-ostava-problem-za-da-go-ogranichim-tryabva-da-se-nablegne-na-rabota-s-detsata.html", "text": "Иманярството остава проблем, за да го ограничим трябва да се наблегне на работа с децата. Това каза доц. д-р Людмил Вагалински, археолог от Националния археологически институт с музей към Българската академия на науките (НАИМ към БАН) в интервю за  Агенция „Фокус“  по повод проблема с иманярството. Той добави, че екипът му се старае да обучи децата още от ранна възраст, за да се предотвратят рисковете от иманярство: „С екипа ми разработихме настолна игра за деца над 7 години и възрастни. Казва се „Археолози срещу иманяри“ и има доста голям успех. Даже сме пуснали и английска версия, защото и от чужбина много се интересуват. Оказа се, че няма такава настолна игра. Има игри само в стила на Индиана Джоунс, който е тръгнал да търси съкровища, но археолозите не правят това“, обясни Вагалински. Като успех за археолозите той посочи състоялата се изложба „Спасените съкровища на България“, но наблегна на това, че загубите от посегателствата на иманярите са били в пъти по-големи от спасените предмети: „Върхът на айсберга – колко е спасено, а много повече е загубено, а пък информацията, която е загубена покрай тези предмети е в геометрична прогресия повече. Но все пак това е вид успех. Изложбата беше много хубава и си спомням на откриването й тогава, че чух думи от рода на „това са големи успехи“, „вижте колко добри неща сме свършили“. И аз тогава си позволих да кажа, залата в музея беше пълна, че не би трябвало да се стига до такива изложби. И не бих казал, че е точно успех. Просто показваме, че можем да работим заедно различните институции в България срещу лошото. Това е добрата новина, но не трябва да се стига до такива изложби“, каза още Вагалински.  \r\nТеодора ПАВЛОВА \r\n \r\n Пълния текст на интервюто четете по-късно в „Мнение”", "date": "2019.08.03", "title": "Доц. д-р Людмил Вагалински, НАИМ: Иманярството остава проблем, за да го ограничим трябва да се наблегне на работа с децата"}
{"url": "http://www.focus-news.net/news/2019/08/03/2686448/burgas-normalno-se-osashtestvyava-preminavaneto-prez-gkpp-malko-tarnovo.html", "text": "Нормално се осъществява преминаването през ГКПП „Малко Търново“, съобщи за  Радио „Фокус“ – Бургас  дежурният на пункта. По-натоварено е движението на изхода от страна в посока Турция, има образувана колона от 5-6 автомобила, на входа на страната движението се осъществява безпроблемно. \r\nДеница ДИМИТРОВА", "date": "2019.08.03", "title": "Бургас: Нормално се осъществява преминаването през ГКПП „Малко Търново“"}
{"url": "http://www.focus-news.net/news/2019/08/03/2686442/pressingtv-severna-makedoniya-nuzhno-e-da-si-pochinete-ot-pochivkata-v-ramkite-na-pone-tri-dni.html", "text": "След почивка от седем дни е нужно да се почине в продължение на поне още три, за да може човек да свикне повторно с всекидневната си дейност, съобщава македонската телевизия  Pressing tv . По същия начин, ако сте отмаряли в продължение на две седмици, за да настроите организма си обратно към нормалното си ежедневие са нужни поне четири дни.  \r\nТова сочат данни от изследване, в което са взели участие около две хиляди души, отишли на ваканция в чужбина. \r\nСпоред проучването, шест от всеки 10 души смятат, че нагаждането към сивото ежедневие е най-тежката част от времето, идващо след ваканцията. Също така четирима на всеки 10 признават, че не им се връща на работа, докато една четвърт си взимат още няколко дни отпуск, за да свикнат със „стария си живот“.  \r\nСпоред психолога д-р Мег Ерол, „отделянето на време за почивка е ключово за възстановяване на физическото и ментално здраве, но за много хора времето преди заминаването и след пристигането е проблем, защото е комбинирано със стрес“.   \r\n : Цанко Цолов", "date": "2019.08.03", "title": "Pressingtv (Северна Македония): Нужно е да си починете от почивката в рамките на поне три дни"}
{"url": "http://www.focus-news.net/news/2019/08/03/2686450/blagoevgrad-na-teritoriyata-na-darzhavno-gorsko-stopanstvo-simitli-ima-podhodyashti-mesta-za-ustroyvane-na-vremenni-i-postoyanni-pchelini.html", "text": "На територията на Държавно горско стопанство – Симитли има подходящи места за устройване на временни и постоянни пчелини. Това каза за  Радио „Фокус“ – Пирин  инж. Иван Герин, директор на стопанството. По думите му природните дадености в района са добри, като има и богато разнообразие на различни видове растения с медоносни качества. „Така че хората, които се занимават с тази дейност имат предпоставки да я развиват при нас“, допълни инж. Иван Герин. \r\n \r\nЛивия НИНОВА", "date": "2019.08.03", "title": "Благоевград: На територията на Държавно горско стопанство – Симитли има подходящи места за устройване на временни и постоянни пчелини"}
{"url": "http://www.focus-news.net/news/2019/08/03/2686454/negovo-visokopreosveshtenstvo-lovchanskiyat-mitropolit-gavril-shte-oglavi-arhiereyska-sveta-liturgiya-v-lovech-na-4-avgust.html", "text": "В празничния за християните неделен ден, Негово високопреосвещенство Ловчански  митрополит Гавриил ще оглави Архиерейска света Литургия. в  храм  „Св. Троица“, град  Ловеч, предаде репортер на  Агенция „Фокус“ . Началото е от 9.00 часа.  \r\nНикола ПЕТКОВ", "date": "2019.08.03", "title": "Негово високопреосвещенство Ловчанският митрополит Гаврил ще оглави Архиерейска света Литургия в Ловеч на 4 август"}
{"url": "http://www.focus-news.net/news/2019/08/03/2686449/sport-arsenal-i-barselona-shte-pregovaryat-za-otdavane-pod-naem-na-koutinyo.html", "text": "Футбол: Президентите на Арсенал и Барселона  Винай Венкатешам  и Хосеп Бартомеу ще се срещнат по време на приятелския мач между двата отбора, насрочен за утре вечерта, за да договорят възможно отдаване под наем на Филипе Коитуньо в британския клуб, пише „Дейли Експрес“. Каталунският тим изглежда не е доволен от представянето на футболиста, който струваше на Барселона 143 млн. паунда само преди 18 месеца. В рамките на периода, бразилецът имат 13 попадения в Ла Лига.", "date": "2019.08.03", "title": "Спорт: Арсенал и Барселона ще преговарят за отдаване под наем на Коутиньо"}
{"url": "http://www.focus-news.net/news/2019/08/03/2686453/api-dvizhenieto-pri-212-km-na-patya-sofiya-botevgrad-v-posoka-sofiya-se-osashtestvyava-v-edna-lenta-poradi-avariral-tir.html", "text": "Движението при км 212 на път I-1 София – Ботевград в посока София се осъществява в една лента поради аварирал ТИР. Това съобщиха от  Агенция \"Пътна инфраструктура\" (АПИ) . Шофьорите да се движат с повишено внимание и съобразена скорост.", "date": "2019.08.03", "title": "АПИ: Движението при 212 км на пътя София – Ботевград в посока София се осъществява в една лента поради аварирал ТИР"}
{"url": "http://www.focus-news.net/news/2019/08/03/2686452/the-new-york-times-nominatsiyata-na-kristalina-georgieva-e-pobeda-za-frantsiya.html", "text": "В петък Европейският съюз номинира Кристалина Георгиева, български икономист, да смени Кристин Лагард като ръководител на Международния валутен фонд след серия от тежки гласувания, коментира американското издание  The New York Times . \r\nЕвропейските страни трудно достигнаха до консенсус кой трябва да води институцията и съответно заеме един от най-важните постове в световната икономика. След няколко гласувания, изпълнителният директор на Световната банка, Кристалина Георгиева, излезе начело. В съобщение в социалната мрежа „Туитър“ тя благодари за оказаната й чест, като стана ясно и че ще напусне поста си в Световната банка.  \r\n \r\nГеоргиева получи повече гласове от своя противник Йерун Дийселблум, който е бивш финансов министър на Холандия. Великобритания се въздържа от правото си на глас, тъй като според Лондон вотът е бил зле организиран. Изборът на Георгиева е победа за Франция, пишат от редакцията на американския вестник, тъй като Париж лобираше за нея още от миналия месец, когато Лагард бе номинирана за президент на Европейската централна банка. Според френския финансов министър Бруно льо Мер, българският икономист има „всички нужни умения, както и опита на международната икономическа сцена, за да смени Кристин Лагард и води МВФ успешно“.  \r\n \r\nОстаналите страни имат време до шести септември да предложат алтернатива. Фондът ще трябва да преработи и своите правила, които не позволяват на човек, навършил повече от 65 години да го ръководи, а Георгиева ще навърши 66 на 13 август.  \r\nПодкрепата за нея от САЩ също остава отворен въпрос. Имаше спекулации, че президентът Доналд Тръмп ще поиска да номинира американец за поста. Финансовият министър на САЩ Стивън Мнучин миналия месец каза в свое интервю, че неписаното правило човек от ЕС да е начело на Фонда, а американец да е директор на Световната банка, не е константа и подлежи на промяна.  \r\n \r\nЕС не показа признаци на недоволство, когато по-рано Тръмп номинира Дейвид Малпас за ръководител на Банката. В петък пък Малпас, който е близък с президента, поздрави Георгиева за номинацията. „Вашето силно лидерство и финансова експертиза ще помогнат на всяка институция“, написа той в „Туитър“. „Чакам времето, в което ще продължим успешно нашето сътрудничество в търсене на стабилни икономически политики и просперитет в световен мащаб“, добави още Малпас.  \r\n \r\nМВФ следи световната икономика и финансова система и дава заеми на страни, които изпитват трудности да обслужват държавния си дълг. Ако все пак бъде избрана, българката я чака тежко време. Търговските удари между САЩ и Китай не спират, а Аржентина, Турция и Венецуела изпитват икономически трудности. „Тъй като е работила в Световната банка, а не е издигната от правителство, тя безспорно има визията на човек, който разбира нуждата да представлява интересите на света и неговите играчи, а не само на тесен регион“, каза Марк Собел, бивш висш служител във финансовото министерство на САЩ.  \r\n : Цанко Цолов", "date": "2019.08.03", "title": "The New York Times: Номинацията на Кристалина Георгиева е победа за Франция"}
{"url": "http://www.focus-news.net/news/2019/08/03/2686451/korneliya-ninova-bsp-borisov-se-podigra-s-trevogite-na-horata.html", "text": "Вчера премиерът Борисов се подигра с тревогите на хората. Постъпи типично по борисовски: \r\n1. Прехвърли вината другиму, този път на румънските туристи, които \"ядат и хвърлят\". \r\n2. Разделя и противопоставя българи срещу българи - едрите собственици на свинеферми срещу дребните стопани.  \r\n3. Обещава, че хората ще бъдат обезщетени, а всъщност ще отпусне 300 лв. на двор само за дезинфекция, но не и за умъртвените прасета.  \r\n4. Шикалкави, че две години спирали чумата, но вече не може. Всъщност безотговорно проспаха две години.  \r\n5. Големите свинекомплекси ще бъдат обезщетени с европейски и национални средства, но за 20000 работници в тях- нищо.  \r\nКакво е правилно да се направи. Предлагаме пет мерки : \r\n1. От излишъка в бюджета (около 3 млрд. според финансовия министър) се заделя сума за изкупуване на прасетата от държавата по пазарни цени. \r\n2. Възстановяват се ветеринарните служби и райони на ветеринарните лекари, които ГЕРБ премахнаха.  \r\n3. Организира се отстрел на дивите прасета, който те спряха преди година.  \r\n4. Създават се екарисажи, за да се предотврати екологична катастрофа. \r\n5. Сигнализира се прокуратурата за разследване срещу длъжностни лица, които с грешни деиствия или бездействия допринесоха за тази катастрофа.  \r\n \r\nБългари, не се поддавайте на манипулации и разделение. Кризата засяга всеки от нас без оглед на партийни симпатии - от собственика на едно прасе, през големите свиневъди до всеки потребител. Това се казва в позиция на лидерът на БСП Корнелия Нинова, изпратена до медиите. Социалната цена от бездействието на правителството ще е висока и се измерва в загуби за икономиката, ръст на цените и загуба на работни места. Борисов се интересува единствено за собственото си оцеляване. Ние всички трябва да се интересуваме от справедливост за хората, на които им се отнема зимнината, през спасяване на свиневъдството в България до понасяне на отговорност от виновните. В такива кризи трябва да бъдем единни, за да ги преодолеем по-бързо и да не ги допускаме повече.", "date": "2019.08.03", "title": "Корнелия Нинова, БСП: Борисов се подигра с тревогите на хората"}
{"url": "http://www.focus-news.net/news/2019/08/03/2686455/vazstanoveno-e-dvizhenieto-po-patya-rakovski-plovdiv-pri-paten-vazel-rogosh.html", "text": "Възстановено е движението по път II-56 Раковски-Пловдив при пътен възел \"Рогош\". Това съобщиха от  Агенция \"Пътна инфраструктура\" . По-рано днес движението беше ограничено поради ПТП.", "date": "2019.08.03", "title": "Възстановено е движението по пътя Раковски-Пловдив при пътен възел \"Рогош\""}
{"url": "http://www.focus-news.net/news/2019/08/03/2686457/veselin-nalbantov-bhra-letniyat-turizam-po-chernomorieto-se-razviva-dobre.html", "text": "Летният туризъм по Черноморието се развива добре. Това каза за  Радио „Фокус“-Бургас  Веселин Налбантов, хотелиер и зам.-председател на Българската хотелиерска и ресторантьорска асоциация. „Има определен спад, който прогнозира“ в началото на сезона“, ксаза още той. По думите на Веселин Налбантов пътищата около Бургас и курортите постоянно се образуват колони от автомобили, което означава, че има посетители от цялата страна. „10-15% със сигурност има спад в записванията, но като комплексите са пълни, а такива моменти е имало, не е нещо драматично и това се случва по обективни причини. Тук се вкарват някакви политически моменти и не е ясно кой е крив и кой е прав. Аз като човек с бизнес не бих апелирал никой да говори против това, че нашето Черноморие е лошо“, заяви Налбантов и посочи, че по-чисто море в годините никога не е имало. „Морето е кристално чисто, пясъците са прекрасни, имаме всичките условия да се радваме на добър туризъм“, коментира зам.-председателят на Българската хотелиерска и ресторантьорска асоциация. Според думите на Вселин Налбантов е вярно, че има и празни хотели, но това се дължи и на голямата конкуренция и пазарна икономика. \r\nДеница ДИМИТРОВА", "date": "2019.08.03", "title": "Веселин Налбантов, БХРА: Летният туризъм по Черноморието се развива добре"}
{"url": "http://www.focus-news.net/news/2019/08/03/2686456/dots-d-r-lyudmil-vagalinski-naim-veroyatno-shte-poluchim-tselevo-finansirane-ot-darzhavata-i-v-kraya-na-sledvashtata-sedmitsa-shte-se-varnem-otnovo-na-herakleya-sintika.html", "text": "Вероятно ще получим целево финансиране от държавата и в края на следващата седмица ще се върнем отново на Хераклея Синтика. Това каза доц. д-р Людмил Вагалински, археолог от Националния археологически институт с музей към Българската академия на науките (НАИМ към БАН) и ръководител на проучванията на античен град Хераклея Синтика в интервю за  Агенция „Фокус“  във връзка с предстоящото археологическо лято. Той посочи като едно от най-важните открития до момента отлично запазена стена на около 2 300 години, тоест от началото на основаването на града: „Опитваме се да я доразкрием и проучим. Засега сме разкрили 23 метра от нея. Има белези, че вероятно на юг от нея се е развивал театърът на града, който търсим много отдавна“, обясни Вагалински. Той добави, че дейностите по проучванията  на античния град  не са прекратени и към момента: „Продължаваме да работим по централния площад на Хераклея Синтика. Имаме интересни находки като мерителна маса, монети, глинени лампи, оловни тежести за прашка“, каза още Вагалински.  \r\nТеодора ПАВЛОВА \r\n \r\n Пълния текст на интервюто четете по-късно в „Мнение”", "date": "2019.08.03", "title": "Доц. д-р Людмил Вагалински, НАИМ: Вероятно ще получим целево финансиране от държавата и в края на следващата седмица ще се върнем отново на Хераклея Синтика"}
{"url": "http://www.focus-news.net/news/2019/08/03/2686428/protothema-gratskiyat-ministar-na-otbranata-predupredi-che-stranata-nyama-da-gleda-bezuchastno-pri-sluchay-na-turska-agresiya.html", "text": "Гръцкият министър на отбраната Никос Панагиотопулос зае твърда позиция относно турските сондажи в Средиземноморието, пише електронното издание на гръцкия вестник Protothema . В рамките на свое интервю за местно радио в петък, министърът подчерта, че военните сили на страната отработват няколко сценария за предотвратяване на „горещ“ конфликт  край о. Кастелоризо в близо бъдеще.  \r\n„Готвим няколко сценария за справяне с възможно присъствие на турските сондажни кораби в наши териториални води… няма да стоим отстрани безучастно“, обясни Панагиотопулос. \r\nПри все това министърът добави, че каналите за комуникация с Анкара трябва да останат „отворени на всички нива“ и че „диалогът за изграждане на доверие трябва да продължи дори при напрегнати двустранни отношения“.  \r\n : Цанко Цолов", "date": "2019.08.03", "title": "Protothema: Гръцкият министър на отбраната предупреди, че страната няма да гледа безучастно при случай на турска агресия"}
{"url": "http://www.focus-news.net/news/2019/08/03/2686458/futbol-igrayat-se-dva-macha-ot-chetvarti-krag-na-efbet-liga.html", "text": "Футбол: В неделя се играят две срещи от четвъртия кръг на „Ефбет“ лига. В 18:45 започва гостуването на Ботев (Пловдив) във Велико Търново срещу местния Етър. Гостите ще играят без своя полузащитник Атанас Зехиров, който се възстановява от контузия. От 21:00 часа е началото другия мач, в който Берое приема Дунав (Русе) в Стара Загора. И двата отбора имат по три точки от последните три мача, отчетени с по една победа и две загуби и за двата  тима.", "date": "2019.08.03", "title": "Футбол: Играят се два мача от четвърти кръг на „Ефбет“ лига"}
{"url": "http://www.focus-news.net/news/2019/08/03/2686459/veliko-tarnovo-namalenie-na-bezrabotitsata-v-svishtovska-obshtina-registrira-za-poreden-mesets-mestnoto-byuro-po-truda.html", "text": "Намаление на безработицата в Свищовска община отчита за пореден месец Бюрото по труда. През юни регистрираните лица в Дирекцията са 628, което е с 51 по-малко в сравнение с май. Това обобщи за  Радио „Фокус“ – Велико Търново  Таня Гуцева, директор на Дирекция „Бюро по труда“ – Свищов. Тя уточни, че равнището на безработица намалява с 0.3 пункта, като в края на месеца е 4%, при средно за страната 5.2%. Запазва се тенденцията за доминиране дела на жените над този на мъжете, като броят на дамите е по-голям с 30 души. „Най-голям процент заемат лицата на възраст между 30 и 49 години, като те са 47 на 100, или 295 човека. На второ място е делът на лицата над 50 години – 158 или 41%. Последни са безработните младежи – до 29 години, които са 75 човека или 12%. По образователна характеристика преобладават хората със средно образование – 50.2 на 100. След тях се нареждат висшистите – 25%. Регистрираните с основно образование са 16.2 на 100, а тези с начално и по-ниско образование на 8.6 на 100“, допълни директорката. По професионална характеристика най-многобройни и този месец са специалистите, обхващащи 36.8 на 100 от общия брой безработни, следва групата на лицата без специалност и квалификация. Последно място, през юни, заемат регистрираните с работническа професия – 28.3%. \r\nЛуиза ТРАНЧЕВА", "date": "2019.08.03", "title": "Велико Търново: Намаление на безработицата в Свищовска община регистрира за пореден месец местното бюро по труда"}
{"url": "http://www.focus-news.net/news/2019/08/03/2686462/burgas-natovareno-e-dvizhenieto-po-patnata-otsechka-burgas-am-trakiya.html", "text": "Натоварено е движението по пътната отсечка Бургас – АМ „Тракия“, предаде репортер на  Радио „Фокус“-Бургас . Няма образувани големи колони от автомобили. В централна градска част движението също е интензивно. Натоварено е движението и в посока Северното и Южното Черноморие. \r\nДеница ДИМИТРОВА", "date": "2019.08.03", "title": "Бургас: Натоварено е движението по пътната отсечка Бургас – АМ „Тракия“"}
{"url": "http://www.focus-news.net/news/2019/08/03/2686460/ria-novosti-okolo-10-hil-dushi-uchastvat-v-gaseneto-na-pozharite-v-sibir.html", "text": "Най-малко 10 хил. души са включени в гасенето на пожарите в Сибир, като се са подпомагани от около три хиляди единици техника, предава  РИА Новости . Според официална информация на руските власти, на терен са пратени и общо 70 самолета, които спомагат при борбата с  продължаващата стихия.  \r\nПожарите избухнаха преди близо две седмици, като към момента в няколко района на Русия е обявено бедствено положение.  \r\n : Цанко Цолов", "date": "2019.08.03", "title": "РИА Новости: Около 10 хил. души участват в гасенето на пожарите в Сибир"}
{"url": "http://www.focus-news.net/news/2019/08/03/2686461/pp-abv-predateli-kato-kristalina-georgieva-shte-rabotyat-za-vsichki-no-ne-i-za-balgariya.html", "text": "Преди 10 години Станишев спря проекта „Белене“ и съсипа възможността България да укрепи позициите си на газов лидер и гарант в Европа, като тук повтори определението с новия си мандат през 2015 и, разбира се, беше награден с поста „президент на ПЕС“, където губеше избори след избори със същия ентусиазъм, с който ги губеше и в България. Но получи отплата за това, че съсипа българския национален интерес и постави под въпрос енергийната сигурност и във всички случаи - ниската цена на електрическата енергия за бита и икономика. Това се казва в позиция на АБВ, изпратена до медиите.  \r\n„Днес сме свидетели на още по-брутален пример със стремежа да бъде наградена Кристалина Георгиева. Няма българска позиция, която тя да не предаде или продаде. Съсипа възможността България да има генерален секретар на ООН, чрез кандидатурата на безспорно един от най-успешните ни политици зад граница Ирина Бокова. Като, разбира се, тук съучастник с пълна сила беше и Бойко Борисов. След това Георгиева напусна поста на еврокомисар, заради по-голяма заплата и отстояване на чужди интереси в чуждо ведомство. Днес тя е на път да бъде наградена за предателствата й към България“, се казва още в позицията на партията.  \r\nКъм предателството на Кристалина Георгиева, където участник бе и Сергей Станишев - с подкрепата си за това недоразумение Антонио Гутереш. Гутереш оглави ООН, за да разбере с почуда на 1 август, че на 2 август САЩ излизат от Договора за ликвидиране на ракетите със среден обсег, да каже, че е обезпокоен, след като САЩ направиха тази декларация преди половин година. Ние от АБВ реагирахме десетки пъти с настояване и българските институции да инициират процес „Хелзинки 2“. Но главният секретар на ООН да се учуди и обезпокои ден, преди края на ключов за мира договор, е безпримерно нехайство, негодност и непричастност към организацията с най-значими международни правомощия и функции.  \r\n„Ние българите трябва да се научим да ценим историята си, да ценим хората си, на първо място да ценим достойнството си. Да го отстояваме всеки ден, във всяка точка на света и във всички институции. Предадели като Кристалина Георгиева ще работят за всички, но не и за България. Но ще обслужват интереси, които, вероятно, са в страни от интересите и на силна и обединена Европа, и на едно проспериращо общество, за което се борим и към което се стремим. Трябва да сложим край на сюжета „Наградени български предатели“, посочват още в АБВ.", "date": "2019.08.03", "title": "ПП АБВ: Предатели като Кристалина Георгиева ще работят за всички, но не и за България"}
{"url": "http://www.focus-news.net/news/2019/08/03/2686467/mladite-sotsialisti-ot-evropa-obsadiha-otnosheniyata-mezhdu-es-i-rusiya-sas-zam-predsedatelya-na-narodnoto-sabranie-kristian-vigenin.html", "text": "„Позицията на БСП е за преразглеждане на политиката на санкции – 5 години след въвеждането им те с нищо не са допринесли за постигането на целите, които преследват. Очевидно е необходим план за тяхното поетапно отпадане, паралелно със засилване на диалога ЕС-Русия.“ Младите социалисти от Европа обсъдиха отношенията между ЕС и Русия със зам.-председателя на Народното събрание Кристиан Вигенин, съобщиха от пресцентъра на  БСП . Наред с това, по думите на Вигенин, е необходимо да се очертаят не само различията, но и общите теми, по които може да се работи съвместно – борбата с тероризма, промените в климата, поддържането на международния правен ред, киберсигурността и др. \r\nВигенин подчерта, че самият Европейски съюз трябва да засили своята роля в глобален план – да бъде по-самостоятелен и да подхожда с по-голямо самочувствие в отношенията и с другите глобални сили като САЩ и Китай. Във външнополитически план е необходима по-добра координация и изграждане на истинска Обща външна политика. \r\nВ дискусията бяха засегнати и въпросите за енергийната сигурност, вкл. Северен поток 2, Турски поток и развитието на газопреносната инфраструктура в региона на Югоизточна Европа, отношенията с Източните съседи на ЕС и по-специално политиката към Грузия и Украйна, намесата в политическия процес в отделни страни-членки и нуждата от по-добра регулация на национално и европейско равнище, заплахите за глобалната сигурност във връзка с оттеглянето на САЩ и Русия от Договора за ликвидиране на ракетите със среден и малък обсег. \r\n На въпрос от участниците за отношенията между България и Русия, бившият външен министър подчерта, че те имат исторически корени и в последно време е налице засилване на контактите на най-високо равнище с посещения в Русия, като даде за пример това на президента. Той подчерта, че има положително развитие по отношение на културния и образователния обмен, но в търговията дисбалансът в ущърб на България е огромен заради вноса на енергийни ресурси от Русия, който не може да се компенсира с ограничения обем на българския износ.", "date": "2019.08.03", "title": "Младите социалисти от Европа обсъдиха отношенията между ЕС и Русия със зам.-председателя на Народното събрание Кристиан Вигенин"}
{"url": "http://www.focus-news.net/news/2019/08/03/2686465/vzglyad-moskva-opredeli-novite-sanktsii-kato-demonstratsiya-na-obrechenost.html", "text": "Говорителят на руското външно министерство Мария Захарова определи американските санкции срещу Москва като „демонстрация на обреченост“, пише руското издание  “Взгляд“ .  \r\n„За последните години инициаторите на санкции срещу Русия усетиха техния ефект много повече, отколкото ние. Курсът да се накара Русия да се отклони от спазването на своите интереси в полза на световното господство на САЩ се провали тотално“, написа Захарова в официалната страница на ведомството. Според нея, този факт „нагледно демонстрира неефективността на старите санкции и опречеността на новите. Вашингтон всеки път демонстрира нагледно своето безсилие“, допълни тя.  \r\n„Русия ще продължи да следва своето развитие, укрепва икономиката и отбраната, засилва своето влияние на международната сцена“, категорична бе Захарова.  \r\n : Цанко Цолов", "date": "2019.08.03", "title": "„Взгляд“: Москва определи новите санкции като демонстрация на обреченост"}
{"url": "http://www.focus-news.net/news/2019/08/03/2686463/pregled-na-mezhdunarodnite-novini-do-1300-chasa-agentsiya-fokus.html", "text": "В петък Европейският съюз номинира Кристалина Георгиева, български икономист, да смени Кристин Лагард като ръководител на Международния валутен фонд след серия от тежки гласувания. \r\nЕвропейските страни трудно достигнаха до консенсус кой трябва да води институцията и съответно заеме един от най-важните постове в световната икономика. След няколко гласувания, изпълнителният директор на Световната банка, Кристалина Георгиева, излезе начело. В съобщение в социалната мрежа „Туитър“ тя благодари за оказаната й чест, като стана ясно и че ще напусне поста си в Световната банка.  \r\n \r\nГеоргиева получи повече гласове от своя противник Йерун Дийселблум, който е бивш финансов министър на Холандия. Великобритания се въздържа от правото си на глас, тъй като според Лондон вотът е бил зле организиран. Изборът на Георгиева е победа за Франция, тъй като Париж лобираше за нея още от миналия месец, когато Лагард бе номинирана за президент на Европейската централна банка. Според френския финансов министър Бруно льо Мер, българският икономист има „всички нужни умения, както и опита на международната икономическа сцена, за да смени Кристин Лагард и води МВФ успешно“.  \r\n \r\nОстаналите страни имат време до шести септември да предложат алтернатива. Фондът ще трябва да преработи и своите правила, които не позволяват на човек, навършил повече от 65 години да го ръководи, а Георгиева ще навърши 66 на 13 август.  \r\nПодкрепата за нея от САЩ също остава отворен въпрос. Имаше спекулации, че президентът Доналд Тръмп ще поиска да номинира американец за поста. Финансовият министър на САЩ Стивън Мнучин миналия месец каза в свое интервю, че неписаното правило човек от ЕС да е начело на Фонда, а американец да е директор на Световната банка, не е константа и подлежи на промяна.  \r\n \r\nЕС не показа признаци на недоволство, когато по-рано Тръмп номинира Дейвид Малпас за ръководител на Банката. В петък пък Малпас, който е близък с президента, поздрави Георгиева за номинацията. „Вашето силно лидерство и финансова експертиза ще помогнат на всяка институция“, написа той в „Туитър“. „Чакам времето, в което ще продължим успешно нашето сътрудничество в търсене на стабилни икономически политики и просперитет в световен мащаб“, добави още Малпас.  \r\n \r\nМВФ следи световната икономика и финансова система и дава заеми на страни, които изпитват трудности да обслужват държавния си дълг. Ако все пак бъде избрана, българката я чака тежко време. Търговските удари между САЩ и Китай не спират, а Аржентина, Турция и Венецуела изпитват икономически трудности. „Тъй като е работила в Световната банка, а не е издигната от правителство, тя безспорно има визията на човек, който разбира нуждата да представлява интересите на света и неговите играчи, а не само на тесен регион“, каза Марк Собел, бивш висш служител във финансовото министерство на САЩ.  \r\n*** \r\n \r\n  Лошото време и бурният вятър нанесоха множество щети в региона на Сплит и Далматинското крайбрежие. Няколко дървета са били изкоренени от силните ветрове, а заради големите вълни в Адриатическо море има потънали лодки. Националният център за гражданска защита е получил около 130 сигнала за заседнали или намиращи се опасност лодки, и макар те да са правени най-вече от хора, намиращи се на морските съдове, няма пострадали или жертви. В Сплит вятърът е изкоренявал дървета, които са падали и блокирали някои пътища, докато други са повредили сериозно не малък брой автомобили. Някои сгради са останали без покрив, а най-много сигнали за помощ са дошли от Сплит, Солин и Кащела.  \r\n*** \r\n \r\n  Новите американски санкции, които Държавният департамент на САЩ наложи срещу Русия по случая „Скрипал“, ще влязат в сила от 19 август. Те ще действат за минимум една година. Това разкри ръководителят на пресцентъра на ведомството Mорган Ортега. \r\n„Санкциите ще влязат в сила след като бъдат публикувани във Федералния регистър, което ще се случи към 19-и август и ще траят поне 12 месеца. Те могат да бъдат вдигнати само след като изтече този срок, ако Русия докаже, че е изпълнила определени условия“, поясни още Ортега.  \r\n*** \r\n \r\n  Гръцкият министър на отбраната Никос Панагиотопулос зае твърда позиция относно турските сондажи в Средиземноморието. В рамките на свое интервю за местно радио в петък, министърът подчерта, че военните сили на страната отработват няколко сценария за предотвратяване на „горещ“ конфликт  край о. Кастелоризо в близо бъдеще.  \r\n„Готвим няколко сценария за справяне с възможно присъствие на турските сондажни кораби в наши териториални води… няма да стоим отстрани безучастно“, обясни Панагиотопулос. \r\nПри все това министърът добави, че каналите за комуникация с Анкара трябва да останат „отворени на всички нива“ и че „диалогът за изграждане на доверие трябва да продължи дори при напрегнати двустранни отношения“.  \r\n*** \r\n \r\n  Преговорите между представителите на САЩ и талибаните в Доха се възобновяват в събота, това съобщи по-рано през деня представителят на терористичната организация Забиула Муджахид. \r\nСпоред специалният пълномощник на САЩ за Афганистан Залмей Халилзад, целта на американската делегация „е мирно споразумение, а не сделка за изтегляне на военните, мирно съглашение, което да обезпечи оттеглянето. Нашето присъствие в Афганистан е според договорени условия и ще се изтеглим, след като тези условия бъдат изпълнени“, допълни Халилзад.   \r\n*** \r\n \r\n  Русия и САЩ ще могат да постигнат ново споразумение за ограничаване и редуциране на ядрените оръжия, такова мнение изрази американският президент Доналд Тръмп пред репортери в Белия дом. \r\n„Ще го кажа така: ако можем да сключим ново споразумение с Русия, чиято цел е намаляване и съкращаване на ядреното оръжие, това ще бъде от полза за целия свят. И наистина вярвам, че това може да се случи“, отбеляза Тръмп в петък.  \r\nСпоред собствените му думи, президентът е заинтересован от възможни контакти с руския и китайски държавен глава съответно Владимир Путин и Си Дзинпин, целящи намаляване на ядреното въоръжение в света с участието на Пекин. „Обсъдил съм това с Путин. Обсъдил съм това и с Китай“, допълни Тръмп. „Китай бе доста въодушевен от тази идея, както Русия“, обясни още той.  \r\n*** \r\n \r\n  В православният храм „Св. Никола“ в Ново Бърдо бе отслужена католическа меса без знанието на Сръпската православна църква. На официалната интернет страница на патриаршията бе съобщено, че албанския римокатолически епископ на Косово Дод Берши и барския архиепископ Зеф Гаши със свои следовници са провели католическа меса в руините на православния храм, разположен в подножието на крепостта край Ново Бърдо в източната част на Косово. Епархията подчерта, че е „дълбоко разочарована от духовната злоупотреба срещу културно наследство на СПЦ, в място, което е построено и поддържано от средновековни сръбски владетели“.  \r\nПреди три месеца бе съобщено, че Прищина иска да превърне православния храм в базилика, като част от реставрацията вече е завършена.  \r\n*** \r\n \r\n  Най-малко един човек е загинал, а няколко други са с наранявания, след силното земетресение, което разтърси индонезийския остров Ява, съобщиха властите в събота. \r\nТрусът бе с магнитуд от 6,9 по скалата на Рихтер и удари острова в петък вечерта. Заради земетресението бе издадено предупреждение за опасност от цунами, но то бе вдигнато няколко часа по-късно.  \r\nСпоред властите, 48-годишна жена се е поддала на паниката, поради което е получила сърдечен удар, който става причина за смъртта й. Други четирима души са ранени, а около хиляда са настанени във временни убежища. Повече от 100 сгради са понесли щети, а най-малко 34 къщи са разрушени.  \r\n*** \r\n \r\n  Китай се закани да отвърне на новите тарифи, въведени срещу Пекин от американския президент Доналд Тръмп, засягащи 300 милиарден внос на азиатската държава в САЩ. Новият китайски представил в ООН Жън Джун обяви, че страната му ще предприеме „необходимите контрамерки“ за да защити своите права, като определи действията на Тръмп като „нерационален и безотговорен акт“.  \r\n„Китайската позиция е ясна, ако САЩ искат да преговаряме, ще преговаряме, но ако искат да се борим, ще се борим“, като Джун пред репортери в Ню Йорк, като сигнализира също така, че напрежението между Вашингтон и Пекин в търговската сфера може да засегне сътрудничеството на двете страни по отношение на Северна Корея.  \r\nТръмп наложи тарифите, слагайки край на едномесечно примирие в търговската война с Китай, тъй като според него азиатската държава не изпълнява поетите ангажименти по време на двустранните преговори, които делегации на двете страни водят с цел прекратяване на търговското съревнование.   \r\n***", "date": "2019.08.03", "title": "Преглед на международните новини до 13:00 часа (Агенция \"Фокус\")"}
{"url": "http://www.focus-news.net/news/2019/08/03/2686464/api-vazstanoveno-e-dvizhenieto-pri-212-km-na-patya-sofiya-botevgrad-v-posoka-sofiya.html", "text": "Възстановено е движението при км 212 на път I-1 София – Ботевград в посока София. Това съобщиха от  Агенция \"Пътна инфраструктура\" (АПИ) . По-рано днес движението се осъществяваше в една лента поради аварирал тир.", "date": "2019.08.03", "title": "АПИ: Възстановено е движението при 212 км на пътя София – Ботевград в посока София"}
{"url": "http://www.focus-news.net/news/2019/08/03/2686472/pazardzhik-kvalifitsirani-spetsialisti-se-grizhat-za-nastanenite-v-dnevniya-tsentar-za-detsa-i-mladezhi-s-uvrezhdaniya-v-grad-belovo.html", "text": "Квалифицирани специалисти се грижат за настанените в Дневния център за деца и младежи с увреждания в град Белово, каза за  Радио „Фокус“ – Пазарджик  директорът на Центъра Спасимира Илиева. Тя обясни, че Центърът разполага с психолог, социален педагог, рехабилитатор, логопед, възпитатели, детегледачи, социален работник. „Като услуги предлагаме рехабилитационни, психологически и социални. Имаме и време за развлечения и игри, но се съобразяваме с възможностите на всяко едно от децата“, коментира Илиева. По думите й, повечето от потребителите на Центъра използват услугите му целодневно, но има и възможност за почасовото им предоставяне. \r\n \r\nВаня НИКОЛОВА", "date": "2019.08.03", "title": "Пазарджик: Квалифицирани специалисти се грижат за настанените в Дневния център за деца и младежи с увреждания в град Белово"}
{"url": "http://www.focus-news.net/news/2019/08/03/2686468/the-guardian-do-kraya-na-godinata-mozhe-da-ima-nova-valna-teroristichni-napadeniya-preduprezhdavat-ot-oon.html", "text": "Организацията на Обединените нации предупреждава, че скорошната пауза в действията на международните терористични организации може да свърши след не толкова дълго, колкото ни се иска, като от ООН очакват нова вълна на екстремистки атаки до края на годината, пише вестник  Guardian . \r\nВ свой доклад, експерти към Съвета за сигурност на организацията сочат, че световният ислямистки екстремизъм продължава да бъде заплаха, въпреки някои скорошни постижения. Авторите предупреждават, че около 30 хил. души, които са пътували към „халифата“ на „Ислямска държава“ за да се бият за терористичната организация вероятно все още са живи и скрити в пясъците на пустинята.  \r\n„Техните последващи действия ще представляват важен проблем в близко бъдеще“, категорични са специалистите. „Някои от тях може да се присъединят към Ал Кайда или други утвърдени терористични организации, възможна е и появата на нови такива“.  \r\nДокладът е плод на информацията на разузнавателни агенции на държавите членки на ООН и представлява наченка на организирането на общо сътрудничество в световната отбрана, отбелязват от редакцията на левичарското издание.  \r\n \r\nСпоред специалистите, макар териториалното проявление на „Ислямска държава“ да бе ликвидирано, все още са налице фактори за съществуването на организацията, напомнящи състоянието на Ал Кайда. И макар в последно време да има по-малко терористични нападения отколкото през 2015 и 2016 г., заплахата все още остава висока, пише в доклада. Според данните, около шест хиляди души от ЕС са отишли в региона на Близкия изток за да се бият за „Ислямска държава“. Около една трета са били убити, друга 1/3 е задържана и арестувана от местните власти, което означава, че около две хиляди души от тях вероятно ще се завърнат в Европа. Данните разкриват освен това, че \"Ислямска държава\" разполага с между 50 млн. и 300 млн. долара от парите на халифата, които се използват за водене на борба, пропагандиране и набиране на нови последователи най-вече в интернет пространството.  \r\n : Цанко Цолов", "date": "2019.08.03", "title": "The Guardian: До края на годината може да има нова вълна терористични нападения, предупреждават от ООН"}
{"url": "http://www.focus-news.net/news/2019/08/03/2686466/pazardzhik-v-obshtina-panagyurishte-izplashtat-stipendii-na-darovitite-detsa.html", "text": "В община Панагюрище изплащат стипендии на даровитите деца, съобщи за  Радио „Фокус“ – Пазарджик  Радка Костуркова от общинската администрация. Тя обясни, че до 16 август 2019 година ще се изплащат стипендиите и еднократното финансово подпомагане на деца с изявени дарби от община Панагюрище, които са кандидатствали и са одобрени от специално назначена комисия. Средствата ще се получават от родител срещу представен документ за самоличност, в сградата на Община Панагюрище, всеки работен ден от 10:00 до 12:30 часа и от 14:00 до 17:30 часа“, допълни Костуркова. \r\n \r\nВаня НИКОЛОВА", "date": "2019.08.03", "title": "Пазарджик: В община Панагюрище изплащат стипендии на даровитите деца"}
{"url": "http://www.focus-news.net/news/2019/08/03/2686469/blagoevgrad-za-poredna-godina-regionalna-zdravna-inspektsiya-se-vklyuchva-v-otbelyazvaneto-na-svetovnata-sedmitsa-na-karmeneto.html", "text": "За поредна година Регионална здравна инспекция – Благоевград се включва в отбелязването на Световната седмица на кърменето. Това съобщиха за  Радио „Фокус“ – Пирин  от здравната инспекция. От там уточниха, че мотото на тазгодишната проява е „Да подкрепим родителите. Да направим кърменето възможно“. Целите на глобалната инициатива са свързани с предоставянето на информация, относно връзките между кърменето и социалната закрила на родителите, основана на равенството на половете; ангажиране на личности и организации за по-голямо въздействие; действия за насърчаване на кърменето чрез  осигуряване равенство между половете и социална закрила на родителите. \r\nОсновен акцент на Световната седмица на кърменето 2019 г. е екипността и съдействието, което всеки от нас може да окаже на майките, за да кърмят успешно. Тази екипност е поставена в три плоскости, които осигуряват необходимата подкрепа на родителите на всички нива: чрез политики и законодателство, които защитават родителите; чрез работни места във всички сектори, които осигуряват необходимите условия кърменето да се случва; чрез споделени в обществото ценности и социални норми за равнопоставеност на половете, подкрепящи родителите. РЗИ – Благоевград отбелязва Седмицата на кърменето със следните прояви: участие с раздаване на здравно-образователни материали в обучение за кърменето в община Благоевград, организирано от списание „Девет месеца“ – книжка „Препоръки за здравословно хранене преди и по време на бременност и при кърмене“;  дискусия, беседи и разговори по темата с млади майки  в отдел „ПБПЗ“ на РЗИ; дискусия, беседи и разговори с бременни жени и млади майки в махала „Предел“. съвместно със здравните медиатори на община Благоевград и специалисти от АГО към МБАЛ; прожекция на филма на УНИЦЕФ „Гърдата е най-доброто“ съвместно с Алианс на българските акушерки с последващи дискусия и консултации. Пресконференция с медиите; разпространение на здравно-образователни материали. \r\n \r\nЛивия НИНОВА", "date": "2019.08.03", "title": "Благоевград: За поредна година Регионална здравна инспекция се включва в отбелязването на Световната седмица на кърменето"}
{"url": "http://www.focus-news.net/news/2019/08/03/2686470/vasil-vasilev-direktor-na-dramatichno-kuklen-teatar-ivan-radoev-veche-imame-edna-remontirana-kamerna-zala.html", "text": "Имаме вече приятната изненада за всички наши зрители- една ремонтирана камерна зала, в която те могат да се почувстват по-уютно. Това каза  в интервю за  Радио „Фокус“  Васил Василев, директор на Драматично-куклен театър ,,Иван Радоев“. „Продължаваме нашата традиция, която наложихме преди три години, да се правят детски представления през седмицата от 18.00 часа и всяка събота от 11.00 часа. Наистина предстоят изненади, но нека ги оставим в конкретика. През месец ноември очакваме една от новите премиери и декемврийската, свързана с коледните празници“, каза Васил Василев.  \r\nВиолета КРЪСТЕВА  \r\n \r\n Пълния текст на интервюто четете по-късно в „Мнение”", "date": "2019.08.03", "title": "Васил Василев, директор на Драматично-куклен театър ,,Иван Радоев“: Вече имаме една ремонтирана камерна зала"}
{"url": "http://www.focus-news.net/news/2019/08/03/2686471/sport-frits-sreshtu-shvartsman-na-finala-v-los-kabos.html", "text": "Тенис: Американският тенисист Тейлър Фриц се класира за финала на турнира в Лос Кабос, Мексико, след като победи представителя на Молдова Раду Албот с 6:3, 6:2. Фриц ще играе за титлата срещу аржентинеца Диего Шварцман, който по-рано отстрани своя сънародник Гуидо Пела с 2:1 сета. Срещата започва утре, в 05:00 часа сутринта българско време.", "date": "2019.08.03", "title": "Спорт: Фриц срещу Шварцман на финала в Лос Кабос"}
{"url": "http://www.focus-news.net/news/2019/08/03/2686475/veliko-tarnovo-do-blizo-3-spadna-bezrabotitsata-v-regiona-prez-yuni.html", "text": "3.2% е било равнището на безработицата във Великотърновски регион през юни. Спадът спрямо май е с 0.3 пункта. Това съобщават за Радио „Фокус“ – Велико Търново от Дирекция „Бюро по труда“ в старата столица. Нивото на местна почва е с 2 пункта по-ниско от средното за страната, което е 5.2%. Регистрираните лица са общо 1548 човека и са разпределени, както следва – 1046 за община Велико Търново, 307 – за Елена и 195 за Златарица. Спадът на безработица спрямо предходния месец е със 123 души. „Регистрираните жени са 880 или 57%. Младежите до 29 години са 197 или 12.7% от всички, а тези над 50 години – 551 или 36%“, сочи още статистиката. Входящият поток от новозаписани и такива с възстановена регистрация е от 270 човека, което е със 7 повече спрямо май. „От тях най-много са тези, освободени от сектор“услуги“ – 144 човека, следват тези от аграрния сектор – 46-ма, сектор „индустрия“ – 41 и неуточнен отрасъл – 37“, показват още данните. \r\nИзходящият поток е от 393 човека, което е 30 повече в сравнение с предходния месец.  Това показва, че равнището на безработица в региона намалява спрямо предходния месец. \r\nЛуиза ТРАНЧЕВА", "date": "2019.08.03", "title": "Велико Търново: До близо 3% спадна безработицата в региона през юни"}
{"url": "http://www.focus-news.net/news/2019/08/03/2686479/dobrich-na-otkrita-stsena-dvoretsa-v-balchik-svetovnoizvestniyat-trombonist-georgi-kornazov-shte-predstavi-svoya-avtorska-muzika.html", "text": "На открита сцена „Двореца“ световноизвестният тромбонист Георги Корназов ще представи своя авторска музика. Събитието е част от културния календар на Държавен културен институт – Културен център „Двореца“ край Балчик. Това съобщи Галя Георгиева, организатор международни фестивали, културна дейност и специални събития в Архитектурно-парковия комплекс, предаде кореспондентът на  Радио „Фокус” – Варна . Музикалният проект е озаглавен „Tales from Bulgaria”. Реализира се заедно с Димитър Льолев - алт саксофон, Любомир Цанев - пиано, Михаил Иванов - контрабас и Атанас Попов - барабaни. Входът за концерта е свободен. Събитието е на 8 август – четвъртък, от 20,00 часа. За Георги Корназов казват, че „е вселена между България и западния джаз, майсторска смес на неустоими мелодии, прекарани през призмата на съвременността”. Музикантът работи в цяла Европа с различни големи оркестри и имена, като Ак Жиро, Фил Колинс, Куинси Джоунс, Пиер Бертран и др. Творческата му биография е наистина забележителна и богата, а публиката край Белия град ще има шанса да преживее една неповторима джаз вечер под звездите, в близост до очарователната атмосфера на „Двореца“.  \r\nЖулиета НИКОЛОВА", "date": "2019.08.03", "title": "Добрич: На открита сцена „Двореца“ в Балчик световноизвестният тромбонист Георги Корназов ще представи своя авторска музика"}
{"url": "http://www.focus-news.net/news/2019/08/03/2686477/bansko-s-demonstratsiya-na-presukvane-prodalzhavat-kulturni-vecheri-traditsii-izkustvo.html", "text": "С демонстрация на пресукване продължават Културни вечери „Традиции изкуство“ в Банско. Това съобщиха за  Радио „Фокус“-Пирин   от Музеен комплекс-Банско. В Посетителски информационен център от вчера до 6 август жителите и гостите на курортния град имат възможността да разгледат изложба живопис с икони и дърворезба от отец Костадин Калайджиев. Занаятите, които ще бъдат демонстрирани следващата седмица са дърворезба, плетене на шушони, българска бродерия, бродиране на сувенирни топки и тъкане на разбой. Също така от 9 до 13 август в Посетителския информационен център ще бъде представена изложба абстрактно изкуство от Мариана Стефанова под заглавието „Доза изкуство“. Всеки ден, до 24-и септември, лятото ще бъде изпълнено с информационни разходки до историческите места край Банско, в музеите, толкова богати и интересни. Всеки петък, събота и неделя, показно ще се демонстрира и как се прави така нареченото бушле, как се плетат топли шушони за студените планински дни, как се пресуква и тъче, как се преде и везе. \r\n \r\nНатали СТЕФАНОВА", "date": "2019.08.03", "title": "Банско: С демонстрация на пресукване продължават Културни вечери „Традиции изкуство“"}
{"url": "http://www.focus-news.net/news/2019/08/03/2686480/muzeyat-na-fotografiyata-podgotvya-album-za-stariya-kazanlak.html", "text": "Музеят на фотографията подготвя албум за стария Казанлък, каза за  Радио „Фокус”  директорът на музея Стефан Папукчиев. Той поясни, че албумът ще бъде със заглавие „ Нашият Казанлъкъ”. Този албум ще включва възможно най – старите снимки на Казанлък до ден-днешен. Така ще бъдат запечатани интересни моменти от емблематични сгради, някои от които през годините изчезват. Например, може да бъде възстановена по снимки цялата улица „Скобелев”, западната страна на улица „Искра”, обущарската улица, площада. Музеят притежава, може би, най-старата снимка на Казанлък от 1900 година.  \r\nЕкипът на културния институт призовава всеки, който има и може, да донесе такива снимки. Те ще бъдат сканирани и ще бъдат върнати. \r\nСлавяна ГАЙДАРОВА", "date": "2019.08.03", "title": "Музеят на фотографията подготвя албум за стария Казанлък"}
{"url": "http://www.focus-news.net/news/2019/08/03/2686478/sport-manchestar-yunayted-izliza-sreshtu-milan-v-posledniya-si-mach-ot-mezhdunarodnata-kupa-na-shampionite.html", "text": "Футбол:  Манчестър Юнайтед излиза срещу Милан в приятелски мач от Международната купа на шампионите. Британският тим спечели последната си две срещи в турнира и ще се надява на победа с голяма голова разлика, която ще го изведе не първо място в класирането пред  Бенфика. Милан от своя страна загубиха последните си два мача и ще търсят първата си победа на приятелския турнир. Срещата започва малко след 19:30.", "date": "2019.08.03", "title": "Спорт: Манчестър Юнайтед излиза срещу Милан в последния си мач от Международната купа на шампионите"}
{"url": "http://www.focus-news.net/news/2019/08/03/2686473/plovdiv-3-sluchaya-na-laymska-bolest-i-edin-na-marsilska-treska-sa-registrirani-v-grada.html", "text": "3 случая на лаймска болест и един на марсилска треска са регистрирани в Пловдив. Това сочи справка на  Радио „Фокус“ – Пловдив  на сайта на Регионалната здравна инспекция. И четирите случая са на територията на град Пловдив. През последният отчетен период, в дните от 26 юли до 1 август, ухапаните от кърлежи, които са потърсили медицинска помощ, са шестима. \r\nДанните на Регионалната здравна инспекция сочат още, че се увеличава броят на болните от чревни инфекции и варицела. През последният отчетен период няма регистрирани случаи на скарлатина.", "date": "2019.08.03", "title": "Пловдив: 3 случая на лаймска болест и един на марсилска треска са регистрирани в града"}
{"url": "http://www.focus-news.net/news/2019/08/03/2686474/the-times-otkrit-v-okeana-antibiotik-mozhe-da-napravi-probiv-v-meditsinata.html", "text": "В дълбините на океана, където слънчевите лъчи почти не проникват, се крият организми, които може да решат най-големия проблем стоящ пред медицината и човечеството, информира британското авторитетно издание  Times .  \r\nДълбоко под повърхността на океаните, бактериите са вкопчени в постоянно съперничество една с друга, и за да го спечелят те произвеждат антибиотик толкова силен, че може да унищожи и най-упоритите бактерии в болниците. \r\n„Но има един проблем“, алармира Ребека Гос, професор по органична химия към университета „Сейнт Андрюс“. „Веществото се разтваря на слънчева светлина“, уточни тя. Науката може би обаче има решение на този проблем – покрийте антибиотика със защитен слой от цветен прашец.  \r\nАнтимикробната устойчивост представлява екзистенциален проблем за здравеопазването. Когато е открит пеницелина, той променил коренно медицината, позволявайки лесно да се лекуват инфекции, които иначе лесно биха могли да убият човек. Съществуват обаче определен брой антибиотици, а бактериите развиват с течение на времето резистентност към тях. Ако откритието на професор Гос доведе до създаването на нов, неизползван до сега антибиотик, това би било от огромно значение за науката и медицината.  \r\n : Цанко Цолов", "date": "2019.08.03", "title": "The Times: Открит в океана антибиотик може да направи пробив в медицината"}
{"url": "http://www.focus-news.net/news/2019/08/03/2686481/sport-hamiltan-nay-barz-v-poslednata-trenirovka-predi-starta-za-polpozishan.html", "text": "Формула 1: Луис Хамилтън спечели последната тренировка преди старта за полпозишън за Гран при на Унгария. Състезателят на Мерцедес изпревари Макс Верстапен от „Ред бул“, който финишира втори, и далия трето време Себастина Фетел с Ферари, с минимална преднина. Дистанцията между първите трима бе в рамките на по-малко от една стотна. Стартът, който ще определи подредбата на утрешното състезание, е от 16:00 часа.", "date": "2019.08.03", "title": "Спорт: Хамилтън най-бърз в последната тренировка преди старта за полпозишън"}
{"url": "http://www.focus-news.net/news/2019/08/03/2686485/blagoevgrad-ansambal-gaytan-shte-iznese-kontsert-v-selo-borovichene-v-blizost-do-cherkvata-sveti-iliya.html", "text": "Ансамбъл „Гайтан“ ще изнесе концерт в село Боровичене в близост до черквата „Свети Илия“, предаде репортер на  Радио „Фокус“-Пирин . В концерта ще се включи и Мъжка фолклорна група „Огражденска четворка“, като началото му е 20,30 часа. На 4 август певците и танцьорите ще се пренесат в подножието на Пирин планина, за да се включат в едно невероятно „Добринищко лято“ на площада в Добринище. Началният час е 19.30. \r\nНатали СТЕФАНОВА", "date": "2019.08.03", "title": "Благоевград: Ансамбъл „Гайтан“ ще изнесе концерт в село Боровичене в близост до черквата „Свети Илия“"}
{"url": "http://www.focus-news.net/news/2019/08/03/2686486/sofiya-dvizhenieto-ot-km-71-do-km-75-po-pat-ii-16-romcha-novi-iskar-v-posoka-sofiya-se-osashtestvyava-v-edna-lenta-poradi-avariyna-sech-na-darveta.html", "text": "Движението от км 71 до км 75 по път II-16 Ромча - Нови Искър в посока София се осъществява в една лента поради аварийна сеч на дървета. Това съобщиха от пресцентъра на  Агенция \"Пътна инфраструктура\" . Шофьорите да се движат с повишено внимание и съобразена скорост.", "date": "2019.08.03", "title": "София: Движението от км 71 до км 75 по път II-16 Ромча - Нови Искър в посока София се осъществява в една лента поради аварийна сеч на дървета"}
{"url": "http://www.focus-news.net/news/2019/08/03/2686488/prof-donka-baykova-dietolog-plodovete-i-zelenchutsite-ot-koito-prigotvyame-konservi-sa-s-mnogo-po-dobar-sastav-otkolkoto-tezi-otglezhdani-pri-sravnitelno-izkustveni-usloviya.html", "text": "Плодовете и зеленчуците, от които приготвяме консерви, са с много по-добър състав и много по-високо количество биологичноактивни вещества отколкото тези отглеждани при сравнително изкуствени условия. Това каза в интервю за  Агенция „Фокус“  диетологът проф. Донка Байкова.  Тя обясни, че много широко прилаган метод за консервация е замразяването. „Било то в малките хладилникови камери или в по-големите фризери. Това означава добре измит зеленчук или плод и да бъде съхранено за 8 до 12 месеца от годината при минусови температури“, допълни диетологът. Проф. Байкова обясни също така, че сушенето се възвръща в последните години. „Всички сме наясно, че особено в летния сезон голяма част от домакините предпочитат да изсушат определени зеленчуци или плодове и да ги съхранят за зимата. Когато водното съдържание на растителния продукт намалее, се губи и възможността той да бъде добра среда за развитие на патогенни микроорганизми“, каза тя.  „Друг класически за нашите условия метод е приготвянето на туршии. Това е един биологичен метод. Тоест предизвикваме ферментация на съответните видове зеленчуци. Развива се млечно-кисела ферментация в условията на въздуха и с добавката на сол. По този начин съхраняваме за дълго съответните зеленчуци и те  запазват за дълъг период съответната хранителна стойност“, разказа диетологът относно методът за направа на туршии. Според проф. Байкова, съдържанието на витамин С се увеличава, защото жизнеността на съответните лактобацили допринася затова обогатяване на съответния зеленчук. „Препоръчвам на любителите на този метод да спазват по-съвременните препоръки на специалистите за количеството на готварска сол, за да бъде продукта богат на пробиотици. Продуктът да бъде подходящ за консумация от деца, от подрастващи и от лица с хронични заболявания. Именно по-високите количества на готварска сол често пъти прави туршиите с ограничена използваемост“, обясни още проф. Байкова.  \r\n Пълния текст на интервюто четете по-късно в „Мнение”  \r\n \r\nТеодора ПАТРОНОВА", "date": "2019.08.03", "title": "Проф. Донка Байкова, диетолог: Плодовете и зеленчуците, от които приготвяме консерви, са с много по-добър състав отколкото тези отглеждани при сравнително изкуствени условия"}
{"url": "http://www.focus-news.net/news/2019/08/03/2686487/faktorseverna-makedoniya-kristalina-georgieva-rasnala-v-selo-po-vremeto-na-komunizma-do-lider-na-mezhdunarodniya-valuten-fond.html", "text": "Българският икономист Кристалина Георгиева е кандидатът, издигнат от ЕС да ръководи Международния валутен фонд на мястото на Кристин Лагард, пише македонското електронно издание  “Фактор“ , като коментира, че западните страни диктуват избора на лидер за тази толкова важна финансова институция, и най-вероятно между тях вече има консенсус именно малко позната личност от Източна Европа да заеме длъжността.  \r\n \r\n65-годишната Георгиева е дясноцентрист, отраснала в България по времето на комунизма. Тя се изкачи уверено до високите етажи на управлението на Световната банка, като през 2017 г. стана нейн изпълнителен директор – вторият по важност пост в институцията. Преди това е работила като еврокомисар за международното сътрудничество и занимаващ се с бюджета на Съюза.  \r\nПреди повече от година тя качи в своя профил в „Тутър“ черно-бяла снимка на своето семейство, придружена от текста: „Бабите ми и дядовците бяха малко образовани. Родителите ми завършиха средно образование. Аз бях първият човек в семейството, който е получил титлата „доктор на науките“. От българско село до изпълнителен директор на Световната банка“, добавя тя.  \r\n \r\nНа Георгиева се гледа като на човек с „пряк допир“ до нещата, коментира агенция  Reuters , цитирана от македонската медия. Според американската агенция българският икономист си е изградила образ на защитаващ човешките права политик, както и с твърда позиция срещу климатичните промени.  \r\n : Цанко Цолов", "date": "2019.08.03", "title": "„Фактор“(Северна Македония): Кристалина Георгиева – раснала в село по времето на комунизма, до лидер на Международния валутен фонд"}
{"url": "http://www.focus-news.net/news/2019/08/03/2686489/sliven-staroplaninskite-legendi-ozhivyaha-v-blagotvoritelna-izlozhba.html", "text": "Над 120 картини са включени в благотворителната изложба-живопис „100 мига от „Старопланински легенди” на сливенската художничка Дора Куршумова. Това съобщиха от  Обществен дарителски фонд – Сливен . \r\nТворбите са подредени в залите на Художествена галерия „Христо Тодоров” в Жеравна. В тях оживяват героите от десетте разказа на ненадминатия разказвач Йордан Йовков. Чрез картините зрителите могат да се пренесат по улиците на китното балканско селце, по планинските пътеки, край вировете и на поляните с цъфнала иглика. Експозицията е подредена по уникален начин, а под всяка картина е поставен цитат от съответния разказ, който отговаря на изобразеното на платното. По този начин зрителят може да си припомни красивите сцени и майсторството на разказвача или да бъде предизвикан да препрочете отново „Старопланински легенди”. Най-много картини илюстрират сюжетите на „Овчарова жалба”, „Божура” и „Постолови воденици”, „Шибил” и „Кошута”, а близо 10 творби припомнят красивите думи на Йовков и героите от „На Игликина поляна”, „През чумавото”, „Юнашки глави” и др. Изложбата ще остане в галерията до края на октомври.", "date": "2019.08.03", "title": "Сливен: „Старопланинските легенди” оживяха в благотворителна изложба"}
{"url": "http://www.focus-news.net/news/2019/08/03/2686482/veselin-nalbantov-bhra-mnogo-ot-balgarite-predpochitat-balgarskoto-chernomorie-za-pochivka-makar-otdelno-da-poseshtavat-sasedni-strani.html", "text": "Предпочитаните места за почивка на много от българите са по българското Черноморие, макар и отделно да посещават съседни страни като Турция и Гърция, било то от любопитство. Това каза за  Радио „Фокус“-Бургас  Веселин Налбантов, хотелиер и зам.-председател на Българската хотелиерска и ресторантьорска асоциация. Едно от предимствата, които посочи зам.-председател на Българската хотелиерска и ресторантьорска асоциация е добрия климат в страната ни, за разлика от Турция и Гърция, където температурите да доста по-високи. „Имаме друго интересно нещо, с което ги превъзхождаме – рибата, чиито вкус е по-добър“, каза още той . На въпроса туристите от кои страни най-вече предпочитат българското Черноморие за лятната си почивка, Налбантов отговори, че това са бившите сълагерници – Полша, Чехия, Словакия. „Традиционно знаем, че имам немски туристи. А от 10 години не бях сключвал договор с англичани, тази година имаме туристи и от Англия“, посочи хотелиерът. „Не е вярно, че Черноморието и по-скоро Слънчев бряг е избиран за алкохолен туризъм, много от туристите са семейства с деца“, коментира Налбантов. Относно очакванията му за месец август, той посочи, че принципно след 25-ти много от туристите си тръгват заради началото на учебната година, но пристигат много други български туристи. \r\nДеница ДИМИТРОВА", "date": "2019.08.03", "title": "Веселин Налбантов, БХРА: Много от българите предпочитат българското Черноморие за почивка, макар отделно да посещават съседни страни"}
{"url": "http://www.focus-news.net/news/2019/08/03/2686483/varna-raste-broyat-na-zasegnatite-ot-chrevni-infektsii-i-varitsela-v-grada.html", "text": "Броят на засегнатите от чревни инфекции и варицела, които са потърсили медицинска помощ във Варна и областта през изминалата седмица расте. Това съобщиха за  Радио „Фокус“ – Варна  от Регионалната здравна инспекция (РЗИ). За периода до 1-ви август, регистрираните болни с чревни инфекции са 55 срещу 35 от предходната седмица. По-голямата част от тях са представени от ентероколити – 47. Останалите пациенти са заболели от колиентерити и хепатит. С въздушно-капкови инфекции са регистрирани 48 лица срещу 26 за миналата седмица. Според епидемиолозите те са представени от 43 случая на варицела и 5 – на скарлатини. Броят на засегнатите във Варна и областта от остри респираторни заболявания е без промяна от предходната седмица. Случаите са 30, а тези с усложнения от грип и ОРЗ, като бронхити и пневмонии, са 24. Има регистрирани 12 случая на ухапани от кърлежи. Регистрирани са три случая на заболели от Марсилска треска. \r\nДиана СТОЕВА", "date": "2019.08.03", "title": "Варна: Расте броят на засегнатите от чревни инфекции и варицела в града"}
{"url": "http://www.focus-news.net/news/2019/08/03/2686490/blagoevgrad-gradushka-s-goleminata-na-grahovo-zarno-valya-v-grada.html", "text": "Градушка с големината на грахово зърно валя в Благоевград, предаде репортер на  Радио \"Фокус\"-Пирин . Към този момент в града вали само дъжд, придружен с гръмотевици. Няма данни за възникнали проблеми заради валежите. Пътните настилки са мокри и хлъзгави. \r\nЛивия НИНОВА", "date": "2019.08.03", "title": "Благоевград: Градушка с големината на грахово зърно валя в града"}
{"url": "http://www.focus-news.net/news/2019/08/03/2686493/tass-zadarzhani-sa-30-dushi-za-uchastie-v-nerazreshen-protest-v-tsentara-na-moskva.html", "text": "Полицейските служители задържаха 30 души в центъра на Москва за участие в нереазрешен митинг, като общо около 350 души взеха участие в него, предава  TACC . \r\n\"Към 14:30 часа московско време (съвпада с българското) около 350 души взеха участие в нерегламентирано събитие в центъра на Москва. 30 души бяха задържани за нарушаване на обществения ред\", заявиха от полицията. \r\nВластите предупредиха участниците предварително за отговорността и недопустимостта на нарушаването на закона. Полицията предупреди за рисковете от различни провокации при нерегламентираната акция на 3 август и призова гражданите и гостите на столицата да се въздържат от участие в нея. Московската прокуратура провежда административно разследване на 15 нерегистрирани кандидати за Московската градска дума, които организираха незаконни акции на 14 и 27 юли. Те игнорираха предупрежденията на полицията, припомнят от ТАСС. \r\nПо случая с неразрешения  митинг на 27 юли е образувано наказателно дело по алинея 1 на чл. 318 („Използването на насилие срещу представител на властите“) и алинея 2 на чл. 212 („Участие в безредици“) от Наказателния кодекс. По данни на следствения комитет в извършването на тези престъпления са участвали над 10 граждани, които са взели най-активно участие в организирането и провеждането на масови безредици в центъра на столицата. Шест от тях вече са арестувани по разпореждане на съда. \r\n \r\n  Юлиян Марков", "date": "2019.08.03", "title": "ТАСС: Задържани са 30 души за участие в неразрешен протест в центъра на Москва"}
{"url": "http://www.focus-news.net/news/2019/08/03/2686491/gd-granichna-politsiya-intenziven-e-trafikat-za-leki-i-tovarni-avtomobili-na-izhod-na-gkpp-kulata-i-gkpp-makaza.html", "text": "Интензивен е трафикът за леки и товарни автомобили на изход на ГКПП „Кулата“ и ГКПП „Маказа“. Това съобщиха от  ГД „Гранична полиция“ . Информацията за трафика на граничните пунктове е към 15.00 часа. Трафикът е интензивен на ГКПП „Калотина“ на вход и изход за леки автомобили. На ГКПП „Капитан Андреево“ на изход за товарни автомобили. Трафикът е интензивен на вход на ГКПП „Дунав мост 1“, „Кардам“ и „Дуранкулак“ за леки автомобили. На „Дунав мост 2“, трафикът е интензивен  за товарни автомобили на вход и изход. На границата със Северна Македония трафикът е нормален на всички гранични контролно-пропускателни пунктове.", "date": "2019.08.03", "title": "ГД „Гранична полиция“: Интензивен е трафикът за леки и товарни автомобили на изход на ГКПП „Кулата“ и ГКПП „Маказа“"}
{"url": "http://www.focus-news.net/news/2019/08/03/2686492/24-info-s-makedoniya-umereno-silno-zemetresenie-e-useteno-na-ostrov-karpatos-nyama-shteti.html", "text": "Земетресение с магнитуд 4,8 по скалата на Рихтер е регистрирано в района на гръцкия остров Карпатос в югоизточната част на Егейско море, съобщава Македонската информационна агенция (МИА) от Атина, цитирана от македонското електронно издание  “24 инфо“ . \r\nСпоред Геодинамичния институт на Националната обсерватория в Атина земетресението е с епицентър на 71 километра югоизточно от острова с магнитуд 4,8 . \r\nПо-рано тази сутрин гръцкият премиер Кириакос Мицотакис направи планирано и предварително обявено посещение на остров Карпатос, като написа в официалния си акаунт в социалната мрежа „Туитър“, че е почувствал труса и е бил информиран, че няма съобщения за щети или пострадали хора. \r\n \r\n  Юлиян Марков", "date": "2019.08.03", "title": "„24 инфо“ (С. Македония): Умерено силно земетресение е усетено на остров Карпатос, няма щети"}
{"url": "http://www.focus-news.net/news/2019/08/03/2686476/afp-sasht-iskat-da-razpolozhat-raketi-sas-sreden-obseg-v-aziya-zayavi-mark-espar.html", "text": "Вашингтон иска бързо да разположи нови ракети със среден обсег на действие в Азия, за да се противопостави на издигането на Китай в региона, заяви новият американски министър на отбраната Марк Еспър в събота, предава  AFP .  \r\nПо време на пресконференция, попитан дали САЩ обмислят разполагането на нови такива оръжия в Азия, след като Вашингтон излезе от Договора за ракетите със среден и малък обсег, Еспър отговори „да, искам това“. „Бихме искали да разположим свой контингент колкото се може по-скоро“, добави той. „Предпочитам да е в рамките на няколко месеца“, уточни още Еспър, докато се качваше на самолет за Сидни, от където ще започне негово едноседмична обиколка в Азия.  \r\nРъководителят на Пентагона обаче отказа посочи къде смята за най-правилно да се разположат такива съоръжения. „Няма да спекулирам защото това не зависи от нашите планове. Такива неща обикновено обсъждаш със своите съюзници“, каза той.  \r\n : Цанко Цолов", "date": "2019.08.03", "title": "AFP: САЩ искат да разположат ракети със среден обсег в Азия, заяви Марк Еспър"}
{"url": "http://www.focus-news.net/news/2019/08/03/2686484/reuters-iran-shte-prodalzhi-da-namalyava-angazhimentite-si-po-yadrenata-sdelka-zayavi-zarif.html", "text": "Иран ще предприеме още една стъпка за намаляване на ангажиментите си по подписаната пред 2015 г. ядрена сделка, съобщи в събота външният министър на страната Мохаммад Джавад Зариф, без да дава допълнителни подробности, предава  Reuters .  \r\n„Третата стъпка по намаляване на ангажиментите ни, ще бъде приложена в сегашната ситуация“, каза първият дипломат на Техеран. „Предупредихме, че ако сделката не е се прилага и от останалите подписали я, ние също ще се отдръпнем по подобен начин. И спазихме думата си“, добави Зариф.  \r\nМиналия месец Иран заплаши да поднови работата в спрените си центрофуги и започне обогатяване на уран до 20%. Според правителството, всички предприеми мерки са лесно обратими, ако Западните държави започнат да спазват обещанията си.  \r\n : Цанко Цолов", "date": "2019.08.03", "title": "Reuters: Иран ще продължи да намалява ангажиментите си по ядрената сделка, заяви Зариф"}
{"url": "http://www.focus-news.net/news/2019/08/03/2686494/kyustendil-tri-ulitsi-v-selo-razhdavitsa-shte-poluchat-imena-na-tsvetya.html", "text": "Три улици в село Раждавица ще получат имена на цветя. Това съобщи за  Радио „Фокус” – Кюстендил  кметът на населеното място Стоян Ръждавички. Той е внесъл предложение до Община Кюстендил, което ще бъде разгледано и от страна на общинските съветници. До момента трите улици не са имали имена. През 1980 година в селото са изградени два нови квартала, а самите улици са пътната връзка между тях. Предложението е безименните до момента улици да бъдат наречени „Иглика”, „Кокиче” и „Нарцис”. Предложението е и във връзка с функционирането на единната система за гражданска регистрация. Поради липсата на имена до момента не е било възможно определянето на административни адреси за прилежащите имоти към тези улици. \r\nВенцеслав ИЛЧЕВ", "date": "2019.08.03", "title": "Кюстендил: Три улици в село Раждавица ще получат имена на цветя"}
{"url": "http://www.focus-news.net/news/2019/08/03/2686496/plovdiv-mobilni-ekipi-na-politsiyata-v-grada-shte-osashtestvyat-sreshti-i-priem-na-grazhdani-v-48-malki-naseleni-mesta-prez-avgust.html", "text": "През месец август мобилни екипи на полицията в Пловдив ще осъществят срещи и прием на граждани в 48 малки населени места. Това съобщиха за  Радио „Фокус“ – Пловдив  от Областната дирекция на МВР. Мобилните екипи ще бъдат съставени от служители на отдел „Охранителна полиция“ и секторите „Икономическа полиция“ и „Криминална полиция“.  На 6 август ще бъдат осъществени срещи с жителите на селата Марково, Белащица, Брани поле, Бойково, Ситово и Лилково. Срещите продължават на 8 август в населените места Козаново, Златовръх, Нови извор, Боянци, Моминско и Караджово, на 13 август – в селата Клисура, Розино, Богдан, Баня, Домлян и Соколица, а на 15 август – в селата Оризари, Кадиево, Йоаким Груево, Ново село, Триводици и Цалапица. На 20 август мобилните екипи на полицията ще посетят населените места Беловица, Кръстевич, Мало Крушево, Долна махала, Черноземен и Ръжево, на 22 август – селата Градина, Крушево, Добри дол, Караджалово, Виница и Татарево, а на 27 август – населените места Белозем, Чалъкови, Стряма, Чехларе, Зелениково и Дрангово. Последните посещения на мобилни екипи в рамките на месеца ще бъдат на 29 август в селата Царацово, Радиново, Костиево, Церетелево, Царимир и Неделево. \r\nОт месец ноември 2017 година, мобилни екипи от служители в отделите „Криминална полиция” и „Охранителна полиция” ежемесечно посещават селата, в които няма постоянно полицейски инспектори. Целта е хората да имат възможността  пряко да информират униформените за нарушения на обществения ред и Закона за движение по пътищата, извършени или подготвяни престъпления, както и за случаи, за които е необходима намесата на други компетентни институции.", "date": "2019.08.03", "title": "Пловдив: Мобилни екипи на полицията в града ще осъществят срещи и прием на граждани в 48 малки населени места през август"}
{"url": "http://www.focus-news.net/news/2019/08/03/2686498/", "text": "Спорт: Влизат в сила нови правила за закупуване на билети за спортни мероприятия от 8 август, заради промяна на закона. Талоните ще бъдат персонализирани, като ще трябва да бъдат записани имената и рождената дата на притежателя им. Това ще забави значително процеса на продажба на билети, което значи, че феновете трябва да отиват по-рано до касите на стадионите или в друг ден преди самото спортно събитие. Улеснение би било предварителното закупуване на билети онлайн, ако стадионът има такава възможност.", "date": "2019.08.03", "title": "Спорт: Влизат в сила нови правила за закупуване на билети за спортни мероприятия"}
{"url": "http://www.focus-news.net/news/2019/08/03/2686500/pazardzhik-58-sa-obyavenite-svobodni-rabotni-mesta-za-uchiteli-v-oblastta.html", "text": "58 са обявените свободни работни места за учители в област Пазарджик, съобщиха от  РУО-Пазарджик . Най-много са те в община Пазарджик – 29. В община Септември – 14, в община Батак -6, в община Панагюрище – 4, в община Брацигово – 3 и в община Белово – 2. В останалите 6 общини от област Пазарджик все още не са обявени свободни работни места за педагози.", "date": "2019.08.03", "title": "Пазарджик: 58 са обявените свободни работни места за учители в областта"}
{"url": "http://www.focus-news.net/news/2019/08/03/2686497/lovech-padnali-sa-darveta-i-kloni-vsledstvie-na-buryata-v-oblastta.html", "text": "Паднали са дървета и клони вследствие на бурята в Област Ловеч. Това съобщиха от  ОДМВР - Ловеч  за  Агенция \"Фокус\" . Получени са около 20 сигнала в Областното пътно управление за паднали дървета и клони в региона. Работи се по отстраняването им.", "date": "2019.08.03", "title": "Ловеч: Паднали са дървета и клони вследствие на бурята в областта"}
{"url": "http://www.focus-news.net/news/2019/08/03/2686499/sedem-stalba-na-chez-razpredelenie-sa-schupeni-vsledstvie-na-buri.html", "text": "Седем стълба на ЧЕЗ Разпределение са счупени вследствие на бури. Това съобщиха от пресцентъра на  ЧЕЗ . Допълнителни аварийни екипи работят за отстраняване на повредите. Силен вятър, дъжд и мълнии нанесоха десетки щети по електроразпределителната мрежа на ЧЕЗ Разпределение. Счупени са 7 стълба на компанията, изгорели са трансформаторни машини в трафопостове, множество проводници са разкъсани от паднали дървета.  \r\nЗасегнати от бурите бяха областите София, София област, Кюстендил и Перник. ЧЕЗ Разпределение възстанови повечето повреди по мрежа средно напрежение и работи по отделни сигнали на мрежа ниско напрежение за възстановяване на електрозахранването на единични обекти. \r\nКомпанията увеличи дежурните служители в кол-центъра на дружеството и аварийните екипи на терен. Усилената работа ще продължи до отстраняване на всички повреди", "date": "2019.08.03", "title": "Седем стълба на ЧЕЗ Разпределение са счупени вследствие на бури"}
{"url": "http://www.focus-news.net/news/2019/08/03/2686503/api-izpalnyava-vsichki-predpisani-merki-za-dezinfektsiya-na-patishtata-i-otbivkite-za-otdih-vav-vrazka-s-afrikanskata-chuma-po-svinete.html", "text": "Агенция \"Пътна инфраструктура\"  изпълнява всички предписани мерки за дезинфекция на пътищата в граничните райони, паркинги, отбивките за отдих около бензиностанциите, както и около други обекти, край които минава интензивен пътникопоток. Това съобщиха от пресцентъра на  Агенция \"Пътна инфраструктура\" . Мерките са свързани с предотвратяване на разпространението на  Африканската чума по свинете. Стриктно се спазват указанията на Министерството на земеделието, храните и горите и на Българската агенция за безопасност на храните за ограничаване разпространението на заболяването.", "date": "2019.08.03", "title": "АПИ изпълнява всички предписани мерки за дезинфекция на пътищата и отбивките за отдих във връзка с Африканската чума по свинете"}
{"url": "http://www.focus-news.net/news/2019/08/03/2686502/stachka-se-ochakva-da-otmeni-poleti-na-letishte-hiytrou-v-london-na-5-i-6-avgust.html", "text": "Очаква се част от полетите на летище „Хийтроу“ в Лондон да бъдат отменени заради планирана ефективна стачка на техническия персонал на летището на 5 и 6 август 2019 г. (понеделник и вторник), както и на 23 и 24 август 2019 г. (петък и събота). Това съобщиха от пресцентъра на  МВнР .    \r\nВ тази връзка препоръчваме на българските граждани да следят интернет-страницата на летище „Хийтроу“ и на съответните авиокомпании с цел получаване на актуална информация за статуса на полетите и при необходимост да променят датите на закупените вече билети.  \r\nПосолството на България в британската столица е в контакт с Представителството на авиопревозвача „България еър“ в Лондон, според което не се очаква да бъдат отменени полетите на компанията от и за британската столица.   \r\nНа посочения линк към страницата на летище „Хийтроу“ е поместена подробна информация, отнасяща се до всички граждани, които възнамеряват да пътуват в дните, когато е планирана стачката: https://www.heathrow.com/more/help-with-this-website/faqs/industrial-action.", "date": "2019.08.03", "title": "Стачка се очаква да отмени полети на летище „Хийтроу“ в Лондон на 5 и 6 август"}
{"url": "http://www.focus-news.net/news/2019/08/03/2686508/tochka-smakedoniya-v-severna-makedoniya-ima-registrirani-samo-44-elektricheski-avtomobila.html", "text": "В Северна Македония има регистрирани само 44 електрически автомобила, пише македонското електронно издание  “Точка“ . \r\nЕлектрификацията е следващата важна стъпка в автомобилната индустрия и няма производител, който да не мисли за това, работи ли или вече да не предлага такъв тип превозни средства. \r\nВсички страни работят върху инфраструктурата за електрически превозни средства и всеки производител допълнително инвестира в мрежа от електрически зарядни станции. Това ще позволи по-бързото развитие на мрежата и предлагането на превозни средства и да не се ограничава само до градска употреба. \r\nМакедония не следва световните тенденции и в момента има регистрирани само 44 електромобили. Не се знае колко от тях са собственост на физически лица и колко на фирми. Тези 44 електромобили са само 0,01% от общия брой превозни средства в Македония. \r\nВ Македония има само 40 обществени зарядни станции за електрически превозни средства, в 17 града, което според изданието е пречка да се увеличи броят на продадените електромобили. Повечето зарядни станции се намират  в Скопие. \r\n \r\n  Юлиян Марков", "date": "2019.08.03", "title": "„Точка“ (С.Македония): В Северна Македония има регистрирани само 44 електрически автомобила"}
{"url": "http://www.focus-news.net/news/2019/08/03/2686504/ministar-desislava-taneva-ne-pravi-chest-na-korneliya-ninova-i-bsp-da-se-opitvat-da-spechelyat-izbirateli-v-tozi-tezhak-moment.html", "text": "В Европа заболяването Африканска чума по свинете влиза през 2007 г. в Грузия. Болестта е пренесена чрез хранителни отпадъци изхвърлени от кораб. Голяма част от Западна Европа е засегната. Заболяването е изключително устойчиво. На Испания и трябваха 30 години, за да се пребори с изкореняване на чумата. АЧС се разпространява чрез всички възможни пътища. Най-уязвими са личните стопанства, в които няма мерки за биосигурност. Дивите свине също, защото са в открита екосистема. Епизоотичната обстановка в страната е изключително сериозна. Над 23 държави на територията на три континента са засегнати от заболяването Африканска чума по свинете. В България правителството предприе всички възможни мерки за ограничаване на болестта, съгласно изискванията на компетентните европейски органи.  \r\nНе прави чест на Корнелия Нинова и БСП да се опитват да спечелят избиратели в този тежък момент. За да успеем да се справим, и да ограничим заболяването, е необходимо всички мерки да се изпълняват стриктно. Надявам се, че в тази ситуация всеки отговорен политик ще покаже държавническо поведение и няма да допусне политическите емоции да надделеят. Това написа в  профила си в социалната мрежа \"Фейсбук\"  министърът на земеделието, храните и горите Десислава Танева.  \r\nДържавата прави всичко възможно и допустимо като мерки за ограничаване на щетите с възможно най-щадящи последствия за населението. Отделили сме близо 4,5 млн. лева за доброволно почистване и дезинфекция на личните стопанства. Това е единствената възможна финансова подкрепа, защото тези стопанства са нерегистрирани. Всичко в посока обезщетяване на нерегламентирано отглеждане на свине, компрометира останалите мерки за борба с чумата и би поставило на риск и санкции държавата ни. 300 лв. ще получат стопанства без мерки за биосигурност, които доброволно са усвоили месото от нерегистрираните животни в 20-километровите санитарни зони около свинекомплексите. 300 лв. ще получат и стопани с унищожени прасета в 3-километровите зони около огнищата. \r\nВ момента на терен, със съвместни усилия, работят Българска агенция по безопасност на храните, Център за оценка на риска по хранителната верига, ветеринарните служби и лекари, научната общност. Всички те правят необходимото, за да разяснят на стопаните рисковете от заболяването.  \r\nМерки за контрол на дивите прасета са взети, отстрелът не е спирал. Има стимули за отстрел на дива свиня, а подборният лов е разрешен целогодишно. Не се разрешава лов само в районите на епизоотичните огнища. Многократно бе обяснено от експертите защо в този случай не е подходящо да се използват екарисажите. В момента има два работещи екарисажа, но при такава епизоотия загробването е най-прилагания метод и в други страни. Целта е недопускане на разнасяне на заразата, чрез пренасянето на контаминиран материал. Няма опасност от екологична катастрофа, те се заравят на площадки, съгласувани с всички институции.", "date": "2019.08.03", "title": "Министър Десислава Танева: Не прави чест на Корнелия Нинова и БСП да се опитват да спечелят избиратели в този тежък момент"}
{"url": "http://www.focus-news.net/news/2019/08/03/2686507/kyustendil-lyatna-burya-premina-prez-oblastta.html", "text": "Лятна буря премина през областта, предаде репортер на  Радио „Фокус” – Кюстендил . В областния център имаше силен вятър и слаб дъжд. Няма нанесени щети или пострадали хора. От силния вятър е паднало дърво в района на Наков мост в Дупница. На място е пристигнал екип на Районна служба „Пожарна безопасност и защита на населението”, който е премахнал дървото. Буря е имало в Бобов дол, а в Сапарева баня е паднала слаба градушка. Навсякъде има електрозахранване. Пътните настилки навсякъде са мокри.  \r\nВенцеслав ИЛЧЕВ", "date": "2019.08.03", "title": "Кюстендил: Лятна буря премина през областта"}
{"url": "http://www.focus-news.net/news/2019/08/03/2686506/burgas-normalna-e-patnata-obstanovka-oblastta.html", "text": "Нормална е пътната обстановка областта, видимостта е отлична, няма затворени пътни участъци, проходите са отворени за движение на всички моторни превозни средства. Това съобщиха за  Радио „Фокус“-Бургас  от Областно пътно управление. Към момента движението на моторни превозни средства се осъществява безпроблемно както по пътищата в областта, така и по основните пътни артерии на град Бургас.  \r\nСтрупване на автомобили се наблюдава по входно-изходните артерии на града. В централна градска част автомобилният трафик е по-натоварен на кръстовището с кръгово движение „Трапезица“, в района на кръстовището между булевардите „Демокрация“ и „Сан стефано“, както и в района на кръстовището между улиците „Булаир“ и „Константин Фотинов“. В останалата градска част движението се осъществява без забавяне. \r\nДеница ДИМИТРОВА", "date": "2019.08.03", "title": "Бургас: Нормална е пътната обстановка областта"}
{"url": "http://www.focus-news.net/news/2019/08/03/2686509/gd-granichna-politsiya-trafikat-e-intenziven-na-gkpp-kalotina-na-vhod-i-izhod-za-leki-avtomobili.html", "text": "Трафикът е интензивен на ГКПП „Калотина“ на вход и изход за леки автомобили. Това съобщиха от  ГД „Гранична полиция“ . Информацията за трафика на граничните пунктове е към 17.00 часа. На ГКПП „Капитан Андреево“ на изход за товарни автомобили. Интензивен е трафикът за леки и товарни автомобили на изход на ГКПП „Кулата“ и ГКПП „Маказа“. Трафикът е интензивен на вход на ГКПП „Дунав мост 1“, „Кардам“ и „Дуранкулак“ за леки автомобили. На „Дунав мост 2“, трафикът е интензивен за товарни автомобили на вход и изход. На границата със Северна Македония трафикът е нормален на всички гранични контролно-пропускателни пунктове.", "date": "2019.08.03", "title": "ГД „Гранична полиция“: Трафикът е интензивен на ГКПП „Калотина“ на вход и изход за леки автомобили"}
{"url": "http://www.focus-news.net/news/2019/08/03/2686511/varna-zapalil-se-e-avtobus-po-vreme-na-dvizhenie-na-patya-burgas-varna-v-rayona-na-byala.html", "text": "Около 15:40 часа, на телефон 112, е постъпил сигнал за пожар, възникнал по време на движението на автобус, превозващ деца от Молдова. Това съобщиха от пресцентъра на  ОДМВР - Варна . Инцидентът се е случил на пътя Бургас - Варна, в района на Бяла. Няма пострадали хора. Причините за пожара се изясняват.", "date": "2019.08.03", "title": "Варна: Запалил се е автобус по време на движение на пътя Бургас - Варна, в района на Бяла"}
{"url": "http://www.focus-news.net/news/2019/08/03/2686510/sport-maks-verstapen-shte-potegli-prav-na-hungaroring.html", "text": "Формула 1: Състезателят на Ред Бул Рейсинг Макс Верстапен ще потегли пръв в неделното състезание на унгарската писта Хунгароринг. Така 21-годишният холандец стана стотният състезател във Формула 1, спечелил пол-позишън. До него ще потегли Валтери Ботас с Мерцедес, следван от неговия съотборник световния шампион Люис Хамилтън, а четвърти и пети са фераритата на Льоклер и Фетел, шести е другият състезател на Ред Бул Пол Гасли.", "date": "2019.08.03", "title": "Спорт: Макс Верстапен ще потегли пръв на Хунгароринг"}
{"url": "http://www.focus-news.net/news/2019/08/03/2686512/afp-moskovskata-politsiya-arestuva-stotitsi-na-opozitsionen-miting.html", "text": "Полицията задържа стотици протестиращи на неразрешен опозиционен митинг в Москва в събота, като властите усилиха натиска върху Алексей Навални, като започнаха криминално разследване срещу неговата антикорупционна група, предава  AFP . \r\nСтотици хора излязоха на протест по централните булеварди на столицата в знак на протест заради отказа на длъжностните лица да допуснат няколко опозиционни кандидати да се кандидатират през септември за изборите за Московския градски съвет. \r\nПовечето от тези кандидати и опозиционни лидери, включително Навални, са задържани от полицията, повечето след протестна акция миналия уикенд, в която бяха задържани 1400 демонстранти - една от най-големите репресии в годините, коментира AFP. \r\nВ събота в центъра на Москва бяха разположени полицейски сили за борба с безредиците, някои магазини и кафенета бяха затворени, издигнати бяха метални бариери и мобилният интернет беше спрян за няколко часа. \r\nНай-малко 300 души бяха задържани от полицията за около два часа на митинга, според ОВД-Инфо, неправителствена организация, която поддържа гореща линия за задържаните. \r\nКореспонденти на AFP също станали свидетели на десетки арести в хода на протеста, като полицията се опитва да разпръснат шествието, като блокират с живи вериги хода му и арестуват протестиращи. \r\nЛюбов Собол, близък съратник на опозиционен лидер Навални, която провежда гладна стачка, след като не е допусната да участва в местните избори , беше извадена от такси и задържана в събота, докато отива на митинга, предава AFP. \r\n \r\n  Юлиян Марков", "date": "2019.08.03", "title": "AFP: Московската полиция арестува стотици на опозиционен митинг"}
{"url": "http://www.focus-news.net/news/2019/08/03/2686513/vitseprezidentat-iliyana-yotova-ilindensko-preobrazhenskoto-vastanie-e-izraz-na-izstradanata-mechta-na-vsichki-balgari-za-edinenie.html", "text": "„Илинденско-Преображенското въстание е израз на изстраданата мечта на всички българи за единение. Шепа герои се изправиха срещу териториалните кроежи и интересите на Великите сили, показаха, че няма да сложат оръжие в краката на поробителя, докато не постигнат обединение.“ Това заяви вицепрезидентът Илияна Йотова в село Славейно, община Смолян, съобщиха от  прессекретариата на държавния глава . Вицепрезидентът бе гост на Националния тракийски събор, посветен на 116 години от избухването на Илинденско-Преображенското въстание и 115 години от гибелта на знаменосеца Кольо Шишманов.    \r\nВ словото си Илияна Йотова изтъкна отдадеността на всички жители на Слайвено в борбата за свобода на Родопския край. „Те тръгнаха на отчаяна, но достойна битка за справедливост“, посочи вицепрезидентът. „Не се поколебаха и без страх оставиха костите си по родната земя, за да се докосне тя до свободата, а българският народ да постигне своето обединение. С безстрашието си отредиха достойно място на Илинденско-Преображенското въстание в безсмъртната хроника на историята на България, в пантеона на героите на един славен и единен народ“, подчерта Илияна Йотова.   \r\nВицепрезидентът се обяви категорично против опитите за изкривяване на историческите факти. „Много са гласовете днес, които делят героите на наши и чужди. Героите принадлежат на народа, който ги направи такива, в името на който те дадоха живота си“, подчерта Илияна Йотова. По думите на вицепрезидента пренаписването на историята е унижение на паметта на загиналите и хилядите, прокудени от домовете си, оскърбление към напоената с кръв и сълзи родна земя.   \r\nКъм събралите се на тържествения митинг вицепрезидентът Йотова се обърна с думите: Вие сте достойни наследници на славни хора. Такива сте тракийците – борбени, непокорни, пример за отдаденост и любов към род и родина. Илияна Йотова поздрави Съюза на тракийските дружества в България за активната им дейност.   \r\nВицепрезидентът Йотова благодари на жителите на Славейно, че продължават да пазят будителския родопски дух и предават на поколенията паметта за миналото. „Докато разказвате какво е било, ще ни има като народ. Ще ни има, ако успеем да върнем децата си в България, ако заедно работим за нейния просперитет. Това е нашият дълг към героите ни“, подчерта Илияна Йотова.   \r\nПо-рано вицепрезидентът присъства на панихида за загиналите в Илинденско-Преображенското въстание. Жителите на Славейно настояха пред вицепрезидента за целенасочена държавна политика за селата, за да се спре тяхното обезлюдяване.", "date": "2019.08.03", "title": "Вицепрезидентът Илияна Йотова: Илинденско-Преображенското въстание е израз на изстраданата мечта на всички българи за единение"}
{"url": "http://www.focus-news.net/news/2019/08/03/2686514/pregled-na-mezhdunarodnite-novini-do-18-chasa-agentsiya-fokus.html", "text": "Говорителят на руското външно министерство Мария Захарова определи американските санкции срещу Москва като „демонстрация на обреченост“, пише руското издание  “Взгляд“ .  \r\n„За последните години инициаторите на санкции срещу Русия усетиха техния ефект много повече, отколкото ние. Курсът да се накара Русия да се отклони от спазването на своите интереси в полза на световното господство на САЩ се провали тотално“, написа Захарова в официалната страница на ведомството. Според нея, този факт „нагледно демонстрира неефективността на старите санкции и опречеността на новите. Вашингтон всеки път демонстрира нагледно своето безсилие“, допълни тя.  \r\n„Русия ще продължи да следва своето развитие, укрепва икономиката и отбраната, засилва своето влияние на международната сцена“, категорична бе Захарова.  \r\n*** \r\n \r\n  Вашингтон иска бързо да разположи нови ракети със среден обсег на действие в Азия, за да се противопостави на издигането на Китай в региона, заяви новият американски министър на отбраната Марк Еспър в събота, предава  AFP .  \r\nПо време на пресконференция, попитан дали САЩ обмислят разполагането на нови такива оръжия в Азия, след като Вашингтон излезе от Договора за ракетите със среден и малък обсег, Еспър отговори „да, искам това“. „Бихме искали да разположим свой контингент колкото се може по-скоро“, добави той. „Предпочитам да е в рамките на няколко месеца“, уточни още Еспър, докато се качваше на самолет за Сидни, от където ще започне негово едноседмична обиколка в Азия.  \r\nРъководителят на Пентагона обаче отказа посочи къде смята за най-правилно да се разположат такива съоръжения. „Няма да спекулирам защото това не зависи от нашите планове. Такива неща обикновено обсъждаш със своите съюзници“, каза той.  \r\n*** \r\n \r\n  Иран ще предприеме още една стъпка за намаляване на ангажиментите си по подписаната пред 2015 г. ядрена сделка, съобщи в събота външният министър на страната Мохаммад Джавад Зариф, без да дава допълнителни подробности, предава  Reuters .  \r\n„Третата стъпка по намаляване на ангажиментите ни, ще бъде приложена в сегашната ситуация“, каза първият дипломат на Техеран. „Предупредихме, че ако сделката не е се прилага и от останалите подписали я, ние също ще се отдръпнем по подобен начин. И спазихме думата си“, добави Зариф.  \r\nМиналия месец Иран заплаши да поднови работата в спрените си центрофуги и започне обогатяване на уран до 20%. Според правителството, всички предприеми мерки са лесно обратими, ако Западните държави започнат да спазват обещанията си.  \r\n*** \r\n \r\n Земетресение с магнитуд 4,8 по скалата на Рихтер е регистрирано в района на гръцкия остров Карпатос в югоизточната част на Егейско море, съобщава Македонската информационна агенция (МИА) от Атина, цитирана от македонското електронно издание  “24 инфо“ . \r\nСпоред Геодинамичния институт на Националната обсерватория в Атина земетресението е с епицентър на 71 километра югоизточно от острова с магнитуд 4,8 . \r\nПо-рано тази сутрин гръцкият премиер Кириакос Мицотакис направи планирано и предварително обявено посещение на остров Карпатос, като написа в официалния си акаунт в социалната мрежа „Туитър“, че е почувствал труса и е бил информиран, че няма съобщения за щети или пострадали хора. \r\n*** \r\n \r\n Броят на жертвите на мощното земетресение, станало край бреговете на остров Суматра в западната част на Индонезия, достигна петима души. Това съобщи в събота японската агенция Kyodo, позовавайки се на данни от местните власти, цитирана от  TACC . \r\nПо-рано имаше информация за един загинал. Както бе отбелязано, поне още четирима души бяха ранени. Броят на жертвите може да се увеличи. \r\nКакто информира полицията, повече от 100 къщи са повредени. Над хиляда души бяха евакуирани. \r\nЗеметресението с магнитуд 6,9 стана в западна Индонезия в петък. Епицентърът му се намираше на 261 км югозападно от град Тангеранг, където живеят около 1,3 милиона души. Силният трус е усетен, включително в индонезийската столица Джакарта, разположена на остров Ява. \r\nСлед земетресението беше обявено за опасност от цунами, но след това тревогата беше отменена. \r\n*** \r\n \r\n Управляващата коалиция в Косово не иска нов мандат, а предсрочни избори, пише прищинският вестник  Gazeta Express . \r\nПрезидентът на Косово Хашим Тачи се обърна към партиите от управляващата коалиция с искане да предложат нов кандидат за премиер, който да замени Рамуш Харадинай, който предложи своята неотменима оставка на 19 юли.Председателят на Демократическата партия на Косово (ДПК), водеща партия в правителството на Харадинай, бързо отговори на искането на Тачи, заявявайки, че няма предложение за нов министър-председател и предсрочните избори са единственият начин за преодоляване на политическата безизходица. „Като лидер на управляващата коалиция аз отговорих на президента на Косово, като го уведомявам, че няма да има нов кандидат за премиер. Както казах по-рано и ще повторя: изборите са неизбежни “, заяви Весели в изявление, публикувано в профила му в социалната мрежа „Фейсбук“. \r\nВесели, който е председател на парламента, заяви, че е решил да свика заседанието на председателството на парламента в понеделник (5 август 2019 г.) и съвместно с ръководителите на парламентарни групи да се координират за свикване на извънредна сесия за разпускане на настоящия парламент. \r\n*** \r\n \r\n Полицията задържа стотици протестиращи на неразрешен опозиционен митинг в Москва в събота, като властите усилиха натиска върху Алексей Навални, като започнаха криминално разследване срещу неговата антикорупционна група, предава  AFP . \r\nСтотици хора излязоха на протест по централните булеварди на столицата в знак на протест заради отказа на длъжностните лица да допуснат няколко опозиционни кандидати да се кандидатират през септември за изборите за Московския градски съвет. \r\nПовечето от тези кандидати и опозиционни лидери, включително Навални, са задържани от полицията, повечето след протестна акция миналия уикенд, в която бяха задържани 1400 демонстранти - една от най-големите репресии в годините, коментира AFP. \r\nВ събота в центъра на Москва бяха разположени полицейски сили за борба с безредиците, някои магазини и кафенета бяха затворени, издигнати бяха метални бариери и мобилният интернет беше спрян за няколко часа. \r\nНай-малко 300 души бяха задържани от полицията за около два часа на митинга, според ОВД-Инфо, неправителствена организация, която поддържа гореща линия за задържаните. \r\nКореспонденти на AFP също станали свидетели на десетки арести в хода на протеста, като полицията се опитва да разпръснат шествието, като блокират с живи вериги хода му и арестуват протестиращи. \r\nЛюбов Собол, близък съратник на опозиционен лидер Навални, която провежда гладна стачка, след като не е допусната да участва в местните избори , беше извадена от такси и задържана в събота, докато отива на митинга, предава AFP.", "date": "2019.08.03", "title": "Преглед на международните новини до 18 часа (Агенция \"Фокус\")"}
{"url": "http://www.focus-news.net/news/2019/08/03/2686501/tass-broyat-na-zaginalite-pri-zemetresenieto-se-uvelichi-do-petima.html", "text": "Броят на жертвите на мощното земетресение, станало край бреговете на остров Суматра в западната част на Индонезия, достигна петима души. Това съобщи в събота японската агенция Kyodo, позовавайки се на данни от местните власти, цитирана от  TACC . \r\nПо-рано имаше информация за един загинал. Както бе отбелязано, поне още четирима души бяха ранени. Броят на жертвите може да се увеличи. \r\nКакто информира полицията, повече от 100 къщи са повредени. Над хиляда души бяха евакуирани. \r\nЗеметресението с магнитуд 6,9 стана в западна Индонезия в петък. Епицентърът му се намираше на 261 км югозападно от град Тангеранг, където живеят около 1,3 милиона души. Силният трус е усетен, включително в индонезийската столица Джакарта, разположена на остров Ява. \r\nСлед земетресението беше обявено за опасност от цунами, но след това тревогата беше отменена. \r\n \r\n  Юлиян Марков", "date": "2019.08.03", "title": "ТАСС: Броят на загиналите при земетресението се увеличи до петима"}
{"url": "http://www.focus-news.net/news/2019/08/03/2686531/vratsa-gradushkata-e-nanesla-shteti-na-vsichki-zelenchukovi-gradini-v-selata-gorno-peshtene-i-tishevitsa.html", "text": "Заради обилната петнайсетминутна градушка са пострадали всички зеленчукови градини на живущите в Горно Пещене и Тишевица. Това каза за  Агенция „Фокус“  кметът на Враца Калин Каменов. Той посочи, че Общинската администрация още в понеделник ще търси варианти как да подкрепи пострадалите стопани в двете населени места. „Въпреки снарядите и опитите на ракетната площадка в Голямо Пещене да разбие градоносните облаци, не са успели да повлияят на бурята. За щастие няма пострадали хора\", каза кметът на Враца. Кметът обясни, че вследствие на бурята са паднали дървета на Околовръстния път, на пътя Враца – Оряхово и на пътя по посока към селата Горно Пещене и Тишевица. „Пътищата са почистени от падналите клони. Обстановката вече е спокойна. Имаше наводнени шахти, но те бяха веднага почистени от екипи на Областно пътно управление. Ситуацията е овладяна“, каза още Каменов. \r\nТеодора ПАТРОНОВА", "date": "2019.08.03", "title": "Враца: Градушката е нанесла щети на всички зеленчукови градини в селата Горно Пещене и Тишевица"}
{"url": "http://www.focus-news.net/news/2019/08/03/2686495/kathimerini-turtsiya-podnovi-zaplahite-si-kam-kipar.html", "text": "В по-нататъшна ескалация на напрежението с Кипър турският министър на отбраната Хулуси Акар изключи всяка вероятност Анкара да се откаже от статута си на гарант на острова и заяви, че ще продължи незаконните, според изданието дейности по сондиране там, пише електронното издание на гръцкия вестник  Kathimerini . \r\nТурция, каза Акар, е гарант за Кипър и „ще продължи да използва това право, както е било в миналото“. \r\nТой също така предупреди, че въоръжените сили на Турция са готови да направят „това, което е необходимо“, за да защитят правата на кипърските турци. „Турските въоръжени сили, както преди 45 години, когато проведоха мирната операция [нахлуването през 1974 г.], са близки до кипърските турци и са решени да защитават техните права и интереси.“ \r\nСистемата на гаранциите е създадена, когато островът придобива независимост от Великобритания през 1960 г., а Гърция, Турция и Великобритания са определени като гарант. \r\n \r\nГърция и Кипър, и двете страни членки на Европейския съюз, отдавна призовават за прекратяване на системата, описвайки я като анахронична. \r\nВъпреки това Акар каза, че усилията на някои страни да се отърват от Турция като гарант са „безрезултатни“. Той заяви това по време на прием по повод Деня на турските въоръжени сили“, който също отбеляза 468 години от османското превземане на Кипър през 1571 г. и 61 години от основаването на турско-кипърската паравоенна група TMT. Турция установи военното си присъствие на Кипър след нашествието и окупирането на северната част на острова през 1974 година, припомня изданието. \r\n \r\nОсвен това Акар добави, че Турция е започнала сондажи в рамките на това, което тя определя като континенталния си шелф край бреговете на Кипър и че ще продължи да прави това в съответствие с международно право. \r\nТой каза, че Турция е показала през последните 10 години, че е решена да продължи своите планове в Източното Средиземноморие. Онези, които възразяват срещу нейните действия, добави той, ще разберат какво означава това възможно най-скоро. \r\nМеждувременно, в коментари относно предполагаемия план на Турция за сондиране в гръцките териториални води край остров Кастелоризо, гръцкият министър на отбраната Никос Панагиотопулос заяви в четвъртък, че Гърция е готова. \r\n„Ние сме запознати с тези сценарии и Министерството на отбраната подготвя начини за справяне с възможността турски изследователски кораб да се появи в нашите териториални води“, каза той пред радио Thema 104.6. \"Във всеки случай мога да ви уверя, че няма да бездействаме.\" \r\n \r\n  Юлиян Марков", "date": "2019.08.03", "title": "Kathimerini: Турция поднови заплахите си към Кипър"}
{"url": "http://www.focus-news.net/news/2019/08/03/2686535/plovdiv-prodalzhavat-i-prez-avgust-obrabotkite-sreshtu-komari-i-karlezhi-v-grada.html", "text": "И през август продължават обработките срещу комари и кърлежи в Пловдив. Това съобщиха за  Радио „Фокус“ – Пловдив  от ОП „Дезинфекционна станция“. На 5 август ще се извърши пръскане срещу възрастни форми на комари на територията на Цар-Симеоновата градина, Градската градина, Младежкия хълм, хълм Бунарджика, двустранно по бул. „Руски“, по ул.“Иван Вазов“, по бул. „Марица“-юг и в Стария град. Обработките срещу комари продължават на 6 август в районите „Тракия“ и „Южен“, а на 7 август – отново в район „Тракия“ и по бул. „Марица“-север, също на територията на УМБАЛ „Пловдив“, парк „Рибница“ и Гребната база. В периода от 8 до 14 август ще се извърши пръскане срещу комари в шестте района на града. На 15 август обработките ще продължат отново в кварталите „Прослав“ и „Коматево“, също в район „Централен“, на 16-ти – в районите „Северен“ и „Централен“, а на 19-ти ще продължат дейностите в район „Северен“. На 20 и 21 август ще се извърши пръскане в район „Тракия“, на 22 и 23 август – в район „Централен“, на 26-ти – в район „Южен“, а на 27 август – в район „Източен“ и гробищните паркове към ОП „Траурна дейност“. В последните дни на август ще се пръска срещу комари отново в район „Западен“, кварталите „Прослав“ и „Коматево“, както и на територията на район „Северен“. \r\nПрез август специализираните екипи ще извършат също декаризация на кучешките площадки. На 8 август ще се обработват кучешките площадки в районите „Централен“ и „Източен“, на 9-ти – в районите „Тракия“ и „Южен“, а на 12 август – в районите „Северен“ и „Западен“. \r\nЛарвицидни обработки срещу комари ще бъдат осъществени на 8 август на Гребен канал и по бреговете на река Марица, а на 29-ти ще се третират третират срещу комари водни канали и разливи по река Марица. \r\nНа 16 август ще се извърши също обработка на декоративна дървесна и храстова растителност срещу листни въшки. \r\nЗа всяка от обработките ще се използват разрешени за употреба биоцидни препарати, увериха от ОП „Дезинфекционна станция“. \r\nТони МИХАЙЛОВ", "date": "2019.08.03", "title": "Пловдив: Продължават и през август обработките срещу комари и кърлежи в града"}
{"url": "http://www.focus-news.net/news/2019/08/03/2686533/varna-nad-40-signala-za-padnali-kloni-i-schupeni-darveta-sa-podadeni-v-grada-sled-razrazilata-se-v-sledobednite-chasove-burya.html", "text": "Над 40 сигнала за паднали клони и счупени дървета и клони са подадени във Варна след разразилата се в следобедните часове буря в града и областта. Това съобщи за  Радио \"Фокус\" - Варна  говорителят на ОДМВР Ивана Милева. По думите й засега няма данни за пострадали хора в автомобили или такива, които са се намирали на открито в този момент. Регистрирани са материални щети. Много автомобили са с начупени стъкла. На много места има счупени от силния вятър и дъжда билбордове, на някои от булевардите са се отчупили металните държачи на представителните флагове на Варна, България и Европейския съюз. По информация на Ивана Милева екипите на гражданска защита продължават да отработват подадените от граждани сигнали. Само до 18.30 часа са постъпили 34 повиквания, до същия час е отреагирано на 10 сигнала. \r\nДиана СТОЕВА", "date": "2019.08.03", "title": "Варна: Над 40 сигнала за паднали клони и счупени дървета са подадени в града след разразилата се в следобедните часове буря"}
{"url": "http://www.focus-news.net/news/2019/08/03/2686532/strana-ukrayna-ochakvat-se-provokatsii-za-denya-na-nezavisimostta-na-ukrayna-na-24-avgust.html", "text": "В Деня на независимостта в Украйна се подготвят за извънредни ситуации и провокации, пише украинското електронно издание  “Страна“ . \r\nТова се подразбира от подготовката на полицията, както и от сигнали от политически кръгове и дори от западни дипломати. \r\nОт началото на август в украинските градове ще патрулират подсилените екипи на Националната гвардия. Преди това те придружаваха само полицията. Но днес, според заповедта на министъра на вътрешните работи, охранителните отряди ще обикалят улиците сами. \r\nОколо 2000 войници, 100 моторни превозни средства и 100 служебни кучета ще патрулират по улиците. Служителите ще патрулират пет дни в седмицата в продължение на шест часа. Поради усложнението на оперативната обстановка, времето на служба на военните може да варира \r\nПрез юли Владимир Зеленски заяви, че на 24 август този път няма да има военен парад, защото е скъпо и тези пари е по-добре да се дадат на военните като бонуси. \r\nНе е напълно ясно защо е за военните, а не за децата с увреждания, но след изборите концепцията се промени. Парад все пак ще има - той ще се проведе под името „Марш на достойнството“. Само че без военна техника и с участието на цивилни - да се създаде впечатление за общ празник, а не само за военен такъв. \r\nТова шествие ще бъде ръководено от самия президент. Той промени концепцията за празника след ожесточените критики на привържениците на Петро Порошенко и десните радикали - те просто изискват помпозен военен парад, за \"показване на сила\". \r\nВ същото време предишното правителство се готви за своята „война за независимост“. Когато Зеленски отмени парада, привържениците на бившия президент заявиха, че така или иначе ще го проведат. Те потвърдиха намерението си да излязат на „Марш на защитниците на Украйна“. \r\nАмериканците също говорят за висок риск от конфликт в деня на независимостта. \r\nПосолството на САЩ в Киев предупреждава за риска за сигурността на територията на Украйна през август поради засилената активност на екстремистите в навечерието и по време на празниците. Това се посочва в съобщението на уебсайта на посолството. \r\n \r\n„“Ислямска държава“ и други екстремистки групи, като правило, използват ваканционните периоди за ... извършване на атаки. През август  е ислямският празник Курбан-байрам (11-12 август) и Денят на независимостта на Украйна (24 август)\", отчитат от посолството. Дипломатическата мисия отбеляза, че обикновено нападенията на екстремистите са насочени към местата с много хора, така че през този период \"е важно да бъдете бдителни и да използвате практиката на отчитане на ситуацията\". Посолството на САЩ призовава гражданите да избягват демонстрациите, да следят новините в медиите, да бъдат бдителни на места, посещавани от туристи, а също така да носят документи за идентификация с тях. \r\n \r\n  Юлиян Марков", "date": "2019.08.03", "title": "„Страна“ (Украйна): Очакват се провокации за Деня на независимостта на Украйна на 24 август"}
{"url": "http://www.focus-news.net/news/2019/08/03/2686538/sport-etar-i-botev-plovdiv-zavarshiha-naravno-22.html", "text": "Футбол: Отборите на  Етър и Ботев Пловдив завършиха наравно 2:2 на стадион „Ивайло“ в мач от четвъртия кръг от  efbet Лигата . Гостите повеждаха на два пъти с голове на Тодор Неделев и Марко Перван, но домакините успяваха да изравнят с попадения на Дюлгеров и Младенов. След равенството Ботев заема шестото място във временното класиране, а Етър осмото. \r\nВ 21:00 часа играят Берое и Дунав.", "date": "2019.08.03", "title": "Спорт: Етър и Ботев Пловдив завършиха наравно 2:2"}
{"url": "http://www.focus-news.net/news/2019/08/03/2686534/tass-v-moskva-sa-zadarzhani-okolo-600-dushi-za-uchastie-v-nerazreshen-protest.html", "text": "Полицейските служители и гвардията  задържаха в центъра на Москва около 600 души за участие в нерегламентиран митинг, в който взеха участие около 1 500 души, предава  TACC . \r\n\"Около 1 500 души взеха участие в неразрешената акция в центъра на Москва. Около 600 души бяха задържани за различни престъпления\", заявиха от полицията. \r\nСпоред кореспонденти на ТАСС най-голям брой хора се събрали на площадите Пушкин и Трубная, но вече почти всички протестиращи са се разпръснали. Полицейските служители са предупредили присъстващите за незаконността на акцията и помолили всички да се разпръснат, да не извършват противозаконни действия и да не пречат на преминаването на гражданите. На площад Пушкин при ареста на участник в митинга е пострадал полицай от ОМОН, който е хоспитализиран със съмнение за фрактура на ръката. \r\n \r\n  Юлиян Марков", "date": "2019.08.03", "title": "ТАСС: В Москва са задържани около 600 души за участие в неразрешен протест"}
{"url": "http://www.focus-news.net/news/2019/08/03/2686536/varna-chetirima-dushi-sa-postradali-pri-schupvane-na-staklo-v-detski-magazin-po-vreme-na-buryata.html", "text": "Четирима души са пострадали при счупване на стъкло в детски магазин във Варна по време на бурята, която се разрази в града днес след 17.00 часа. Това съобщиха за  Радио \"Фокус\" - Варна  от ОДМВР. По непотвърдена информация сред тях има и дете. Стъклото се е счупило в голям магазин, в който се продават стоки за дома, детски играчки и други. На място е изпратен екип на Гражданска защита, но до тяхната намеса не се е стигнало. Веднага е повикана и линейка.  \r\nПо информация на д-р Мая Рашева пострадалите са отведени в МБАЛ \"Св. Анна\", но сред тях няма такива с тежки наранявания. По данни на медиците най-вероятно няма да се наложи хоспитализация. Не са постъпвали други сигнали за хора от Варна и областта заради бурята.  \r\nДиана СТОЕВА", "date": "2019.08.03", "title": "Варна: Четирима души са пострадали при счупване на стъкло в детски магазин по време на бурята"}
{"url": "http://www.focus-news.net/news/2019/08/03/2686537/bisera-borisova-psiholog-roditelite-ne-tryabva-da-davat-zapovedi-nito-seriozni-zabrani-na-svoite-detsa-zashtoto-tova-shte-dovede-ne-go-korektsiya-na-povedenieto-a-do-bunt.html", "text": "Родителите не трябва да дават заповеди и директни съвети, нито сериозни забрани на своите деца, защото това ще доведе не го корекция на поведението, а до бунт. Това коментира за  Радио „Фокус“ – Пирин  психологът Бисера Борисова. „Родителите трябва да приемат спокойно всяка промяна в поведението на детето, докато то търси „себе си“. Не трябва да го критикува ако например си  сложи пирсинг или си направи по-странна прическа, или пък облеклото му е по-необичайно. Семейството трябва да приеме случващото се спокойно и да търси диалог с  детето, за да разберат какво го кара да прави или да се облича така. Най-важното е да се потърсят реалните причина за поведението на детето, особено когато то започне да прави опасни неща“, каза още Борисова. Според нея не е хубаво родителите да прекаляват с материалното задоволяване на децата, в търсене на тяхната любов, защото пренасищането също може да стане причина за нестандартно и дори опасно поведение. \r\nЛивия НИНОВА", "date": "2019.08.03", "title": "Бисера Борисова, психолог: Родителите не трябва да дават заповеди, нито сериозни забрани на своите деца, защото това ще доведе не го корекция на поведението, а до бунт"}
{"url": "http://www.focus-news.net/news/2019/08/03/2686539/blagoevgrad-naves-sas-solarni-paneli-e-izgraden-za-udobstvo-na-posetitelite-na-antichen-grad-herakleya-sintika.html", "text": "Навес със соларни панели е изграден за удобство на посетителите на античен град Хераклея Синтика. Това съобщиха за  Радио „Фокус“ – Пирин  от Исторически музей – Петрич. Съоръжението е дарено и монтирано, благодарение на Валентин Парапунов и неговото семейство. Според директорът на културната институция Сотир Иванов, навесът ще осигури на посетители комфорт и в най-горещите дни. Той припомни, че към момента на обекта се провеждат теренни археологически проучвания от екип, чиито ръководител е доц. д-р Людмил Вагалински, поради което има и много голям посетителски интерес. \r\n \r\n „Фокус“ припомня: \r\nТова е второ дарение за Исторически музей – Петрич от страна на посетители. В началото на този месец семейство от София, което остана анонимно предостави средства за изработката на указателни табели, показващи пътя и Национален парк-музей „Самуилова крепост“. \r\nЛивия НИНОВА", "date": "2019.08.03", "title": "Благоевград: Навес със соларни панели е изграден за удобство на посетителите на античен град Хераклея Синтика"}
{"url": "http://www.focus-news.net/news/2019/08/03/2686540/", "text": "Българската страна настоява за среща на съвместната комисията по исторически въпроси за Гоце Делчев, след като премиерът на България Бойко Борисов поиска преди два дни да се работи ежедневно и да приключи работата си до октомври, информира македонският телевизионен канал  “Телма“ . \r\nАнгел Димитров, който ръководи българската страна на комисията, заяви пред БНР, че ще покани своите македонски колеги на среща до края на август, преди редовното насрочено заседание през септември. Според него македонската страна била тази, която не била готова за ежедневна работа. \r\n„Невъзможно е да се работи денонощно! Това може да се случи само ако нашите колеги са готови за това, но те не са и това е доказано многократно. Днес дори ще поканя колегите - извънредно, на избраното от тях място, ако желаят, в курорт в България, да насрочим среща в края на август, за да улесним нашата работа през септември. Неведнъж сме препоръчали срещите ни да бъдат по-чести, с по-интензивен темп на работа, но колегите ни смятат, че досега шест срещи са достатъчни “, каза Ангел Димитров, председател на българската страна в комисията по исторически въпроси. \r\nНа тази среща, както казва Димитров, трябва да се решат два важни въпроса - българските учебници от Средновековието и османския период, както и въпросът за честването на Гоце Делчев. \r\n„Нещата с Гоце Делчев за българската историческа наука са ясни. Историците няма да кажат какъв е Гоце Делчев. Те могат само да потвърдят или отрекат казаното от него за самия него, семейството му, средата, в която е израснал, интересите, за които е работил, и за живота, който е дал. Разликите след това са фундаментални. Искаме да видим Гоце Делчев като личност в историческото му време, а не от гледна точка, която изоставя чисто исторически възгледи и съответства на по-късно създадени образи с чисто политически контекст. За нас това не е продуктивен и съвременен подход. Тук не сме съгласни с колегите “, каза Ангел Димитров, председател на българската страна на комисията по исторически въпроси. \r\nТой не счита искането на Борисов дебатът да бъде приключен до октомври като политически натиск върху Комисията и го тълкува само като натиск да се работи по-интензивно. \r\nСпоред него никога не е имало натиск от българска страна към Комисията. \r\nМакедонската страна счита, че искането за закриване на въпроса от Комисията до октомври може да се отрази неблагоприятно върху работата й. \r\nЗа председателя от македонска страна Драги Георгиев навлизането във въпроса за самоличността на Гоце Делчев може да постави Комисията в безизходица. \r\nСпоред него не може да се постави краен срок веднага и сега, когато трябва да се реши съвместното почитане на Гоце Делчев, особено ако се настоява, че той е македонец или българин, а не защо е важен за двата народа и ги свързва. За да се стигне до решение за Делчев, според него човек не трябва да настоява за неговата идентичност. \r\n \r\n  Юлиян Марков", "date": "2019.08.03", "title": "„Телма“ (С.Македония): България иска извънредно заседание на съвместната источрическа комисия за Гоце Делчев"}
{"url": "http://www.focus-news.net/news/2019/08/03/2686542/tass-sled-2-may-iran-aktivno-iznasya-neft-zaobikalyayki-amerikanskite-sanktsii.html", "text": "Иран от 2 май 2019 г., когато САЩ отмениха временните разрешителни, издадени на осем държави за внос на ирански нефт, ги снабдява с въглеводороди, използвайки повече танкери от познатите досега. Това съобщи в събота The New York Times, който през този период проследи над 70 ирански нефтени танкера, цитира изданието  TACC \r\nСпоред вестника, от 2 май до 2 август около 12 ирански танкери са доставили нефт в Китай и страните от Източното Средиземноморие, където Сирия и Турция биха могли да бъдат потенциални купувачи на суровини. Вестникът посочва, че само няколко от тези 12 танкера са били известни по-рано. Вестникът цитира мнението на анализатори, които отбелязват, че доставките на петрол, за които пише вестникът, надхвърлят известните досега обеми. \r\nИзданието подчертава, че подобна активност от страна на Иран показва ниска степен на влияние върху икономиката на американските санкции, включително забрана за закупуване на петрол от Техеран. В този случай The New York Times отбелязва, че само по себе си закупуването на петрол от Иран не е незаконно, тъй като санкциите, наложени от Вашингтон, действат едностранно. Чуждестранните компании, които нарушават американските санкции, но също така правят бизнес с компании от САЩ, могат да бъдат подложени на икономически натиск от тях. \r\nАнтииранските санкции, включително забрана за закупуване на петрол, бяха възстановени от Вашингтон през ноември 2018 г. - малко след като президентът Доналд Тръмп реши едностранно да изтегли САЩ от Съвместния всеобхватен план за действие по иранската ядрена програма. От ноември 2018 г. САЩ предоставиха на осем държави и територии - Китай, Гърция, Индия, Италия, Япония, Южна Корея, Тайван и Турция - шест месеца, за да продължат да внасят ирански въглеводороди, но на 2 май тези изключения бяха прекратени. \r\n \r\n  Юлиян Марков", "date": "2019.08.03", "title": "ТАСС: След 2 май Иран активно изнася нефт, заобикаляйки американските санкции"}
{"url": "http://www.focus-news.net/news/2019/08/03/2686541/sliven-cherni-leshoyadi-shte-badat-pusnati-na-svoboda-za-parvi-pat-v-balgariya-kray-kotel.html", "text": "Черни лешояди ще бъдат пуснати на свобода за първи път в България, съобщиха от  „Зелени Балкани“ .  Събитието е  в рамките на проект „Светло бъдеще за черния лешояд“, LIFE14 NAT/BG/000649. \r\nОсвобождаването на птиците ще се състои на 6 август от 10часа в района на волиерата на Фонд за дивата флора и фауна (ФДФФ) в Защитена зона „Котленска планина“, Котел и  ще стане част от този пилотен за страната ни проект. \r\nМладите черни лешоядчета са дарени на страната ни от белгийския зоопарк ZOO Planckendael. Птиците ще бъдат настанени в изкуствено гнездо в Защитена зона „Котленска планина“, което щом поотраснат, ще напуснат сами. Като част от събитието екипът на проект „Светло бъдеще за черния лешояд“ е подготвил наблюдение на освободени маркирани и диви лешояди на площадката за подхранване. \r\nПроект „Светло бъдеще за черния лешояд“ обединява усилията на пет основни партньора от четири европейски страни – „Зелени Балкани – Стара Загора“, Фонд за дивата флора и фауна (ФДФФ) от България, Фондация за опазване на лешоядите (VCF – Vulture Conservation Foundation, Холандия), EuroNatur, Германия и Junta de Extremadura (GOBEX, Испания). \r\nПроектът се осъществява с финансовата подкрепа на програма Лайф на Европейския съюз, подпрограма LIFE Nature & Biodiversity (подпрограма за околната среда), която целево съфинансира проекти, които допринасят за прилагането на Директивите за птиците и местообитанията и стратегията на Съюза за биологичното разнообразие до 2020 г., както и за развитието, прилагането и управлението на мрежата Натура 2000. \r\nКоординатите на събитието са : 42.924047°, 26.467835° .", "date": "2019.08.03", "title": "Сливен: Черни лешояди ще бъдат пуснати на свобода за първи път  в България край Котел"}
{"url": "http://www.focus-news.net/news/2019/08/03/2686543/uslozhnena-meteorologichna-obstanovka-v-stranata-obzor.html", "text": "Метеорологичната обстановка в по-голямата част от страната бе усложнена, взе човешка жертва и нанесе редица щети. Паднали дървета и клони доведоха до затруднения в движението по пътищата, а обилните валежи предизвикаха и свлачищни процеси. На много места бяха регистрирани и градушки, вследствие на които пострада селскостопанска реколта.  \r\nОще през нощта срещу събота имаше интензивни краткотрайни валежи от дъжд с гръмотевици. Вследствие на бурята през нощта дърво падна върху палатка в Долни Богров. При инцидента загина един човек. След бурята в София в Столична община бяха получени около 80 сигнала за паднали дървета. Екипи на Дирекция „Аварийна помощ“ и превенция са работили по над 20 сигнала.  \r\nИменно за нощта и през съботния ден за 10 области на страната важеше жълт код за вятър и гръмотевици. Заради силния вятър за 8 области на страната времето бе потенциално. През деня пулсациите на вятъра в Кнежа достигнаха 25 м/сек., в Сливен 24 м/сек, в Плевен – 23 м/сек, а в Шумен 22 м/сек. В Разград скоростта на вятъра бе 21 м/сек., а в Ловеч – 20 м/сек. В много части от страната имаше и условия за градушки. Градушка с големината на грахово зърно валя в Благоевград. Слаба градушка падна и в Сапарева баня. По данни на НИМХ градушка е отчетена в Сливен, Кърджали и Враца.  \r\nПо-късно стана ясно, че градушката във Враца е била обилна и е продължила 15 минути. Явлението е нанесло щети на всички зеленчукови градини на живущите в Горно Пещене и Тишевица. Кметът на Враца Калин Каменов обясни, че вследствие на бурята са паднали дървета на Околовръстния път, на пътя Враца – Оряхово и на пътя по посока към селата Горно Пещене и Тишевица. „Пътищата са почистени от падналите клони“, каза още Каменов.  \r\nПаднали клони и дървета вследствие на силния вятър бяха регистрирани в областите Кюстендил, Ловеч, Варна, Бургас и Плевен. Вследствие на силния вятър е паднало дърво в района на Наков мост в Дупница. В следствие на бурята в област Ловеч също са регистрирани паднали дървета и клони. В региона за това са подадени около 20 сигнали. Над 40 са подадените сигнали за паднали клони и счупени дървета във Варна след разразилата се в следобедните часове буря в града и областта. По думите на говорителя на ОДМВР Ивана Милева са регистрирани само материални щети. На подобни сигнали са се отзовали и екипи на „Пожарна безопасност и защита на населението“ и на спешна помощ в Бургас.  \r\nОсвен паднали дървета и клони - влошеното време и количествата дъжд предизвикаха и свлачищни поцеси. Именно заради свлачище 25 души бяха блокирани в района на планинската местност Дамбалъ. Община Момчилград организира спасителна акция на туристите. Стана ясно, че те са били с нняколко автомобила на пикник в района на върха. След като завалял проливен дъжд туристите тръгнали да се прибират, но се оказало, че пътят е затворен от активирало се свлачище малко преди да стигнат най-близката махала. \"Разпоредих се техника на общината да отиде на място, за да разчисти свлеклите се на пътя земни маси\", заяви кметът на община Момчилград Сунай Хасан. Той допълни, че спасителната акция е продължила около 2 часа. На пътя, който е държавна собственост, освен земна маса са се свлекли големи камъни, които са затруднили разчистването.", "date": "2019.08.03", "title": "Усложнена метеорологична обстановка в страната (ОБЗОР)"}
{"url": "http://www.focus-news.net/news/2019/08/03/2686544/a1-on-smakedoniya-samolet-katsna-na-ulitsa-v-sasht-i-sprya-na-svetofar-video.html", "text": "Шофьорите в щата Вашингтон бяха изненадани в четвъртък, когато малък самолет направи аварийно кацане на натоварена четирилентова магистрала, информира македонският информационен портал  A1 On .  \r\nЩатският полицай Томпсън от щата Вашингтон е патрулирал, когато самолетът кацна на Пасифик авеню в Спанауей, на около 45 мили южно от Сиатъл. Той включил светлините и разчистил пътя за безопасното кацане на самолета. \r\nСамолетът в крайна сметка достигнал до кръстовище и спря пред светофар, на който свети червената светлина. \r\nПилотът Дейвид Аклам заяви пред местните медии, че е благодарен на рейнджъра за бързата му намеса. \r\n„Вероятно ме спаси от сериозни наранявания или смърт или спаси живота на някой друг. Днес е хубав ден да съм жив!\"  - каза Аклам. \r\n \r\n \r\n \r\n \r\n  Юлиян Марков", "date": "2019.08.03", "title": "А1 Оn (С.Македония): Самолет кацна на улица в САЩ и спря на светофар (ВИДЕО)"}
{"url": "http://www.focus-news.net/news/2019/08/03/2686546/sport-dominik-tiym-specheli-tenis-turnira-v-kitsbyuel.html", "text": "Тенис: Доминик Тийм спечели своята 14-а титла от АТР-тура, след като победи на финала  на турнира в Кицбюел  Алберт Рамос-Виньолас от Испания със 7:6, 6:1. Победата на Тийм сложи край на успешната поредица на Рамос-Виньолас, който се беше устремил към втората си титла след тази в Гщаад преди 6 дни. Испанецът  водеше с 5:4 в първия сет, когато срещата беше прекратена заради дъжд. Но след като се поднови мача, Тийм не остави шанс на противника, давайки му едва гейма.", "date": "2019.08.03", "title": "Спорт: Доминик Тийм спечели тенис турнира в Кицбюел"}
{"url": "http://www.focus-news.net/news/2019/08/03/2686505/gazeta-express-upravlyavashtata-koalitsiya-v-kosovo-ne-iska-nov-mandat-a-izbori.html", "text": "Управляващата коалиция в Косово не иска нов мандат, а предсрочни избори, пише прищинският вестник  Gazeta Express . \r\nПрезидентът на Косово Хашим Тачи се обърна към партиите от управляващата коалиция с искане да предложат нов кандидат за премиер, който да замени Рамуш Харадинай, който предложи своята неотменима оставка на 19 юли.Председателят на Демократическата партия на Косово (ДПК), водеща партия в правителството на Харадинай, бързо отговори на искането на Тачи, заявявайки, че няма предложение за нов министър-председател и предсрочните избори са единственият начин за преодоляване на политическата безизходица. „Като лидер на управляващата коалиция аз отговорих на президента на Косово, като го уведомявам, че няма да има нов кандидат за премиер. Както казах по-рано и ще повторя: изборите са неизбежни “, заяви Весели в изявление, публикувано в профила му в социалната мрежа „Фейсбук“. \r\nВесели, който е председател на парламента, заяви, че е решил да свика заседанието на председателството на парламента в понеделник (5 август 2019 г.) и съвместно с ръководителите на парламентарни групи да се координират за свикване на извънредна сесия за разпускане на настоящия парламент. \r\n \r\n  Юлиян Марков", "date": "2019.08.03", "title": "Gazeta Express: Управляващата коалиция в Косово не иска нов мандат, а избори"}
{"url": "http://www.focus-news.net/news/2019/08/03/2686548/blagoevgrad-uchreditelno-sabranie-na-initsiativniya-komitet-za-vazstanovyavane-na-pametnika-na-neznayniya-makedonski-chetnik-shte-se-provede-na-5-avgust.html", "text": "Учредително събрание на инициативния комитет за възстановяване на паметника на незнайния македонски четник ще се проведе в сградата на РИМ-Благоевград на 05 август от 17.00 часа. Това съобщиха за  Радио „Фокус“ – Пирин  от културната институция. На събранието ще бъде представено подготвеното предложение към община Благоевград за възстановяване на паметника, което ще бъде официално внесено на другия ден заедно с подписите на граждани и подкрепящи писма. Организаторите от фондация „Татковина“, д-р Кирил Алексиев и скулпторът Андрей Врабчев очакват всички благоевградчани да изпълнят дълга си и да отдадат заслуженото на знайните и незнайните четници. \r\nЛивия НИНОВА", "date": "2019.08.03", "title": "Благоевград: Учредително събрание на инициативния комитет за възстановяване на паметника на незнайния македонски четник ще се проведе на 5 август"}
{"url": "http://www.focus-news.net/news/2019/08/03/2686545/pazardzhik-zapochna-arheologicheskoto-lyato-na-emporion-pistiros.html", "text": "Започна археологическото лято на емпорион Пистирос, съобщиха от  Археологически музей „Проф. Мечислав Домарадски“  в град Септември. Проучвания на епориона се правят за 31-ва година. Освен ветераните от град Ветрен в разкопките вземат участие и студенти от Европа, САЩ, Канада, Австралия, Китай, организирани от Фондация „Балканско Наследство“, която за поредна година подкрепя археологическите разкопки. От Археологическия музея благодарят и на Министерството на културата за подкрепата и на двата проекта на музея – Емпорион Пистирос и Римска пътна станция Бона Мансио.", "date": "2019.08.03", "title": "Пазарджик: Започна археологическото лято на емпорион Пистирос"}
{"url": "http://www.focus-news.net/news/2019/08/03/2686547/d-r-siyka-cherneva-rzi-smolyan-detsata-sa-nay-uyazvimi-i-podatlivi-na-letnite-virusni-infektsii.html", "text": "Най-уязвими и податливи на летните вирусни инфекции са децата. Това каза за  Радио „Фокус“ – Смолян  д-р Сийка Чернева – директор Дирекция “Надзор на заразните болести” в Регионална здравна инспекция – Смолян. Основното, което трябва да знаят родителите за превенцията на вирусната инфекция през лятото, е необходимостта от спазването на строги хигиенни навици, отбеляза тя. „За предпазване от летните вируси е необходимо да се поддържа добра лична хигиена, която включва често миене на ръцете, особено след контакт с болни и посещение на обществени места. Трябва да се избягва контакт с болни хора и носете предпазни маски, ако се налага такъв, да не се споделят прибори за храна с други хора. Винаги трябва да се измиват ръцете преди приготвяне на храна и да се използва безопасна вода. Необходимо е плодовете и зеленчуците да се измиват много добре. Ако човек е със слаба имунна система поради хронично заболяване или от прием на определени лекарства, трябва да избягва обществените басейни. При наличие на симптоми на настинка, е добре човек да си остане в къщи“, посочи д-р Чернева. Тя допълни, че децата трябва да мият ръцете си правилно и често и да се дезинфекцират повърхности, които са били в контакт с болен, препоръча д-р Чернева за предпазване от летните вируси.   \r\nНели ГЕРГЬОВСКА", "date": "2019.08.03", "title": "Д-р Сийка Чернева, РЗИ – Смолян: Децата са най-уязвими и податливи на летните вирусни инфекции"}
{"url": "http://www.focus-news.net/news/2019/08/03/2686551/sport-manchestar-yunayted-pobedi-milan-sled-duzpi-v-kardif.html", "text": "Футбол: Манчестър Юнайтед надделя над Милан в последната си контрола преди началото на сезона. “Червените дяволи” спечелиха с 5:4 при дузпите в среща от \"Интернешънъл Чемпиънс Къп\", играна в Кардиф. Двубоят завърши 2:2 в редовното време головете отбелязаха Рашфорд и Лингард за Манчестър и Сусо и автогол на Линдельоф за Милан. Синът на Паоло Малдини Даниел пропусна решителната пета дузпа,а новакът Джеймс не пропусна и донесе победата за английския тим..", "date": "2019.08.03", "title": "Спорт: Манчестър Юнайтед победи Милан след дузпи в Кардиф"}
{"url": "http://www.focus-news.net/news/2019/08/03/2686550/afp-nay-malko-20-dushi-sa-postradali-pri-masova-strelba-v-el-paso-teksas.html", "text": "При стрелба в търговски център в граничния град Ел Пасо в американския щат Тексас има множество пострадали, съобщи CNN, цитиран от  AFP .  \r\nОливия Сепеда, началник кабинета на кмета на Ел Пасо, бе цитирана от мрежата, че \"в стрелбата\" в града са били убити множество хора и че няколко заподозрени са били задържани. \r\nМестният телевизионен канал на KTSM 9 News по-рано съобщи, че са пострадали 18 души, без да се посочва броя на загиналите и ранените. \r\nСпоред информациите досега са задържани трима заподозрени. \r\n \r\n  Юлиян Марков", "date": "2019.08.03", "title": "AFP: Най-малко 20 души са пострадали при масова стрелба в Ел Пасо, Тексас"}
{"url": "http://www.focus-news.net/news/2019/08/03/2686553/sport-beroe-pobedi-dunav-ruse-s-20.html", "text": "Футбол: Тимът на Берое победи Дунав Русе с 2:0 в мач от четвъртия кръг на  efbet Лигата .  Головете реализираха Еуженио и Минчев през първото полувреме. След победата старозагорци се изкачиха на шесто място във временното класиране , а Дунав е 12-ти с една победа и три загуби. В следващия кръг Берое гостува на Левски, а Дунав приема Витоша. По-рано Етър и Ботев Пловдив завършиха 2:2. \r\nВ неделя играят ЦСКА – Ботев Враца и Локомотив Пловдив – Лудогорец.", "date": "2019.08.03", "title": "Спорт: Берое победи Дунав Русе с 2:0"}
{"url": "http://www.focus-news.net/news/2019/08/03/2686554/cnn-mnozhestvo-hora-sa-ubiti-i-pone-22-sa-raneni-pri-strelba-v-el-paso-teksas.html", "text": "Множество хора са убити и поне 22 са ранени при стрелба в търговски център в Ел Пасо, Тексас, според местните представители, цитирани от  CNN . \r\nКметът на Ел Пасо Ди Марго и сержант Енрике Кастило от полицията потвърдиха, че има множество смъртни случаи. \r\nВластите не вярват, че съществува продължаваща заплаха, каза Кастило пред репортери. \r\nЕдин заподозрян е арестуван, според сержант Робърт Гомес. \r\nНай-малко 22 души са ранени, съобщиха говорители на две болници пред CNN. \r\nЕдинадесет пострадали са транспортирани до медицински център Дел Сол, съобщи говорителят на болницата Виктор Гереро. Други 11 ранени са отведени в Университетския медицински център в Ел Пасо, според говорителя на центъра Раян Милке. \r\nПрезидентът на САЩ написа в социалната мрежа \"Туитър\", че има \"много убити\", заяви подкрепата на федералното правителство и пожела \"Бог да е с Вас!\" \r\n \r\n  Юлиян Марков", "date": "2019.08.03", "title": "CNN: Множество хора са убити и поне 22 са ранени при стрелба в Ел Пасо, Тексас"}
{"url": "http://www.focus-news.net/news/2019/08/03/2686552/the-economist-brekzit-bez-sporazumenie-mozhe-da-dovede-do-direktno-upravlenie-na-severna-irlandiya.html", "text": "Брекзит без споразумение може да доведе до директно управление на Северна Ирландия, пише британското списание  The Economist . \r\nПреди няколко години Лондон и Дъблин се поздравиха взаимно за началото на нов златен век в англо-ирландските отношения. Брекзит може да сложи неговия край, както демонстрира телефонен разговор между Борис Джонсън и Лео Варадкар, ирландския премиер на 30 юли. \r\nЧе не е имало комуникация между Джонсън и Варадкар в продължение на седмица, след смяната на властта в Лондон само по себе си е симптом на влошаването на отношенията. Когато разговаряха, никой от двамата не отстъпи. Варадкар настоява, че предпазният механизъм за ирландската граница, който ще позволи на стоките да се движат свободно през единствената сухопътна граница на Великобритания с Европейския съюз след Брекзит - трябва да остане. Джонсън в съответствие с заобиколилите го хардлайнери, настоява за премахване на тази предпазна клауза. \r\nМного вероятно Джонсън, пленен, от същите тези хардлайнери, така или иначе да поеме именно по този  път. Но позицията му се усложнява от упората на правителството му в Уестминстър на гласовете на Демократическата юнионистка партия, твърдолинейните северноирландски юнионисти, които са алергични към всичко, което предполага отслабването на Обединеното кралство и засилването на връзките между Северна Ирландия и ирландското правителство ,Партията също така настоява за премахване на предпазния механизъм. \r\nСякаш безизходицата около Брекзит сама по себе си не е достатъчно лоша, но това подкопава историческото споразумение от Разпети петък от 1998 г. Споразумението и без това вече е твърде крехко. Парламентът в Белфаст, който е в основата му, е затворен повече от две години заради спорове за омагьосана зелена енергийна схема, в резултат на което Северна Ирландия няма правителство. Г-н Джонсън посети Белфаст на 30 юли за разговори, целящи да върнат нещата в нормалното русло, но без успех. \r\nНо британското напускане от ЕС без сделка, което изглежда все по-вероятно, ще застраши мирното споразумение допълнително. При липса на северноирландско правителство, британското правителство вероятно ще възвърне директното управление на провинцията, за да предотврати или да разреши всякакви смущения, които Брекзит без споразумение може да причини. \"Без директно управление\", се казва в доклад на Института за управление, публикуван тази седмица, \"Северна Ирландия ще бъде оставена още по-изложена на икономическите шокове на Брекзит без сппоразумение, отколкото е в момента.\" \r\nДиректното управление ще отведе Северна Ирландия точно там, където беше преди две десетилетия, преди Споразумението от Разпети петък. Това допълнително ще изостри отношенията между британското и ирландското правителство и би вбесило националистите в Северна Ирландия, където настроенията за противопоставяне с Лондон се увеличават. Това отчасти се дължи на факта, че националистите са склонни да бъдат проевропейски настроени и отчасти защото смятат правителството на Джонсън, подобно на това на предшественика му Тереза Мей, не като безпристрастен арбитър, а като съюзник на юнионистите. Има опасения, че насилието може да се възобнови. \r\nПриоритетите Джонсън изглеждат достатъчно ясни. Докато първият му контакт с ирландския премиер беше ограничен до 15-минутно телефонно обаждане, той прекара голяма част от вечерта в Белфаст на вечеря с лидери на Демократичната юнионистка партия. \r\n \r\n  Юлиян Марков", "date": "2019.08.03", "title": "The Economist: Брекзит без споразумение може да доведе до директно управление на Северна Ирландия"}
{"url": "http://www.focus-news.net/news/2019/08/03/2686549/the-independent-liderat-na-liberaldemokratite-tarsi-samishlenitsi-sred-torite-koito-da-osuetyat-planovete-za-brekzit-na-boris-dzhonsan.html", "text": "Лидерът на либералдемократите Джо Суинсън призова т бившите проевропейски настроени министри  да се „изправят и заемат ясна позиция” за Брекзит - защото се страхува, че няма достатъчно от тях да се опитат да спрат Борис Джонсън да изведе Великобритания от ЕС без споразумение, пише левият проевропейски вестник  The Independent . \r\nСуинсън заяви, че следващите седмици представляват „голям тест“ за тези депутати от консерваторите, които признават риска от Брекзит без споразумение, но засега са се въздържали от явна съпротива. \r\nБез да посочва имена, тя изясни, че групата включва не само онези, които са излезли от кабинета (Филип Хамънд, Дейвид Гоук и Рори Стюарт), но и други, които заемат министерски постове, въпреки предишните опасения относно напускането на  ЕС (Амбър Ръд и Ники Морган). \r\nВ изказването пред The Independent по-малко от две седмици след като беше избрана за наследник на сър Винс Кейбъл, тя потвърди, че е в контакт с бивши министри на торите, които се отказаха от кабинета на  Джонсън. Тя също така проведе дискусии с потенциални „бегълци“, които биха могли да сложат край на работното му мнозинство от само един депутат, като „преминат пътеката“ преди планираната дата на Брекзит на 31 октомври. \r\nС про-европейските тори като Филип Лий и Марго Джеймс открито обмислят напускането на партията заради ръководството на  Джонсън, мнозина от Уестминстър още „бегълци“ \r\nСуинсън потвърди, че тя е в контакт с „хора, които споделят нашите ценности“ \r\nНа въпрос дали смята да разкрие кои биха се присъединили към нейната партия за \"есенна изненада\" на септемврийската конференция на партията в Борнмут, тя ще отговори само: \"Надявам се да увеличим парламентарната партия допълнително.\" \r\nМеждувременно депутатите от всички партии срещу Брекзит продължават да водят разговори за възможни парламентарни механизми за спиране на новия министър-председател, който планира Брекзит без споразумение на 31 октомври. Те също така искат да установят възможността за окончателен референдум. \r\n \r\n  Юлиян Марков", "date": "2019.08.03", "title": "The Independent: Лидерът на либералдемократите търси съмишленици сред торите, които да осуетят плановете за Брекзит на Борис Джонсън"}
