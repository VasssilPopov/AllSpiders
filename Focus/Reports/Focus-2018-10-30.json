{"url": "http://www.focus-news.net/news/2018/10/30/2584558/afp-nad-13-miliona-myusyulmani-shiiti-se-sabraha-v-sveshteniya-za-tyah-grad-kerbala.html", "text": "Над 13 милиона мюсюлмани-шиити се събраха в свещения за тях град Кербала, предава  AFP . \r\nПовече от 13 милиона шиитски поклонници се събраха в свещения за тях град Карбала в Ирак във вторник, за да отбележат ежегодното възпоменание на Арбаийн, при строги мерки за  сигурност. \r\nАрбаийн е един от най-големите религиозни празници в света и отбелязва края на 40-дневния траур за убийството на Имам Хюсеин през седми век от силите на халифа Язид – основополагащо събитие в шиитския ислям. \r\nОблечени в черно, поклонниците удрят главите и гърдите си, докато влизаха  мавзолея със златни куполи, в който е погребан внукът на Пророка Мохамед. \r\nУбийството на Имам Хюсеин в битката при Карбала през 680 г. е част от ожесточен спор за това кой трябва да наследи Пророка, който в крайна сметка се превръща  в основа на раздора  между сунитските и шиитските клонове на исляма. \r\nВластите изчислиха, че повече от 13 милиона поклонници са се събрали в Карбала, на 100 километра южно от Багдад, от Ирак, Иран, Ливан, Пакистан, Афганистан, държавите от Персийския залив и дори от Европа и САЩ. \r\nОколо 1,8 милиона визи бяха раздадени на поклонници от съседен Иран.  Юлиян Марков", "date": "2018.10.30", "title": "AFP: Над 13 милиона мюсюлмани-шиити се събраха в свещения за тях град Кербала"}
{"url": "http://www.focus-news.net/news/2018/10/30/2584554/predsedatelyat-na-bsp-sofiya-kaloyan-pargov-shte-poseti-136-o-ou-lyuben-karavelov-po-povod-denya-na-narodnite-buditeli.html", "text": "От 11.00 часа на 31 октомври лидерът на БСП – София и заместник-председател на Комисията от образование, култура, наука и културно многообразие в СОС Калоян Паргов посети 136-о ОУ „Любен Каравелов“ (ул. „Димитър Петков“ № 116) по повод Деня на народните будители. Това съобщиха от пресцентъра на  БСП-София . Той ще се срещне с педагозите и възпитаниците на столичното училище.", "date": "2018.10.30", "title": "Председателят на БСП-София  Калоян Паргов ще посети 136-о ОУ „Любен Каравелов“ по повод Деня на народните будители"}
{"url": "http://www.focus-news.net/news/2018/10/30/2584553/burgas-badeshtite-mayki-tryabva-da-znayat-che-imat-pravo-na-dva-plateni-pregleda-ot-zdravnata-kasa-po-vreme-na-bremennostta.html", "text": "Бъдещите майки трябва да знаят, че имат право на два платени прегледа от Здравната каса по време на бременността, за разлика от всички останали пациенти, които имат право на един преглед. Това каза за  Радио „Фокус“-Бургас  д-р София Буджева, председател на Районна колегия на Български зъболекарски съюз - Бургас. „Бих посъветвала  прегледите да се направят в началото и в края на бременността, защото в този интервал се получават доста бързи промени в твърдата структура на зъбите\", каза още д-р Буджева. По думите и бременността не е противопоказание за лечение на зъби, въпреки общоприето мнение, че до третия месец не следва да се правят никакви манипулации. Не е проблем да се постави  упойка или  да се направи рентгенова снимка, когато майката е защитена с оловна жилетка. „Най-важното  бъдещата майка да бъде щастлива и емоционално балансирана, защото това е предпоставка за здраво и щастливо дете“, допълни тя. \r\nДеница ДИМИТРОВА", "date": "2018.10.30", "title": "Бургас: Бъдещите майки трябва да знаят, че имат право на два платени прегледа  от Здравната каса по време на бременността"}
{"url": "http://www.focus-news.net/news/2018/10/30/2584557/otets-svetoslav-kyuchukov-hram-sveti-nikolay-v-blagoevgrad-okolo-150-dushi-se-hranyat-v-kuhnyata-za-bedni-v-nedelya.html", "text": "Около 150 души се хранят в кухнята за бедни в неделя. Това каза за  Радио „Фокус“- Пирин отец Светослав Кючуков, храм „Свети Николай“ в Благоевград. „Кухнята за бедни, при църква „Свети Николай“, беше открита от Негово високопреосвещенство Неврокопският митрополит Серафим преди две години“, каза още отец Свтослав Кючуков. По думите му средствата са изцяло от дарения, които се осигуряват от добри хора. \"Стремим се да осигуряваме връзка между хора, които искат да даряват и такива, които имат нужда. Голяма помощ ни оказват и нашите доброволци, които жертват от тяхното свободно време в неделя. Те идват сутринта около 06,30 часа и готвят за тези, които са в нужда“, каза още отец Кючуков. \r\nЛора КАЛЧЕВА", "date": "2018.10.30", "title": "Отец Светослав Кючуков, храм „Свети Николай“ в Благоевград: Около 150 души се хранят в кухнята за бедни  в неделя"}
{"url": "http://www.focus-news.net/news/2018/10/30/2584552/24-vesti-makedoniya-liderat-na-vmro-dpmne-zheni-podade-ostavka-oshte-dve-deputatki-ya-posledvaha.html", "text": "Лидерът на ВМРО-ДПМНЕ-жени подаде оставка, още две депутатки я последваха, съобщава македонският телевизионен канал  “24 Вести“ .  \r\nПредседателят на Съюза на жените на ВМРО-ДПМНЕ Даниела Рангелова, си подаде оставка от поста на този орган и автоматично след нея се оттеглиха и депутатките Лиляна Затуровска и Лиляна Кузмановска които поясняват, че с това автоматично в оставка е и цялото ръководно тяло. \r\nТе обаче казват, че дейността им в партията не приключва с това. Рангелова и в телефонен разговор за телевизията,както и  на своя профил в социалната мрежа „Фейсбук“ поясни, че не може да бъде част от ръководството, което тласка партията към изолация. \r\n\"Аз се отказвам поради очевидното несъгласие с политиката на ръководството на ВМРО-ДПМНЕ. Не мога да приема, че съм част от изгнилите токсични игри, ръководени от амбицията да се задоволи нечия суета. Да имаш амбиция е положително, но да бъдеш готов да газиш живи хора само за да задоволиш собственото си его и желанието за власт е неприемливо. \" \r\nОт ВМРО-ДПМНЕ пък казват, че оставките на депутатките от функциите, които са имали в този орган ще се разглеждат на следващото заседание на Изпълнителния комитет, но не отговориха дали това ще се случи в тяхно присъствие.  Юлиян Марков", "date": "2018.10.30", "title": "„24 Вести“ (Македония): Лидерът на ВМРО-ДПМНЕ-жени подаде оставка, още две депутатки я последваха"}
{"url": "http://www.focus-news.net/news/2018/10/30/2584559/rumyana-glavcheva-ekspert-seizmolog-dopisen-chlen-na-bani.html", "text": "Досега Атинската национална обсерватория е оповестила над 270 труса в района на остров Закинтос в Йонийско море, считано от момента на силното земетресение с магнитуд 6.8, станало на 26 т.м. Около 95 от вторичните трусове са с потенциал за усещане – с неголяма интензивност (от III и IV степен), поради отдалечеността на земетръсното огнище и малката му дълбочина. От тях пет са с магнитуд над 5 – между 5.1 и 5.6. Афтершоковете с максимална сила са два – половин час след земетресението с магнитуд 6.8 и в днешното утро в 5 часá местно време. Те са породили въздействие с интензивност от V степен по 12-степенната скáла – всеобщо разбуждане на разстояния от 45-50 километра, дори и до стотина километра от епицентъра при по-ниска интензивност (Закинтос, Аргостоли, Ликсури – север-североизточно от епицентъра и Пиргос – на изток). Половин час преди основния трус е регистрирано “предупредително” събитие с магнитуд 5.1. Основният трус е усетен освен в Гърция, още в Западните Балкани, Италия, Малта, Либия, Турция. Въздействията от него достигат VII степен – слаби повреди в добре построени сгради. Спазването на изискванията за строителство в земетръсни райони осигури живота и здравето на пребиваващите на остров Закинтос и ранените са само трима. Иначе, срутища бяха провокирани по стръмния западен бряг на острова, а в пристанището на Закинтос възникнаха проблеми в дока.   \r\nЕвропейският сеизмологичен център представя сеизмичността в района на активираното пространство, считано от 1964 година до днес. Оттогава до новата серия земетресения в близост са регистрирани пет земетресения с магнитуди от 5.4 до 5.7 с епицентри в Йонийско море между 12 и 20 км от Закинтос - през април 2006; през 1997 г. става земетресение с магнитуд 6.6, също в Йонийско море, на 30 км от Закинтос; през 1959, отново на 30 км в Йонийско море и магнитуд 6.7. Списъкът на близки силни земетресения се допълва назад и със земетресенията от август 1953 – тогава след два силни форшока (магнитуди 6.3 и 6.5) се случва земетресение с магнитуд 6.8 между Кефалония и Закинтос, а сред вторичните трусове максималният е с магнитуд 6.2; равносметката след земетръсната поредица от 1953 представя броят на загиналите в интервала 445-800. \r\nПлочата на Егейско море се придвижва в посока югозапад по отношение на Евроазийската плоча с около 3 сантиметра в годината; от друга страна, Африканската плоча се подпъхва към север под плочата на Егейско море със скорост от 4 см/год. В подобна обстановка и земетръсната  активност, естествено, е значителна. Например, земетресенията с магнитуд 5 и по-голям от 1964 година до 26 октомври т.г. са 72 в района на остров Закинтос. Румяна Главчева, експерт-сеизмолог, дописен член на БАНИ, дългогодишен ръководител на секция „Сеизмология” в Геофизичен институт (дн. НИГГГ-БАН)", "date": "2018.10.30", "title": "Румяна Главчева, експерт-сеизмолог, дописен член на БАНИ: Земетръсните каталози характеризират района на Закинтос с някои числа"}
{"url": "http://www.focus-news.net/news/2018/10/30/2584560/pazardzhik-v-denya-na-narodnite-buditeli-shte-bade-otkrit-pametnik-na-zahari-stoyanov.html", "text": "В Деня на народните будители в Пазарджик ще бъде открит официално паметник на Захари Стоянов. Това съобщиха за  Радио „Фокус“ – Пазарджик  от общинската администрация. Паметникът се намира на кръстовището на бул. „Княгиня Мария Луиза“ и ул. „Цар Иван Шишман“. Инициативата е на дружество „Тракия“ – Пазарджик, Сдружението на частните предприемачи и работодатели в Пазарджик и се реализира с подкрепата на община Пазарджик. Паметникът е дело на пловдивския художник и скулптор Жорж Трак.", "date": "2018.10.30", "title": "Пазарджик: В Деня на народните будители ще бъде открит паметник на Захари Стоянов"}
{"url": "http://www.focus-news.net/news/2018/10/30/2584555/bbc-balgariya-razbi-shema-za-pasportni-izmami.html", "text": "Прокурорите в България заявяват, че са разбили измама за паспорти, чрез  която хиляди хора измамно са придобили българско гражданство - и с него - правото да пътуват и да работят в целия Европейски съюз, предава  BBC . \r\nПовече от 20 души са арестувани, включително длъжностни лица. Смята се, че кандидатите са платили до 5 хиляди евро  ( 4,445 британски лири) за фалшиви сертификати за български произход. Полицията е влязла в офисите на Държавната агенция за българите в чужбина. Твърди се, че служителите на агенцията са участвали в продажбата на фалшиви сертификати на купувачи в близки страни извън ЕС. \r\nМного от фалшивите заявки се смята, че са били от държави с големи български етнически малцинства, включително Молдова, Македония и Украйна. \r\nНякои доклади показват, че агенцията е издавала около 30 съмнителни сертификати седмично. \r\nПрокурорите твърдят, че разследват работата на агенцията по отношение на вземането на подкупи, издаване на документи с невярно съдържание и злоупотреба с власт.  Юлиян Марков", "date": "2018.10.30", "title": "BBC: България разби схема за паспортни измами"}
{"url": "http://www.focus-news.net/news/2018/10/30/2584556/kzp-shte-pusne-goresht-telefon-za-targovtsi-za-informatsiya-ili-pomosht-pri-rabotata-im-obzor.html", "text": "Комисия за защита на потребителите проведе кръгла маса на тема „Основни проблеми между потребители и търговци в областта на транспорта и туризма“. В своето приветствие, председателят на Комисията Димитър Маргаритов заяви, че целта на КЗП е да повишава качеството на предоставените туристически и транспортни услуги. По думите му проектът „Повишаване на ефективността и ефикасността на услугите, предлагани от КЗП за българските предприятия”, финансиран по Оперативна програма „Иновации и конкурентоспособност” 2014-2020 г., е насочен основно към малките и средните предприятия и техните проблеми. Маргаритов уточни, че в рамките на самия проект ще бъдат разгърнати и информационни кампании за търговците и потребителите.  \r\nПредседателят на комисията заяви, че започва подготовка за кампанията зима 2018 – 2019. В началото контролната дейност ще е с превантивен елемент в обекти, в които има констатирани нарушения, както и с проверки по ски-пистите и ски-съоръженията. В хода на самия зимен сезон комисията ще работи по жалби и сигнали на граждани.  \r\nПо време на събитието, заместник-председателят на КЗП Константин Арабаджиев обясни, че комисията предвижда създаването на горещ телефон за бизнеса, на който търговците да звънят за информация или помощ при своята работа. Предвижда се и „хелп-деск“ в страницата на КЗП, в който всеки търговец ще може да получи данни за своята дейност – какви са изискванията и документите, с които трябва да разполага. По думите му проектът е насочен към бизнеса и ролята на КЗП не е да санкционира ежедневно, а да бъде в помощ на търговците. Той уточни още, че се предвиждат бизнес обучения на малки и средни предприятия по региони, които ще започнат от началото на 2019 година. По този начин ще може търговците да задават въпроси и да получават информация, свързана с изискванията по дейността, която извършват.  \r\nДиректорът „Контрол на пазара“ към КЗП Емилия Елчинова пък обясни, че за 2018 година разгледаните случаи на търговски практики са 245, от които 109 са определени като нелоялни. Тя поясни, че Законодателството изисква и вменява задължение на търговеца да предоставя ясна информация на потребителите. Що се касае до нелоялните търговски практики, търговецът предлага услуги, които противоречат на изискванията, които е възможно да променят икономическата представа на потребителя. Според Елчинова идеята е да се даде пълна информация, а не такава, която да заблуди потребителя. По думите й ако някое от обстоятелствата е премълчано, потребителят може да вземе грешно търговско решение. Директорът „Контрол на пазара“ към КЗП разясни някои от заблуждаващите търговски практики. Сред тях са:  \r\n1. Твърдение за присъединяване като страна по кодекс за поведение, когато търговецът не е такава. \r\n2. Представяне на знак за доверие, знак за качество от страна на търговеца, без да е получено разрешението за такъв. \r\n3. Твърдение, че кодексът за поведение е утвърден от обществен или друг орган, което е неистинско. \r\n4. Твърдение, че търговец или продукт е одобрен или разрешен от обществения или друг отговор, което не е истинско. \r\n5. Отправяне на оферта за продажба на продукти на определена цена и след това отказ да покаже рекламираното изделие на потребителите или отказ да приеме поръчки за него или да го достави в разумен срок или показване на дефектен образец на изделието. \r\n6. Невярно твърдение, че продуктът ще бъде наличен само за ограничен период от време. \r\n7. Заявяване или създаване на впечатление по друг начин, че един продукт може да се продава законно, когато това не е така. \r\n8. Твърдение, че със съществени неточности относно естеството и степента на риска за личната сигурност на потребителя или неговото семейство, ако потребителят не закупи продукта и други. \r\nПо думите и има и т. нар. агресивни търговски практики, свързани с използване на тормоз или принуда се променя свободата на избор или поведението на потребителите; оставяне на впечатлението у потребителя, че той не може да напусне помещението, докато не се сключи договор; отправяне на настойчиви съобщения чрез телефон, електронна поща и други.  \r\nЦветелин ДИМИТРОВ", "date": "2018.10.30", "title": "КЗП ще пусне горещ телефон за търговци за информация или помощ при работата им (ОБЗОР)"}
{"url": "http://www.focus-news.net/news/2018/10/30/2584561/gerb-i-bsp-vlyazoha-v-spor-za-darzhavniya-byudzhet-za-2019-g-obzor.html", "text": "Още преди да влезе в програмата за работа на Народното събрание управляващи и опозиция влязоха в спор за бюджета за 2019 г. Коментираните предложения за бюджет са две:  проектобюджета, изготвен от Министерски съвет и алтернативният, изготвен от БСП.  \r\nНа редовната си пресконференция след заседание на Изпълнителното бюро от БСП разкритикуваха проектобюджета на правителството и обявиха, че той има алтернатива, която ще бъде поставена на широко обществено обсъждане в понеделник. Лидерът на БСП Корнелия Нинова  заяви, че в бюджета на правителството има кърпене на парче и липсват реформи. Според нея с нищо не се помага на най-уязвимите групи:  младите и децата от една страна и пенсионерите от друга.  \r\n„Бюджетът е представен като най-амбициозния за годините на Прехода с много силна социална насоченост. Само че този бюджет изглежда с едната ръка взел от хората, с другата дал“, каза Нинова. По думите ѝ от увеличена данъчна осигурителна тежест за всеки българин се очаква да влязат между 1,5 и 2 млрд. лв. повече. „Т.е. взима от хората, за да представят същите средства като една много сериозна политика“, допълни Нинова.  \r\nВ последвалия отговор от страна на управляващите  депутатът от парламентарната група на ГЕРБ Александър Иванов  заяви, че съветниците на Корнелия Нинова са слаби. Той коментира, че не очаква много от хората, които три пъти са фалирали българската държава. Според него политиките по доходите на ГЕРБ са ефективни, а не празни приказки на „събрали се Петко и още трима да обясняват визии - блянове и мокри сънища за данъците“.  \r\nКолегата му  Маноил Манев от ГЕРБ  допълни:  „Когато г-жа Нинова пише алтернативен бюджет, я моля да не напише същото нещо, което пишат в тази глупост „Визия за България“. Напъните на цялата парламентарната група на БСП да обикаля страната и да се среща с пет човека, служебно извикани да се явят там, не доведоха до нищо“, каза той. Според него алтернативният бюджет няма да доведе до нищо, когато експертизата, която го пише е същата, която е родила три мъртво-създадени вота на недоверие с глупави мотиви без никакво експертно съдържание.  \r\nДеница КИТАНОВА", "date": "2018.10.30", "title": "ГЕРБ и БСП влязоха в спор за държавния бюджет за 2019 г. (ОБЗОР)"}
{"url": "http://www.focus-news.net/news/2018/10/30/2584562/the-los-angeles-times-donald-tramp-podgotvya-ukaz-lishavasht-ot-pravo-na-amerikansko-grazhdanstvo-detsata-rodeni-v-sasht-ot-roditeli-nelegalni-emigranti.html", "text": "Президентът на САЩ Доналд Тръмп, който проведе интензивна кампания по въпросите на имиграцията за изборите за Конгреса, заяви в телевизионно интервю, че е \"в процес на подготовка\" на указ за прекратяване правото на гражданство на деца, родени в Съединените щати, ако родителите им пребивават незаконно в САЩ, пише американският вестник  The Los Angeles Times . \r\n\"Това ще се случи\", каза той в интервю, планирано да излъчи по HBO този уикенд. Новинарски сайт пусна част от интервюто във вторник сутринта. \r\nТръмп не излага подробности, включително срокове, което прави  плановете му несигурни. В миналото той обеща да реши в кратки срокове определени въпроси, но след това не успя да направи това. Въпреки това понякога неговите публични коментари предсказват действителните планове за политически действия.  Юлиян Марков", "date": "2018.10.30", "title": "The Los Angeles Times: Доналд Тръмп подготвя указ, лишаващ от право на американско гражданство децата, родени в САЩ от родители нелегални емигранти"}
{"url": "http://www.focus-news.net/news/2018/10/30/2584133/pregled-na-nyakoi-ot-osnovnite-temi-v-svetovniya-pechat-agentsiya-fokus.html", "text": "Най-малко 30 души бяха задържани в понеделник в центъра на Барселона при зрелищна широкомащабна акция в необитаеми апартаменти, използвани за разпространение и употреба на наркотици, съобщиха правозащитните органи в североизточната испанска провинция Каталуния, пише  американското издание The Washington Times . \r\nПовече от 700 регионални агенти на силовите органи и 150 местни служители на реда са взели участие в операцията срещу наркоразпространението в Барселона. \r\nИзточници на изданието са видели тежко въоръжени полицаи с покрити лица да извеждат заподозрени от сградите и да ги товарят на полицейските микробуси. Същевременно над центъра на Барселона са летели хеликоптери през целия ден. От полицията твърдят, че операцията в понеделник е резултат от двугодишно разследване на кръговете, които действат в необитаемите апартаменти. \r\nМестният съд е разрешил 40 обиска на апартамента, известни още като „наркоапартаменти“, в централните квартали Равал и Готик, се твърди в изявление на регионалната правосъдна администрация.  \r\nПрез последните години престъпността в Барселона нарасна значително, като жителите на града сочат за една от причините за нарастващата несигурност увеличаването на незаконно използваните апартаменти като центрове за разпространение и употреба на наркотици – преди всичко хероин.  \r\nОт полицията на Каталуния твърдят, че преди зрелищната акция в понеделник са спрели използването на 100 такива апартамента и са арестували 139 души, свързани с наркотрафик през последните две години. \r\n*** Американските власти са решили да изпратят на границата с Мексико не 800, както се очакваше по-рано, а 5 хиляди военни, съобщи в понеделник  вестник The Wall Street Journal . \r\nПо информация на източници на изданието, американските военни ще оказват поддръжка на граничните служби. Вестникът отбелязва, че по-рано от Пентагона се подготвяха да изпратят на южната граница 800 военнослужещи. По-рано в района бяха разположени 2 хиляди бойци от Националната гвардия на САЩ. \r\nНа 18 октомври, както припомня WSJ, президентът на САЩ Доналд Тръмп заяви, че ще се обърне към военните и ще затвори южната граница на страната, ако мексиканските власти не спрат преминаващия през страната поток от нелегални мигранти от Централноамериканските страни, които се стремят да влязат в САЩ. Той заяви също, че властите на Гватемала, Хондурас и Салвадор не правят нищо, за да предотвратят нелегалната имиграция на своите граждани в САЩ. \r\nПо време на предизборната кампания през 2016 година Тръмп обеща на избирателите да провежда по-строга имиграционна политика, както и да засили граничния контрол. \r\n***  На 95-ата годишнина от основаването на Турската Република, страната преживя исторически момент с откриването на новото летище на Истанбул, пише  онлайн изданието на турския вестник Sabah . \r\nНа церемонията по официалното откриване на летището присъстваха държавният глава Реджеп Таийп Ердоган, турски министри, официални лица и държавни глави от целия свят. Освен, че ще подобри позицията на Истанбул като глобален авиационен хъб, новото летище трябва да има съществен принос за турската икономика. \r\nЕрдоган заяви, че името на новото летище ще е „Летище Истанбул“ и добави, че летище Ататюрк ще запази своя статут на аерогара, но ще бъде затворено за търговски полети. \r\nЦеремонията бе открита с реч на председателя на турския междлис Бинали Йълдъръм, който има важен принос за проекта като бивш премиер и министър на транспорта и той заяви, че е чест за н его да отбележи 95-ата годишнина на Турската Република с подобно произведение на изкуството. \r\nНастоящият министър на транспорта на страната Чахит Турхан също се изказа на церемонията по откриването и посочи, че една трета от населението на света ще има директен достъп до новото летище. \r\nНа откриването присъства повече от 50 чуждестранни лидери, министри и високопоставени официални лица, сред които емира на Катар Шейх Тамим бин Хамад ал Тани, сръбският президент Александър Вучич, президентът на Косово Хашим Тачи, президентът на Македония Георги Иванов, президентът на Молдова Игор Додон, премиера на България Бойко Борисов, председателя на Съвета на министрите на БиХ Денис Звиздич и много други. \r\nВсе още безименното съоръжение, известно засега като Новото летище на Истанбул, в края на годината ще замени международното летище на името на Ататюрк, което в момента е основният хъб на турския авиационен сектор, части от което ще бъдат трансформирани в парк. Летище Сабиха Гьокчен от азиатската страна на Истанбул ще продължи да функционира, както досега. \r\nНяколко часа преди това, което описа като „историческо откриване“, Ердоган посочи, че проектът е един от „най-престижните“ на света и е символ на мощта на Турция във време, когато страната е подложена на икономически атаки. \r\nПървият полет, който ще бъде осъществен от „Турските авиолинии“, ще бъде до столицата Анкара и това ще се случи на 31 октомври. След това, на 1 октомври, компанията ще има полет до Анталия, на 2 ноември – до Измир, а първият международен рейс ще е до Турска Република Северен Кипър на 1 ноември, а след това, на 8 ноември, вторият ще е до Азербайджан. \r\nОчаква се до края на годината през летището да минават 2000 полета до 350 дестинации, осъществени от 250 самолета. \r\nПървата част от летището е завършена за 42 месеца и е струвала 6 милиарда евро. Строителството е осъществено от публично-частно партньорство на консорциум от водещите турски строителни компании – „Лимак“, „Колин“, „Ченгиз“, „Мапа“ и „Кайлон“. Консорциумът ще плаща по 1.1 милиарда евро годишно за 25 години. \r\nОбщият брой на инвестициите се очаква да бъде около 26.1 милиарда евро. Първата част на съоръжението ще започне да оперира с две писти – дълги по 3760 и 4100 метра, кула за контрол на въздушния трафик и сервизни постройки. Около 200 хиляди работници са участвали в строителството на първата част на новото летище на Истанбул. \r\nОстаналите части на съоръжението, което ще заеме площ от 76,5 милиона квадратни метра, се планира да бъдат завършени до 2023 година. Когато всичко е завършено, летището ще има шест писти и ще оперира с капацитет за над 500 самолета. Открития и закрития паркинг ще могат да побират 70 хиляди автомобила. \r\nНовото летище на Истанбул ще приеме най-големият света комплекс за безмитна търговия. Търговският комплекс с площ 53 хиляди квадратни километра ще има 6 секции, включително луксозни магазини и базари.", "date": "2018.10.30", "title": "Преглед на някои от основните теми в световния печат (Агенция „Фокус“)"}
{"url": "http://www.focus-news.net/news/2018/10/30/2584565/varna-predstoyat-intervyutata-s-mladezhite-podali-zayavleniya-za-uchastie-v-programa-start-na-karierata.html", "text": "Предстоят интервютата с младежите, подали заявления за участие в Програма „Старт на кариерата”. Това съобщиха за  Радио „Фокус“ – Варна  от Дирекция „Регионална служба по заетостта“ във Варна. На територията на област Варна по програма „Старт на кариерата” са разкрити общо 89 работни места, от които 58 са в централни ведомства, 2 в Областна администрация и 29 са в общински администрации. До 6 ноември обобщеният списък с кандидатите за работа в централни институции, министерства, агенции, областни и общински администрации ще бъде публикуван на интернет страницата на Агенцията по заетостта и ще бъде изнесен на информационните табла в Дирекции „Бюро по труда”. Графиците за интервютата ще бъдат оповестени до 8 ноември, а събеседванията ще се провеждат в периода от 12 до 23 ноември. \r\nМарияна ВАЛЕНТИНОВА", "date": "2018.10.30", "title": "Варна: Предстоят интервютата с младежите, подали заявления за участие в Програма „Старт на кариерата”"}
{"url": "http://www.focus-news.net/news/2018/10/30/2584564/futbol-tsska-pobedi-vitosha-v-mach-za-kupata-na-balgariya-s-31.html", "text": "Футбол: ЦСКА победи Витоша в мач за Купата на България с 3:1. Головете реализираха Рубен Пинто и Али Соу-два. За Витоша точен бе Милчев в добавеното време. Освен ЦСКА след победи днес в следващия кръг продължават Локомотив Пловдив и Струмска слава Радомир.", "date": "2018.10.30", "title": "Футбол: ЦСКА победи Витоша в мач за Купата на България с 3:1"}
{"url": "http://www.focus-news.net/news/2018/10/30/2584566/prof-plamen-pavlov-istorik-koruptsiyata-v-agentsiyata-za-balgarite-v-chuzhbina-e-gavra-s-moralnite-ustoi-na-natsiyata-i-e-ravnosilna-na-natsionalno-predatelstvo.html", "text": "Корупцията в Агенцията за българите в чужбина е гавра с моралните устои на нацията и е равносилна на национално предателство. Това каза в предаването „Това е България“ на  Радио „Фокус“  историкът и бивш председател на агенцията проф. Пламен Павлов по повод корупционния скандал в институцията. Според него политизирането на Агенцията за българите в чужбина е погрешно, служителите трябва да се назначават след конкурс, а не по политическа линия. „Да се стигне до подобно нещо е гавра и кощуство с всичко свято за нас. Надявам се, че европейска България трябва да даде отговор достоен за подобно кощунство и предателство. Трябва да се разплете цялата верига и най-вече да се ударят т. нар. „посредници“. Още със Закона за българите извън България и със Закона за българското гражданство се даде възможност да се намърдват всякакви адвокатски кантори, хора самозванци и откровени измамници.“ Проф. Пламен Павлов каза още, че в нормативната уредба на Агенцията за българите в чужбина има пропуски, от които се възползват недостойни хора с користни цели, които с действията си опетняват името на агенцията. Той изрази надежда отговорните органи този път да си свършат работата докрай, за да бъде даден суров урок. Трябва да се потърси конкретна отговорност от конкретни хора, каза още проф. Павлов и призова държавата да се извини на българските общности в чужбина за провежданата от агенцията недостойна търговия.", "date": "2018.10.30", "title": "Проф. Пламен Павлов, историк: Корупцията в Агенцията за българите в чужбина е гавра с моралните устои на нацията и е равносилна на национално предателство"}
{"url": "http://www.focus-news.net/news/2018/10/30/2584563/prof-nikolay-radulov-ekspert-po-natsionalna-sigurnost-razkritiyata-za-targoviyata-s-balgarsko-grazhdanstvo-sa-sledstvie-ot-vanshen-natisk-za-namalyavane-na-nivata-na-koruptsiyata-u-nas.html", "text": "Разкритията за търговията с българско гражданство са следствие от външен натиск за намаляване на нивата на корупцията у нас. Това каза за предаването \"Това е България\" на  Радио „Фокус“  експертът по национална сигурност проф. Николай Радулов. „Отговорните институции и структури са знаели отдавна, че голяма част от придобилите българско гражданство лица са се намирали извън пределите на страната ни, но чашата на търпението е преляла в този момент“, обясни професорът. „Взимайки под внимание партийната принадлежност на Петър Харалампиев, председателя на ДАБЧ, се създава впечатление, че в подобни скандали могат да бъдат намесени лица от всяка една политическа сила с изключение на управляващата партия“, каза още Радулов. „Всъщност скандали не липсваха и по отношение на управляващата партия, но в крайна сметка няма зрелищни арести и няма показване на имоти, въпреки че такива не липсват на хора от средите на управляващите. Може би това е случайно, но може и да не е случайно. Повечето хора си мислят, че това е свързано с възможността на властта да контролира тези изпълнителни органи, които практически тя би трябвало да управлява“, заяви проф. Николай Радулов. Той добави, че волята за противодействие на корупцията няма как да бъде съсредоточена срещу опозицията, тъй като тя няма власт да стигне до извършване на корупционни действия. „Очевидно е, че управляващите няма да подложат себе си на подозрения. При тази ситуация логиката сочи партньорите във властта да се ползват като жертвеник“, коментира проф. Радулов.", "date": "2018.10.30", "title": "Проф. Николай Радулов, експерт по национална сигурност: Разкритията за търговията с българско гражданство са следствие от външен натиск за намаляване на нивата на корупцията у нас"}
{"url": "http://www.focus-news.net/news/2018/10/30/2584136/tass-vav-frankfurt-na-mayn-zaradi-bomba-mozhe-da-evakuirat-16-000-dushi.html", "text": "За да се обезвреди снаряд от времето на Втората световна война във Франкфурт-на-Майн може да бъдат евакуирани 16 000 души. За това става дума в съобщение на градската пожарникарска служба, информира  ТАСС . \r\nВ понеделник, при строителни работи в Европейския квартал, разположен до центъра на германския град, е открита бомба от Втората световна война.  \r\nДо 22.00 ч. местно време са били евакуирани всички живеещи в радиус от 700 метра от изкопа.  \r\nЗа находката първа е съобщила местната Служба по обезвреждане на боеприпасите.  Ивелина Ватова", "date": "2018.10.30", "title": "ТАСС: Във Франкфурт-на-Майн заради бомба може да евакуират 16 000 души"}
{"url": "http://www.focus-news.net/news/2018/10/30/2584135/katastrofa-blokira-dvizhenieto-na-krastovishteto-na-ulitsite-oborishte-i-cherkovna-v-tsentara-na-sofiya.html", "text": "Катастрофа блокира движението на кръстовището на улиците „Оборище“ и „Черковна“ в центъра на София, предаде репортер  на  Агенция „Фокус“ .  \r\nКъм момента не е възможно движение по посока на Военно-историческия музей, тъй като един от автомобилите се е ударил в колчетата на тротоара и е затворил цялото движение по ул. „Черковна“.  \r\nНа мястото на инцидента все още не е пристигнала полиция.  \r\nНа автомобилите са нанесени сериозни материални щети.", "date": "2018.10.30", "title": "Катастрофа блокира движението на кръстовището на улиците „Оборище“ и „Черковна“ в центъра на София"}
{"url": "http://www.focus-news.net/news/2018/10/30/2584139/nezavisimaya-gazeta-rusiya-shte-ostane-vstrani-ot-noviya-pat-na-koprinata.html", "text": "Министърът на отбраната на КНР Вай Фънхъ е заявил в Пекин на международна конференция по сигурността, че връзките между въоръжените сили на КНР и РФ играят важна роля в развитие на двустранното стратегическо партньорство, пише руският вестник  „Независимая газета“ .  \r\nТе не са насочени срещу трети държави. Но както отбелязват експертите, активизирането на руско-китайските отношения слабо се подкрепят от частните фирми. Не е реализиран нито един проект от програмата за свързване на Евразийския икономически съюз и инициативата „Един пояс, един път“. Много от тях се обсъждат, но не се пристъпва към практическото им изпълнение. По обем на преките китайски  инвестиции Русия отстъпва дори на Казахстан. Пример в това отношение е изграждането на скоростната железница Москва-Пекин.  \r\nПрави се опит да се разсее безпокойството в някои световни столици, че под натиска на Вашингтон Москва и Пекин могат да разширят военните си връзки. Редица икономисти съобщават, както пише вестникът, че има китайски банки, които отказват да работят с руски клиенти от страх да не попаднат под американски санкции. Според тях изход от ситуацията може да се предложи чрез т. нар. дедоларизация и търговски разплащане в национална валута.  \r\nНай-активно двете страни работят в момента по проекта за разработване на Северния морски път. Вече се строят търговските кораби, които трябва да се включат в него.   Ивелина Ватова", "date": "2018.10.30", "title": "„Независимая газета“: Русия ще остане встрани от новия Път на коприната"}
{"url": "http://www.focus-news.net/news/2018/10/30/2584137/ministar-lilyana-pavlova-otchete-zhenskiya-prinos-po-vreme-na-balgarskoto-predsedatelstvo-obzor.html", "text": "Министър Лиляна Павлова отчете женския принос по време на Българското председателство. Това се случи на форум, посветен на жените в политиката, организиран от  Министерство за българското председателство  и Съвета на жените в бизнеса в България. Акцентът на форума беше поставен върху темата „Българското председателство на Съвета на ЕС – постиженията „на“ и „за“ жените“. Министър Лиляна Павлова отчете, че по време на Българското председателство страната ни е работила за политики на европейско ниво, даващи възможност за равен достъп на жените в бизнеса и политиката, за равно заплащане между жени и мъже. Павлова заяви, че се гордее с факта, че по време на председателството ни е приета Директива за баланса между професионалния и личния живот. Министърът изтъкна, че в голяма степен успехът на Българското председателство се дължи на женското начало в екипа й. По думите й България е давана за пример по отношение на участието на жените в бизнеса и политиката. Тя коментира, че  страната ни е на челни позиции измежду 144 държави, в които има дами, заемащи ръководни позиции както в политиката, така и в бизнеса. Министърът отчете, че 30 % са българките, работещи в сектора на информационните и комуникационните технологии. Лиляна Павлова обяви, че в нашата страна няма големи разлики по отношение на заплащането между половете. „Нещо, което не е точно така дори в държави в Централна Европа“, допълни Павлова.  \r\nДеница КИТАНОВА", "date": "2018.10.30", "title": "Министър Лиляна Павлова отчете женския принос по време на Българското председателство (ОБЗОР)"}
{"url": "http://www.focus-news.net/news/2018/10/30/2584134/predstoyashti-sabitiya-v-stranata-za-30-oktomvri-agentsiya-fokus.html", "text": "От 10.00 часа в Аулата на СУ „Св. Климент Охридски“ вицепрезидентът Илияна Йотова ще открие международна конференция „Движението на необвързаните страни в многополюсния свят: неговата роля в поддържането и насърчаването на международния мир и сигурност“.   \r\n*** \r\nОт 11.00 часа в зала 42 на НДК министърът на образованието и науката Красимир Вълчев ще участва в церемонията по награждаване на участниците в кампанията „Отличниците на България“. \r\n*** \r\nОт 11.00 часа в старозагорския затвор министърът на правосъдието Цецка Цачева ще присъства на официалното освещаване на параклиса „Света Богородица-Благовещение“. \r\n*** \r\nМинистърът на труда и социалната политика Бисер Петков и председателят на Държавната агенция за закрила на детето Елеонора Лилова ще посетят центровете за настаняване от семеен тип „Сияние“ в град Кюстендил, кв. „Герена“, ул. „Синчец“ 11.  Около 11.00 часа, двамата ще дадат брифинг за медиите.  \r\n*** \r\nОт 13.30 часа в градската концертна зала в община Враца министърът на туризма Николина Ангелкова ще участва в кръгла маса за обсъждането на проекта „Сподели България“, В дискусията ще вземат участие министърът на земеделието, храните и горите Румен Порожанов, Калин Каменов, кмет на община Враца и инж. Красимир Коев, изпълнителен директор на Изпълнителна агенция по лозата и виното.   \r\n*** \r\nОт 14.30 часа в зала „Възраждане“ ще се проведе четвъртият – последен, полуфинал от образователно-патриотичната кампания „Моят град е моята крепост“. На събитието ще присъства министърът на регионалното развитие и благоустройството Петя Аврамова.  \r\n*** \r\nОт 07.00 до 08.00 часа на спирката на автобус №54 в кв. „Толева Махала“ ще се проведе  мирен граждански протест с искане за незабавно изграждане на продължението на бул. „Царица Йоанна“ от ж.к. „Люлин“ до Индустриална зона „Божурище“.  \r\n*** \r\nОт 09.00 часа в храм „Св. Неделя“ ще започне Архиерейска света Литургия по повод празника на Св. Крал Стефан Милутин. Вечерта от 17.30 часа в храма ще започне Архиерейска вечерня. \r\n*** \r\nОт 09.30 часа ще се състои заседание на Съдийската колегия на Висшия съдебен съвет. \r\n*** \r\nОт 09.30 часа в Лабораторен комплекс в зала 125 на „София Тех Парк“ ще се проведе конференция „Комуникации и обществена ангажираност с науката“.  \r\n*** \r\nОт 09.30 часа в централата на КТ “Подкрепа” президентът Димитър Манолов ще открие кръгла маса, посветена на проблемите с полагането на нощен труд у нас. \r\n*** \r\nОт 10.00 часа в зала „Европа“ на парк хотел „Москва“ министърът на вътрешните работи Младен Маринов ще вземе участие в научна конференция, посветена на 50-годишнината от създаването на Научноизследователския институт по криминалистика към МВР. \r\n*** \r\nОт 10.00 часа в хотел „Триада“ в зала 1 ще се проведе кръгла маса на тема „Основни проблеми между победители и търговци в областта на транспорта и туризма“, организирана от Комисията за защита на потребителите. На събитието ще присъства ръководството на КЗП, както и екип от експерти от комисията, представители на браншови организации, туристически оператори и агенти. \r\n*** \r\nОт 10.00 часа в 4 състав на Софийския градски съд ще се гледа делото срещу Валентин Д.  \r\n*** \r\nОт 10.30 часа в XVII състав на Специализирания наказателен съд разгледа молбата за реабилитация на Десислава Т. \r\n*** \r\nОт 10.30 часа в клуб „Перото“ Българската аутсорсинг асоциация (БАА) ще представи годишния анализ на аутсорсинг индустрията у нас. \r\n*** \r\nОт 11.00 часа в Академията на МВР министър Младен Маринов ще присъства на церемонията за връчване на дипломите на випуск 2018 на Академията.  \r\n*** \r\nОт 11.00 часа в пресклуба на БТА ще се състои пресконференция, на която ще бъде представена официално новата платформа за осигуряване на трудовата заетост на хората във възрастта над 55 години. В събитието ще вземе участие заместник-министърът на труда и социалната политика Зорница Русинова. \r\n*** \r\nОт 11.00 часа в „София Хотел Балкан“ ще бъде представен окончателният доклад от първото национално изследване “Индекс за безопасно шофиране” – SDIndex (Safe Drive Index).  \r\n*** \r\nОт 11.00 часа в Х състав на Специализирания наказателен съд ще се гледа делото срещу Атанас Д., Мартин В., Стоян А., Светослав С. и др., обвинени в организиране и ръководене на организирана престъпна група.  \r\n*** \r\nОт 11.00 часа в XVII състав на Специализирания наказателен съд ще се гледа делото срещу Алексей З., обвинен в подкуп.  \r\n*** \r\nОт 11.00 часа в VI състав на Специализирания наказателен съд ще се гледа делото срещу Владислав Н., обвинен в изнудване.  \r\n*** \r\nОт 11.00 часа в Националния пресклуб на БТА ще бъде представена новата платформа за осигуряване на трудова заетост на хората във възрастта над 55 години www.evergreentalents.bg.  \r\n*** \r\nОт 12.00 часа в Националния пресклуб на БТА ще бъдат представени постигнатите резултати по проекта „Агенти на промяната“. \r\n*** \r\nОт 13.30 часа в 34 състав на Софийския градски съд ще се гледа делото срещу бившия депутат Илия Илиев и Иван Тодоров, обвинени в купуване на гласове.  \r\n*** \r\nОт 13.30 часа в XI състав на Специализирания наказателен съд ще се гледа делото Симеон Т., Добрин Д., Веселин Р. и др., обвинени в организиране и ръководене на организирана престъпна група.  \r\n*** \r\nОт 14.00 часа в IX състав на Специализирания наказателен съд ще се гледа делото срещу Илия С., Александър В., Калоян Д. и др., обвинени в организиране и ръководене на организирана престъпна група. \r\n*** \r\nОт 14.00 часа в зала „Арена“ на „Хотел Арена ди Сердика“ ще се състои Дискусия на тема „За повече демократичност, прозрачност и гражданско участие в изборния процес“.  \r\n*** \r\nОт 15.00 часа в XIV състав на Специализирания наказателен съд ще се гледа делото срещу Мирослав С. \r\n*** \r\nОт 17.30 часа в Литературен кабинет „Владимир Башев” (Национален литературен музей) ще се проведе поетичната вечер „Гласът на младите”. \r\n*** \r\nОт 18.00 часа в галерия „Средец“ ще бъде представен проектът „Живопис и графика“.  \r\n*** \r\nОт 18.30 часа в ателие-книжарница „Къща за птици“ ще се проведе беседа от поредицата \"Книгата на книгите\" на тема „Свободната воля на човека и Божието предзнание\" и представяне на книгата „Библейско богословие“ на специалиста по старозаветна библеистика доц. д-р Димитър Попмаринов. \r\n*** \r\nОт 18.30 часа в Литературен клуб „Перото“ ще бъде представена книгата „уроци за сърцето“.  \r\n*** \r\nОт 19.00 часа в Младежките театър „Николай Бинев“ ще се отбележи 10-годишнината от премиерата на мюзикъла  „Страхотни момчета“. \r\n*** \r\nОт 19.00 часа в камерна зала „България“ ще се състои концерт с песенни, хорови и цигулкови творби на Ейми Бийч. \r\n*** \r\nОт 19.30 часа в къща-музей „Борис Христов“ дуото на цигуларката Каролина Миколайчик и акордеонистът Иво Йединецки ще изнесе поредица от рецитали. \r\n*** \r\nОт 19.30 часа в ДНК ще бъде представен спектакълът „Мовименто/Вариации“. \r\n*** \r\nОт 20.00 часа в зала 1 на НДК легендата на българския фолклор Гуна Иванова ще отбележи 50 години на професионална сцена с юбилеен концерт. \r\n*** \r\nОт 15.30 часа в Градската библиотека ще се състои кръгла маса на тема „Роля и значение на шевицата в традиционната българска култура“.  \r\n*** \r\nОт 10.00 до 12.30 часа ще се приемат опасни отпадъци от бита на паркинга на ул. „Свобода“ и „Симеон Радев“.  \r\n*** \r\nОт 13.30 до 16.00 часа мобилния пункт ще се намира в ж.к. „Струмско“, уширението на улица „Битоля“ срещу магазин „Звезден рай“.  \r\n*** \r\nОт 16.30 часа в зала „22 септември“ ще се проведе заключителна пресконференция по проекта „Пространство за равен шанс“.  \r\n*** \r\nОт 9.00 часа в залата на Културен дом на Нефтохимика НХК ще се проведе заседание на Общинския съвет.  \r\n*** \r\nОт 11.00 часа в Регионалната инспекция по околната среда и водите ще се състои пресконференция, на която ще бъдат отчетени резултатите от съвместната контролна дейност на РИОСВ-Бургас и Басейнова дирекция „Черноморски район“ през летния туристически сезон 2018 г.    \r\n*** \r\nОт 12.00 часа в Народно читалище „Хр. Ботев - 1937“ ще бъдат наградени участниците в третия национален конкурс „Моята невероятна лятна ваканция“, съвместно с Община Бургас.  \r\n*** \r\nОт 13.00 часа в Културен център „Морско казино“, зала „Георги Баев“ под патронажа на областния управител Вълчо Чолаков ще се проведе кръгла маса на тема „Общ дневен ред за Черно море. Декларацията от Бургас“, посветена на Международния ден на Черно море.  \r\n*** \r\nОт 16.30 часа в Културен център  „Морско казино\", зала \"Петя Дубарова \" ще се състои награждаването на победителите в конкурса за рисунка и компютърна рисунка  „Морето не е за една ваканция“.   \r\n*** \r\nОт 09.30 часа в Градската художествената галерия „Борис Георгиев“ международният експерт по изкуствата Луси Котер ще изнесе лекция.  \r\n*** \r\nОт 10.30 часа деца от Детска градина „Малкият принц” ще се включат в събиране на отпадъци, изхвърлени по крайбрежната ивица на Офицерския плаж във Варна. \r\n*** \r\nОт 11.00 часа в малката зала на Радио Варна дискусионна среща на тема Епидемиологично изследване „Търсене на помощ по повод остри интоксикации след употреба на наркотици и други психоактивни вещества при деца и млади хора“. Организатор е Сдружение „Живот без алкохол“. \r\n*** \r\nОт 14.00 до 16.00 часа в офиса на ПП ГЕРБ на ул. „Георги Бенковски” №1 във Варна общинският съветник Надя Георгиева ще проведе приемна с граждани. \r\n*** \r\nОт 18.30 часа в Концертната зала на Радио Варна представители на училищата в града, на извънкласните школи и на институциите, работещи в сферата на образованието и просветата ще участват в среща на будителите-просветители във Варна, организирана от СНЦ „Международен литературен фестивал Варна Лит“. \r\n*** \r\nОт 18.00 часа в Дома на архитекта ще бъде открита изложба на Темари.  \r\n*** \r\nОт 10.00 часа в Регионалния пресклуб на БТА ще се проведе медийна среща на тема „Европа – накъде след май 2019“.    \r\n***  \r\nОт 13.00 часа в зала 302 на Община Велико Търново ще се проведе среща на кмета Даниел Панов с група бесарабски българи.  \r\n***  \r\nОт 15.00 часа в РБ „Петко Р. Славейков“  започва Информационна кампания за младежи на информационните центрове „Европа директно“ – откриване.   \r\n***  \r\nОт 17.30 часа в Клуб 7 ще се проведе среща с актрисата Аня Пенчева.  \r\n***  \r\nОт 18.30 часа в Читалище „Надежда – 1869“ Концерт на група бесарабски българи.  \r\n***  \r\nОт 19.00 часа в МДТ „Константин Кисимов“ „Тенорите“ и Държавна филхармония – Враца.  \r\n***  \r\nОт 19.00 часа в Клуб 7 ще проведе представяне на сборника с разкази „На стоп“ на Николай Фенерски.  \r\n*** \r\nОт 19.00 часа в Музикално-драматичен театър „Константин Кисимов“ ще се състои концертът „Възрождение“ на Трио „Тенорите“ и врачанската симфониета по повод Деня на народните будители.  \r\n*** \r\nОбщина Видин се включва в националната инициатива „Мениджър за един ден“. Младите мениджъри ще бъдат приети от кмета Огнян Ценков в 09.30 часа, в неговия кабинет, а в 13.00 часа те ще получат сертификати за участие в инициативата. \r\n*** \r\nОт 12.00 часа в регионалния пресклуб на БТА ще се проведе пресконференция, на която Центърът за изследване на демокрацията и сдружение “Свят без граници” ще представят резултатите от проведено изследване за младежката безработица, вкл. и в неравностойно положение, очакванията на работодателите и младите хора. \r\n*** \r\nОт 15.00 часа в Конферентна зала на Областна администрация Видин, председателят на Българската търговско-промишлена палата Цветан Симеонов ще проведе среща-дискусия с местния бизнес, областните и общински власти и медии. \r\n*** \r\nОт 16.30 часа в регионалния пресклуб на БТА ще се проведе пресконференция, на която ще бъде представен Общофакултетният проект към ФИФ на ПУ „Паисий Хилендарски“ „Трансформиращото (се) село“. \r\n*** \r\nОт 09.30 часа в Заседателната зала на Община Враца, кметът Калин Каменов ще посрещне учениците, които ще участват в инициативата „Мениджър за един ден“.  \r\n*** \r\nОт 11.00 часа ще се проведе награждаването \"Будител на годината\" за 2018 г., което е традиционно събитие на ВМРО–Враца и се връчва ежегодно.  \r\n*** \r\nОт 17.30 часа в Младежкия дом ще бъде открита гостуваща изложба на Школата за пластични изкуства към ЦПЛР – гр. Перник.  \r\n*** \r\nОт 18.30 часа в НЧ „Напредък-1869“ ще бъде представена постановката „Смях в залата“.  \r\n*** \r\nОт 10.00 часа в Регионалната библиотека „Дора Габе“ децата от детските градини № 23 и № 24 ще посетят библиотеката.  \r\n*** \r\nОт 10.00 часа в Държавния куклен театър „Дора Габе“ ще се състои кукления спектакъл „Тайнственото речно конче“. \r\n*** \r\nОт 13.30 часа в Държавния куклен театър „Дора Габе“ ще се състои кукления спектакъл „Пинокио“.  \r\n*** \r\nОт 19.00 часа в концертната зала на Младежкия център ще се състои спектакълът „Идеалните непознати“. \r\n*** \r\nОт 14.00 часа народният представител от ГЕРБ Васил Цветков ще проведе приемна за деня в град Долна баня в офиса на партията, намиращ се на ул. „Търговска” 114.  \r\n*** \r\nОт 09.00 часа в офиса на ГЕРБ на ул. „Цар Освободител” 127 депутатът Васил Цветков ще проведе приемна за граждани.  \r\n*** \r\nОт 18.30 часа в НЧ „Васил Левски-1861 г.“ ще бъде открита изложба с детски рисунки „На будителите скромни, с поклон благодарим“. СУ „Христо Проданов“ ще изнесе празничен концерт.  \r\n*** \r\nОт 11.00 часа депутатът от ГЕРБ Васил Цветков ще се срещне с жителите на община Костенец в офиса на партията на ул. „Белмекен № 4. \r\n*** \r\nОт 13.00 часа в хотел „Терма Еко“ ще се проведе официалната церемония по откриването на XXIII Есенен семинар на Фондация \"Българска памет\" под мотото \"Предприемачество и високи технологии\". \r\n*** \r\nОт 11.00 часа в сградата на Областна дирекция на МВР – Кюстендил ще бъдат представени резултатите от работата на мобилните полицейски екипи в областта.  \r\n*** \r\nОт 17.30 часа в Историческия музей в Павликени ще бъдат отбелязани 190 години от рождението на отец Матей Преображенски.  \r\n***   \r\nВ 11.00 часа в сградата на ОДМВР-Пазарджик ще се проведе пресконференция за работата на структурите през изминалите няколко месеца. На нея ще присъстват ръководители на основните структури в дирекцията.  \r\n*** \r\nОт 10.45 часа председателят на ПГ на ГЕРБ и зам.-председател на партията Цветан Цветанов ще открие санираната сграда на Община Пещера. В 11.15 часа ще бъде открита многофункционална спортна площадка на открито в ОУ “П. Р. Славейков“, дарена и изградена от „Биовет“ АД. \r\n*** \r\nОт 10.30 часа в Регионалния пресклуб на БТА ще се състои пресконференция по повод отбелязването на 85 години от рождението на Божко Шойков (1933 – 1998) - дългогодишен директор на Националното училище по изкуствата /НУИ / „Панайот Пипков”. \r\n***   \r\nОт 09.00 часа в Зала 1 на Апелативен съд ще се гледа делото на Октай А., образувано по протест на Окръжна прокуратура – Кърджали срещу 3- годишната му условна присъда с 4 - годишен изпитателен срок. Той  е признат за виновен в това, че на 1.07.2016 г. в гр. Ардино е направил опит за убийство на Берк К..   \r\n*** \r\nОт 09.30 часа в Пловдивския университет „Паисий Хилендарски“, в зала „КОМПАС“ на Ректората (ул. „Цар Асен“ №24) ще се проведе Международна конференция „Сензорна етнография на града“.  \r\n*** \r\nОт 13.30 часа в Зала 1 на Апелативен съд ще се гледа делото на трима подсъдими за присвояване на държавни културни ценности. \r\n*** \r\nВ 13.30 часа в ОУ „Св. Св. Кирил и Методий“ ще се проведе викторина с учениците от V-ти, VI-ти и VII-ми клас: „Какво знаем за Черно море“ и ще бъде прожектиран филм „Делфините в Черно море“. \r\n*** \r\nОт 11.00 часа в Заседателната зала на Община Силистра ще се проведе пресконференция за представителите на медиите по повод проекта на Регионална инспекция по околната среда и водите – Русе, който е финансиран от Оперативна програма „Околна среда 2014-2020 г.“ и ще се изпълнява на територията на Поддържан резерват „Сребърна“. \r\n*** \r\nОт 10.00 часа на площад „Хаджи Димитър“, Регионална дирекция „Пожарна безопасност и защита на населението” ще отбележи тържествено 140 години пожарно дело в град Сливен. От 11.00 часа в зала „Сливен” ще се проведе тържествено събрания по повод 140 години пожарно дело.    \r\n***    \r\nОт 11.00  часа в зала „Май“ на Община Сливен ще се състои граждански диалог на тема „Бъдеще на Кохезионната политика на ЕС. Финансови инструменти за градско развитие“. Организатори на дискусионния форум са Областен информационен център Сливен и Община Сливен.  \r\n*** \r\nОт 10.00 часа в IX ОУ „Веселин Ханчев“ детски отдел на библиотека \"Родина\" ще гостува на учениците от втори и четвърти клас. \r\n*** \r\nОт 13.30 часа в зала №7 - втори етаж на Съдебната палата, ученици от VII В клас на Второ основно училище „Петко Рачов Славейков“ ще бъдат гости на Районния съд.  \r\n*** \r\nОт 19.00 часа в Оперния театър  ще се състои постановката „Лебедово езеро“.   \r\n*** \r\nОбщина Хасково се включва в инициативата „ Мениджър за един ден“. В 09.00 часа  ще започне работният ден за осем хасковски ученици. В началото на работния ден ще получат договор за обучение, а в края  ще получат сертификати за участие в инициативата . \r\n*** \r\nОт 12.30 часа в концертната зала на ОП „Младежки център“ ще се проведе викторина „Моята родина – мултикултурен дом“. \r\n*** \r\nОт 10.00 часа в зала 363 на Община Шумен ще се проведе заседание на Общинския щаб за изпълнение на плана за защита при бедствия. \r\n*** \r\nОт 18.00 часа в Актовата зала на СУ „Йоан Екзарх Български“ ще бъде представена книгата \"За нашия дом или пълната история на сградата на СУ \"Йоан Екзарх Български\" - първата по рода си историческа монография за една от емблематичните сгради в Шумен.", "date": "2018.10.30", "title": "Предстоящи събития в страната за 30 октомври (Агенция „Фокус“)"}
{"url": "http://www.focus-news.net/news/2018/10/30/2584138/eurasia-daily-rusiya-velikobritaniya-knr-sasht-i-frantsiya-otkazvat-da-podpishat-dzyao.html", "text": "Държавите, участнички в Договора за неразпространение на ядрените оръжия (ДНЯО), Русия, Великобритания, Китайската народна република, Съединените американски щати и Франция, отказват да поддържат, подписват или ратифицират Договора за забрана на ядрените оръжия (ДЗЯО). За това се съобщава в съвместно изявление на „петорката“, информира онлайн всекидневникът  EurAsia Daily . \r\nВ публикуваното в понеделник съобщение на МВнР на РФ се казва, че петте държави, участнички по ДНЯО, потвърждават подкрепата си за този международен документ във всичките му аспекти от момента на неговото подписване преди 50 години. «Това е знаков Договор, който стана важна основа за международните усилия да се противодейства на заплахата от разпространение на ядреното оръжие в света и така да се намали риска от ядрена война. Именно в този контекст ние отново заявяваме, че не приемаме ДЗЯО». \r\nСпоред петте най-големи ядрени държави  ДЗЯО няма да има задължителен характер и те не приемат мнението, че той допринася за развитието на обичайното международно право, тъй като не установява никакви нови стандарти или норми.  Те призовават  всички заинтересовани страни „сериозно да помислят за произтичащите от него последици за международния мир и сигурност“.   Ивелина Ватова", "date": "2018.10.30", "title": "EurAsia Daily: Русия, Великобритания, КНР, САЩ и Франция отказват да подпишат ДЗЯО"}
{"url": "http://www.focus-news.net/news/2018/10/30/2584140/the-times-britanskiyat-finansov-ministar-obyavi-kray-na-rezhima-na-strogi-ikonomii.html", "text": "В понеделник Филип Хамънд съобщи, че от април 2019 година се предвижда най-ниският личен доход, който да не се облага с данък, да стане 12,500 паунда, а горният праг да достигне 50,000 паунда, съобщава британският The Times.   \r\nТака финансист № 1 на Обединеното кралство обяви „край на строгия режим на икономии“ и разкри, че това ще донесе 30 милиарда паунда, които ще влязат в хазната от увеличаване на данъците, подобряване на публичните финанси и повече заеми.  \r\nСпоред него значителните подобрения в икономиката означават „нова пътека за публичните разходи’ и ще подпомогне „хората в затруднено положение и с ниски доходи“. \r\nТой обеща да намали с една година по-рано от планирания срок за промяна в най-важния персонален данък. Това означава, че „32 милиона ще усетят облекчение на данъчното бреме“ благодарение на „внимателния мениджмънт на икономиката“ от страна на сегашното правителство в Лондон.  Ивелина Ватова", "date": "2018.10.30", "title": "The Times: Британският финансов министър обяви „край на режима на строги икономии“"}
{"url": "http://www.focus-news.net/news/2018/10/30/2584141/vzglyad-samo-edin-ot-tri-desantni-koraba-na-sasht-mozhe-da-izpalni-zadacha-pri-ucheniyata-v-norvegiya.html", "text": "Само един от всеки три десантни кораба в състава на амфибийно-десантната група на военно-морските сили на САЩ може да се включи в десант на морски пехотинци по време на учението, което се провежда край бреговете на Норвегия под кодовото име Trident Juncture 2018, съобщава белгийското министерство на отбраната. За това пише деловият всекидневник  „Взгляд“ .   \r\nВ ученията трябвало да участват три такива кораба, но първият получил повреди при морска буря край бреговете на Исландия и го изпратили в Рейкявик за ремонт, след него на там се отправил и десантно-вертолетният кораб „Ню Йорк“, както е съобщила руската агенция „Интерфакс“. Така в крайна сметка в тазгодишните учения на НАТО се е включил само  „Иводзима“, който пристигнал в района на провеждането им в средата на октомври заедно с осма ударна група на военно-морските сили на САЩ, предвождани от самолетоносача „Хари Труман“.  Ивелина Ватова", "date": "2018.10.30", "title": "„Взгляд“: Само един от три десантни кораба на САЩ може да изпълни задача при ученията в Норвегия"}
{"url": "http://www.focus-news.net/news/2018/10/30/2584143/izvestiya-ukrayna-e-protiv-prekratyavane-na-dogovora-s-rusiya-za-azovsko-more.html", "text": "Евентуална денонсация на договора с Русия за сътрудничество при ползването на Азовско море и Керченския пролив може само да създаде нови проблеми“, заявява заместник външният министър на Украйна Елена Зеркал. За това информира вестник  „Известия“ . \r\nПреди време Киев обвини Руската федерация в нарушаване правата на Украйна при ползване на морската акватория и континенталния шелф в принадлежащите на Крим морски зони.  \r\nВестникът припомня, че ситуацията в Азорско море се изостри, когато през март 2018 година Украйна задържа руския кораб „Норд“.   Ивелина Ватова", "date": "2018.10.30", "title": "„Известия“: Украйна е против прекратяване на договора с Русия за Азовско море"}
{"url": "http://www.focus-news.net/news/2018/10/30/2584142/bivshiyat-vanshen-ministar-daniel-mitov-opravdan-zamestnikat-mu-hristo-angelichin-s-osaditelna-prisada-obzor.html", "text": "Специализираният наказателен съд оправда бившия външен министър Даниел Митов, обвинен за злоупотреба с доверие,  въпреки, че в присъдата си съдът призна, че приложената процедура в министерството е била незаконосъобразна и че от нея са настъпили вреди за ведомството - не е изпълнил служебните си задължения с цел да набави облага за търговско дружество и от това МВнР е било ощетено с 494 458,03 лв. \r\nЧетири години „Лишаване от свобода“ при първоначален общ режим присъди Специализирания съд на бившия заместник-министър на външните работи Христо Ангеличин по обвинението на Специализираната прокуратура, че не е упражнил достатъчен контрол върху работата на дирекция „Управление на собствеността и материално-техническо осигуряване” във ведомството (престъпление по чл. 219 от НК). Съдът призна Ангеличин за виновен в това, че с действията си е причинил значителни щети за Министерство на външните работи в размер на 494 458,03 лева. Въпросните средства са изплатени на търговско дружество, с което Министерството на земеделието и храните е имало договор след обществена поръчка за осигуряване на въздушен транспорт, хотелски настанявания и медицински застраховки при служебни пътувания. Вместо МВнР да обяви обществена поръчка, то сключило 2 споразумения с МЗХ, по силата на които били ползвали услугите на търговското дружество чрез земеделското ведомство. \r\nПрисъдите не са окончателни и могат да бъдат обжалвани и протестирани пред Апелативния специализиран наказателен съд. \r\nСигналът срещу Митов и неговия заместник беше подаден от бившия външен министър Кристиан Вигенин (БСП.)", "date": "2018.10.30", "title": "Бившият външен министър Даниел Митов – оправдан, заместникът му Христо Ангеличин с осъдителна присъда (ОБЗОР)"}
{"url": "http://www.focus-news.net/news/2018/10/30/2584145/komsomolyskaya-pravda-v-polsha-sa-uplasheni-che-ukrainskite-rabotnitsi-mozhe-da-izberat-germaniya.html", "text": "Властите в Полша са разтревожени, че ако Берлин облекчи визовия режим с Киев, трудовият пазар в Германия ще стане по-достъпен за украинците, пише  „Комсомольская правда“ . \r\nТова ще бъде огромна заплаха за полската икономика, защото в компаниите ще се окажат свободни почти 500 000 работни места, което би довело до спад в производството на стоки за широка употреба с 10 процента.  \r\nПрез третото тримесечие на 2018 година близо 600 000 чужденци плащат социалните си осигуровки в страната, което означава, че работят на законно основание, а сред тях украинците са над 420 000 души.  Ивелина Ватова", "date": "2018.10.30", "title": "„Комсомольская правда“: В Полша са уплашени, че украинските работници може да изберат Германия"}
{"url": "http://www.focus-news.net/news/2018/10/30/2584144/the-guardian-zaloven-e-nov-podozritelen-paket-izpraten-do-cnn.html", "text": "Президентът на компанията Джеф Зукър e заяви., че пакетът е открит в пощенска станция в Атланта, недалеч от главния офис на CNN, но без опасност за нормалната работа на медията. За това пише в днешния си брой британският  The Guardian .  \r\nДве от пратките с т. нар. „бомби в тръбички“, изпратени миналата седмица, бяха адресирани до телевизията. Тогава задържаха симпатизант на Доналд Тръмп от Флорида и срещу него бе повдигнато обвинение за тяхното изпращане.   \r\nНе е ясно дали откритият в понеделник пакет не е част от същата „игра“. Властите още при предишната кризисна ситуация предупредиха, че независимо от ареста на този човек, може и по-късно да се получат нови сигнали за подобни колети, които са били изпратени заедно с първите.   \r\nМиналата седмица екипът на CNN от бюрото на телевизията в Ню Йорк беше евакуиран за часове, след като откриха бомба в сградата.  \r\nСлед това мрежата създаде допълнителни мерки за сигурност. „Цялата поща във всички бюра на CNN в страна минава през скрийнинг извън нашите сгради. Оказва се, че мерките действат“, твърди медийният шеф.  Ивелина Ватова", "date": "2018.10.30", "title": "The Guardian: Заловен е нов подозрителен пакет, изпратен до CNN"}
{"url": "http://www.focus-news.net/news/2018/10/30/2584146/the-daily-express-italianski-evrodeputati-sa-besni.html", "text": "Разгневен, италианският евродепутат Марко Вали е запитал Юнкер „Защо не наказвате Франция както Италия?“ Поводът да нападне остро председателя на Европейската комисия е мигрантската политика на Брюксел, съобщава британският  The Daily Express . \r\nМарко Вали е обвинил Брюксел, че превръща Италия в „бежанския лагер на Европа“, като се заиграва с Париж, позволява му да нарушава европравилата относно мигрантите и никой не го наказва.   \r\nВали е депутат в Европарламента от италианската партия „Движение „5 звезди“. Думите му, според вестник  The Guardian , били: „Европа няма достатъчно чувство за отговорност за онова, което трябва да направи. Вие казвате Франция е Франция. Ами Италия? Италия има правителство, което не харесвате, защото говори онова, което мисли, и се опитва да защитава гражданите си. На 26 май догодина Вашите проекти ще имат лош край и вие ще го видите.“ \r\n26 май 2019 година е определен като дата за следващите парламентарни избори в Европейския съюз.  \r\nОстрият тон на Марко Вали е резултат от  нарастване на напрежението между Италия, Франция и Брюксел заради мигрантската политика на блока.  \r\nМиналата седмица Еманюел Макрон обвини Рим, че предизвиква „политическа криза“ в Европа.  Ивелина Ватова", "date": "2018.10.30", "title": "The Daily Express: Италиански евродепутати са бесни"}
{"url": "http://www.focus-news.net/news/2018/10/30/2584147/25-ot-robotite-v-sveta-sa-proizvedeni-v-es-a-20-ot-svetovnata-nauchno-razvoyna-deynost-se-sluchva-v-evropa-obzor.html", "text": "25% от роботите в света са произведени в ЕС, а 20% от световната научно-развойна дейност се случва в Европа. Това заяви еврокомисарят по цифровата икономика и общество Мария Габриел по време на конференцията „Технологии и единен цифров пазар: Възможности и предизвикателства“. Форумът предостави поле за обмен на мнения и идеи за засилване на цифровото лидерство на Европа, за да могат гражданите и бизнесът да се възползват от всички преимущества, предоставяни от цифровизацията.  \r\nПо думите на еврокомисаря, стойността  на сектора на информационните и комуникационни технологии за икономиката на Европа е нараснала близо 4 пъти през последното десетилетие. Най-високият растеж с добавена стойност в сектора сред държавите членки на ЕС се отбелязва в България, Люксембург и Полша. \r\nВеднага след откриването, комисар Мария Габриел очерта измеренията на цифровия единен пазар, постигнатото до момента и оставащите предизвикателства пред европейското лидерство в цифровизацията. Тя наблегна на няколко ключови постижения с положително влияние върху почти всеки сектор на икономиката, публичните услуги, предприятията и ежедневието на гражданите. По думите й ЕС е създал най-високите стандарти в света за защита на данните и затова има и същата амбиция за неприкосновеността на електронните съобщения. Тя допълни, че премахването на тарифите за роуминг е довело до това, че европейците ползват мобилни данни в чужбина над пет пъти повече и 2.5 пъти повече обаждания. По отношение на текущите инициативи, Мария Габриел акцентира на предстоящото премахване на необоснованото блокиране на географски принцип на онлайн продажбите от края на тази година, пакета мерки за киберсигурност, инициативата за европейски суперкомпютър, мерките срещу дезинформацията онлайн и незаконното съдържание в интернет, подкрепата за МСП и стартъпите – все инициативи, които да увеличат ползите от цифровизацията за гражданите и бизнеса.  \r\nНаред с ползите, комисарят отбеляза предизвикателствата, пред които цифровата трансформация изправя пазара на труда, неприкосновеността и сигурността.  \r\nСпоред нея анализът на големи обеми от данни, съчетан с изкуствен интелект и необходимите изчислителни мощности, може да подобри начина, по който се проектира, произвежда и доставя един продукт или услуга. Подобряването на сфери като здравеопазването, транспорта, енергетиката или публичните услуги също зависи до голяма степен от внедряването на иновации и цифрови технологии.  \r\nСпоред еврокомисаря Мария Габриел цифровият единен пазар е съвместен проект, чийто успех зависи от усилията на многото отговорни играчи. Според нея се нуждаем от приноса на техническите и академичните среди, на гражданите и бизнеса, за да се гарантира готовност за приспособяване на свой подход към скоростта на развитие на цифровите технологии. Включването в дългосрочния бюджет 2021-2027 г. на новата програма „Цифрова Европа“ с предложен бюджет 9.2 милиарда евро и всички останали заложени средства за цифровизация на обща стойност 28 милиарда евро е предварително условие, за да бъде върната Европа като лидер на световната цифрова сцена и гражданите и бизнеса да усетят реалните ползи от цифровата трансформация.  \r\nПо време на конференцията Председателят на ПГ на ГЕРБ Цветан Цветанов заяви, че 80 млн. европейски граждани нямат елементарни познания в информационните технологии. По думите му всички усилия на ЕК и държавите членки на ЕС са 70 млн. да увеличат способностите си, за да могат да отговорят на изискванията на работните места. \r\nТой уточни, че страната ни се нуждае от граждански диалог във връзка с предстоящите европейски избори. Цветанов заяви още, че това, което е заложено е от средата на януари да бъде проведен граждански диалог в цялата страна по актуални теми, свързани с образование, цифровизация, регионално развитие, защото всеки регион има своята специфика.   \r\nКметът на София Йорданка Фандъкова коментира, че предизвикателствата и възможностите в съвременния свят са зависими от свързаността между хората и институциите. По думите й Столична община е развила програма за подкрепа на стартиращите предприятия в София, както и Софийска лаборатория за иновации с цел развитие на дигиталните и предприемаческите умения на хора от 15 до 29 години, която вече функционира.  \r\nЦветелин ДИМИТРОВ", "date": "2018.10.30", "title": "25% от роботите в света са произведени в ЕС, а 20% от световната научно-развойна дейност се случва в Европа (ОБЗОР)"}
{"url": "http://www.focus-news.net/news/2018/10/30/2584583/alsat-m-makedoniya-zakonat-za-amnistiyata-vnesen-ot-vmro-dpmne-e-nepriemliv-za-albanskite-partii.html", "text": "Законът за амнистията, внесен от ВМРО-ДПМНЕ е неприемлив за албанските партии, съобщава македонският телевизионен канал  “Алсат М“ . \r\nПолитическите партии на албанците са против предложения от ВМРО-ДПМНЕ закон за амнистия, в който се предлага пълна амнистия за събитията на 27 април. За Демократичния съюз на албанците (ДСИ) решението трябва да бъде поискано чрез парламентарната помирителна комисия. \r\n\"Още не сме видели предложения закон за амнистия от депутатите на ВМРО-ДПМНЕ. Този процес е малко странен, защото ръководството на тази парламентарна партия многократно е говорило против амнистията и твърди, че никога не са търсили или предлагали амнистия. Ние като политическа партия сме абсолютно против подобни инициативи и смятаме, че процесът на помирение трябва да се осъществи вътре в парламентарните групи в парламента на Република Македония \", казва Артан Груби - депутат от ДСИ. \r\nПодобна позиция, но без да посочват дали са \"За\" или \"Против\" амнистията на ВМРО-ДПМНЕ, имат и в Движението БЕСА на Африм Гаши. \r\n\"Ние сме заинтересовани да продължим процеса и да влезем в НАТО възможно най-скоро. Що се отнася до възможността за някаква амнистия, ще разгледаме това заедно с правителствения ни партньор и ще си кажем мнението. Като Движение на БЕСА ние ще бъдем в Събранието и част от Комисията или органът за амнистия ще даде своя принос в тази посока \", каза Гаши. \r\nОт БЕСА на Билял Касами искат съдебните дела да получат съдебен епилог и да не бъдат решавани чрез Събранието.  Юлиян Марков", "date": "2018.10.30", "title": "„Алсат М“ (Македония):  Законът за амнистията, внесен от ВМРО-ДПМНЕ е неприемлив за албанските партии"}
{"url": "http://www.focus-news.net/news/2018/10/30/2584149/sadat-ostavi-v-aresta-obvineniyat-mazh-za-palezha-pred-apartamenta-na-burgaski-fotoreporter-obzor.html", "text": "Съдът остави в ареста обвиненият мъж за палежа пред апартамента на бургаски фоторепортер (ОБЗОР) \r\nПо искане на Районна прокуратура – Бургас съдът задържа под стража Румен Я. Той е обвинен за това, че на 14 октомври около 03.25 часа в качеството си на извършител, в съучастие с Петър Б. (подбудител), е запалил чуждо имущество на значителна стойност - апартамент в Бургас, собственост на фоторепортера Борислав Пенков и електрическо табло с 27 броя електромери, и прекъсвачи, на същия етаж и адрес собственост на „Електроразпределение ЮГ“ ЕАД, на неустановена към момента стойност на нанесените щети – престъпление по чл.330, ал.1, вр.чл.20, ал.3 от НК. \r\nСпоред прокурора е налице обосновано предположение за това, че Румен Я. е извършил престъплението, в което е обвинен. Представителят на държавното обвинение бе категоричен, че обвиняемият може да се укрие или да извърши ново престъпление. Той мотивира тезата си с факта, че Румен Я. се е укрил и не е бил открит от полицията на посочените от него адреси, а също така и с предходните осъждания на обвиняемия, който е търпял ефективно наказание „лишаване от свобода“ в затвор до 06 май 2018 г. \r\nОпределението на Районен съд – Бургас подлежи на обжалване пред Окръжния съд в града.", "date": "2018.10.30", "title": "Съдът остави в ареста обвиненият мъж за палежа пред апартамента на бургаски фоторепортер (ОБЗОР)"}
{"url": "http://www.focus-news.net/news/2018/10/30/2584152/plenumat-na-vss-izrazi-polozhitelno-stanovishte-po-proektozakona-za-darzhavniya-byudzhet-za-2019-g-obzor.html", "text": "Пленумът на ВСС изрази положително становище по разработения от Министерство на финансите проектозакон за Държавния бюджет за 2019 г.  \"За\" решението гласуваха 23 членове на ВСС и нямаше нито един \"против\". То е във връзка с постъпило писмо във ВСС от Министерство на финансите, с което министърът на финансите е уведомил Съвета за разработения проект на Закон за Държавния бюджет на Република България за 2019 г. и одобрението му от Министерския съвет на извънредното заседание в неделя. \r\nАктуализираният проект на бюджета на съдебната власт за 2019 г. предвижда приходи в размер на 116 000 млн. лв. и разходи в размер на 704 317 млн. лв., като заложените бюджетни взаимоотношения с централния бюджет са в размер на 588 317 млн. лв. В първоначалното предложение Министерство на финансите предвиждаше за съдебната власт разходи в размер на 666,3 млн. лв. вместо утвърдените от ВСС 769,4 млн. лв. \r\nС актуализираният вчера проектобюджет е заложена чувствително по-висока разходна част на бюджета на съдебната власт за 2019 г. с 113 197 млн. лв., спрямо бюджета за 2018 г. Разликата между предложения от ВСС проектобюджет и приетия от Министерски съвет е в размер на - 65 113 млн. лв. \r\nПредседателят на Бюджетна комисия към Пленума на ВСС Боян Магдалинчев коментира, че според него  бюджетът на държавата удовлетворява съдебната система. Той уточни, че разработеният проект на съдебната власт има разминавания с проекта на Министерски съвет и отчете, че това не е драстично и че няма да засегне чувствително нуждите на хората и съдебната власт. „Надяваме се, че този бюджет ще удовлетвори нуждите на съдебната власт в това число и по органи“, каза Магдалинчев.  \r\nВ проектобюджета на съдебната власт е предвидено 10% увеличение на трудовите възнаграждения от 1 януари 2019 г., както за органите в бюджетната сфера, вместо предлаганото от ВСС 17 % увеличение, с което да се компенсира изоставането в размера на трудовите възнаграждения от предходни години. Предвидени са средства за изплащане на една основна заплата по чл. 233, ал. 6 Закона за съдебната власт за всички органи на съдебната власт. Предвидени са и средства за работно облекло на магистратите и съдебните служители в размерите посочени в чл. 221 и чл. 352 Закона за съдебната власт. Средствата за социални осигуровки са съобразени с увеличаване на максималния осигурителен доход за всички осигурени лица на 3000 лв. Капиталовите разходи са завишени с 11 млн. лв. спрямо 2018 г. и са в размер на 26,370 млн. лв. в които са включени 6,5 млн. лв. необходими в областта на електронното управление за дигитализация. Заложените разходи по органи на съдебната власт за 2019 г.  са: \r\nВСС – 51 032, 9 млн. лв. при 32 487 млн. лв. за 2018 г; \r\nВКС - 19 811, 6 млн. лв. при 17 561,7 млн. лв. за 2018 г; \r\nВАС - 17 521, 8 млн. лв. при 14 760,5 млн. лв. за 2018 г.; \r\nПРБ – 260 000 млн. лв. при 221 715,5 млн. лв. за 2018 г.; \r\nсъдилищата на Република България – 343 842,4 млн. лв. при 293 733,4 млн. лв; \r\nНИП – 3 538, 1 млн. лв. при 2 961,9 млн. лв. за 2018 г.; \r\nИВСС – 7 970,2 млн. лв. при 6 843,4 млн. лв. за 2018 г. \r\nРезерв за непредвидени и/или неотложни разходи – 600 млн. лв. \r\nДеница КИТАНОВА", "date": "2018.10.30", "title": "Пленумът на ВСС изрази положително становище по проектозакона за Държавния бюджет за 2019 г. (ОБЗОР)"}
{"url": "http://www.focus-news.net/news/2018/10/30/2584155/pravoslavnata-tsarkva-proslavya-sveti-kral-stefan-milutin.html", "text": "На 30  октомври всяка година Православната църква прославя свети крал Стефан Милутин. По този повод,  с благословението на Негово светейшество  Българския патриарх и Софийски митрополит Нeофит, архиерейска света Литургия в митрополитската катедрала  \"Св. Вмца Неделя\", където се покоят  мощите на Св. Стефан Милутин,  ще бъде оглавена от Негово преосвещенство  Белоградчишки епископ Поликарп - викарий на Софийския митрополит. Ще бъде извършено преобличането на светите мощи.  Началото на литургията е 9.00 часа. \r\nНикола ПЕТКОВ", "date": "2018.10.30", "title": "Православната църква прославя свети крал Стефан Милутин"}
{"url": "http://www.focus-news.net/news/2018/10/30/2584151/mon-otpuska-3-mln-lv-za-profesionalni-gimnazii-koito-otkrivat-paralelki-za-spetsialnosti-s-badesht-nedostig-obzor.html", "text": "МОН отпуска 3 млн. лв. за професионални гимназии, които откриват паралелки за специалности с бъдещ недостиг (ОБЗОР) \r\nМинистерството на образованието и науката ще предостави близо 3 млн. лева на професионалните гимназии, които откриват паралелки за специалности с бъдещ недостиг. Това стана ясно по време на тържествено събитие, в което се награждаваха училища от страната, които са се включили в Европейската седмица на програмирането. Министър   Красимир Вълчев  обясни, че също така ще бъдат отпуснати средства за извънкласни интереси на учениците. Той уточни, че всички ученици имат възможност да заявят своите желания за извънкласните занимания и след като се получи крайна бройка с желаещи,  децата ще се разпределят в групи, като се определя техен преподавател.  Министърът поясни, че най-често тази дейност е извършвана от самите учители. Красимир Вълчев обясни, че се прави реформа в извънкласните дейности на учениците, като се опитват да насочат интересите на децата в дисциплини, като природните науки, математика и техника, защото в тези области има най-голям спад на образователните резултати. Според него освен образователните институции, извънкласните интереси на учениците могат да се извършват и от други организации, като например стопански, общински, културни субекти.  \r\nПред журналисти министър Вълчев каза още, че министерството изготвя няколко промени, свързани с облекчаване на административната работа на учителите, като въвежда в най-големите досиета възможност за електронно опериране. Министър Вълчев допълни, че са регламентирани 200 часа допълнително обучение на учениците за преодоляване на образователни трудности. По думите му тези часове ще се финансират по Оперативна програма „Наука и растеж“. Според него това ще даде шанс на децата, които са изостанали от материала или са натрупали трудности по време на обучителния период да наваксат със знанията си. Той заяви, че в допълнителните занятия, които ще се провеждат в събота и неделя, както и през ваканциите, могат да се включат и деца, които не знаят български език.  \r\nВъв връзка с Европейската седмица на програмирането образователният министър обясни, че в нея са се включили над 24 000 деца от 55 населени места от страната. В рамките на събитието са били проведени близо 600 инициативи в учебни заведения в цялата страна, в които участниците са направили своите първи крачки в роботиката, програмирането и моделирането. По време на награждаването на най-активните участници Вълчев каза, че всяка една инициатива е била интересна и уникална, насочена към важни умения, на които ще разчитаме за в бъдеще. По думите през следващите години и десетилетия светът ще търпи дигитални трансформации и всички сектори ще бъдат провокирани от изкуствения интелект и развитието на технологиите. Той посочи, че предизвикателството пред образователните системи е да направят така, че все повече деца да придобият компютърни умения. Инициативите на европейската седмица на програмирането са били свързани с дейности, като разработване на софтуер, дизайн на игри, разработване на мобилни приложения, уеб програмиране, роботика, 3D печат и др. дейности, свързани с дигиталната компетентност. Най-голям интерес сред децата е предизвикала възможността да намират решения за мобилни телефони. \r\nМинистерството на образованието и науката отличи с различни грамоти училища от цялата страна.  \r\nДаяна ДЮЛГЕРОВА", "date": "2018.10.30", "title": "МОН отпуска 3 млн. лв. за професионални гимназии, които откриват паралелки за специалности с бъдещ недостиг (ОБЗОР)"}
{"url": "http://www.focus-news.net/news/2018/10/30/2584153/pregled-na-nyakoi-osnovni-temi-v-ruskiya-pechat-agentsiya-fokus.html", "text": "Властите в Полша са разтревожени, че ако Берлин облекчи визовия режим с Киев, трудовият пазар в Германия ще стане по-достъпен за украинците, пише  „Комсомольская правда“ . \r\nТова ще бъде огромна заплаха за полската икономика, защото в компаниите ще се окажат свободни почти 500 000 работни места, което би довело до спад в производството на стоки за широка употреба с 10 процента.  \r\nПрез третото тримесечие на 2018 година близо 600 000 чужденци плащат социалните си осигуровки в страната, което означава, че работят на законно основание, а сред тях украинците са над 420 000 души. \r\n***  Евентуална денонсация на договора с Русия за сътрудничество при ползването на Азовско море и Керченския пролив може само да създаде нови проблеми“, заявява заместник външният министър на Украйна Елена Зеркал. За това информира вестник  „Известия“ . \r\nПреди време Киев обвини Руската федерация в нарушаване правата на Украйна при ползване на морската акватория и континенталния шелф в принадлежащите на Крим морски зони.  \r\nВестникът припомня, че ситуацията в Азорско море се изостри, когато през март 2018 година Украйна задържа руския кораб „Норд“.  \r\n***  Само един от всеки три десантни кораба в състава на амфибийно-десантната група на военно-морските сили на САЩ може да се включи в десант на морски пехотинци по време на учението, което се провежда край бреговете на Норвегия под кодовото име Trident Juncture 2018, съобщава белгийското министерство на отбраната. За това пише деловият всекидневник  „Взгляд“ .   \r\nВ ученията трябвало да участват три такива кораба, но първият получил повреди при морска буря край бреговете на Исландия и го изпратили в Рейкявик за ремонт, след него на там се отправил и десантно-вертолетният кораб „Ню Йорк“, както е съобщила руската агенция „Интерфакс“. Така в крайна сметка в тазгодишните учения на НАТО се е включил само  „Иводзима“, който пристигнал в района на провеждането им в средата на октомври заедно с осма ударна група на военно-морските сили на САЩ, предвождани от самолетоносача „Хари Труман“. \r\n***  Министърът на отбраната на КНР Вай Фънхъ е заявил в Пекин на международна конференция по сигурността, че връзките между въоръжените сили на КНР и РФ играят важна роля в развитие на двустранното стратегическо партньорство, пише руският вестник  „Независимая газета“ .  \r\nТе не са насочени срещу трети държави. Но както отбелязват експертите, активизирането на руско-китайските отношения слабо се подкрепят от частните фирми. Не е реализиран нито един проект от програмата за свързване на Евразийския икономически съюз и инициативата „Един пояс, един път“. Много от тях се обсъждат, но не се пристъпва към практическото им изпълнение. По обем на преките китайски  инвестиции Русия отстъпва дори на Казахстан. Пример в това отношение е изграждането на скоростната железница Москва-Пекин.  \r\nПрави се опит да се разсее безпокойството в някои световни столици, че под натиска на Вашингтон Москва и Пекин могат да разширят военните си връзки. Редица икономисти съобщават, както пише вестникът, че има китайски банки, които отказват да работят с руски клиенти от страх да не попаднат под американски санкции. Според тях изход от ситуацията може да се предложи чрез т. нар. дедоларизация и търговски разплащане в национална валута.  \r\nНай-активно двете страни работят в момента по проекта за разработване на Северния морски път. Вече се строят търговските кораби, които трябва да се включат в него.", "date": "2018.10.30", "title": "Преглед на някои основни теми в руския печат (Агенция „Фокус“)"}
{"url": "http://www.focus-news.net/news/2018/10/30/2584154/pregled-na-nyakoi-osnovni-temi-v-britanskiya-pechat-agentsiya-fokus.html", "text": "Преглед на някои основни теми в британския печат (Агенция „Фокус“)  Разгневен, италианският евродепутат Марко Вали е запитал Юнкер „Защо не наказвате Франция както Италия?“ Поводът да нападне остро председателя на Европейската комисия е мигрантската политика на Брюксел, съобщава британският  The Daily Express . \r\nМарко Вали е обвинил Брюксел, че превръща Италия в „бежанския лагер на Европа“, като се заиграва с Париж, позволява му да нарушава европравилата относно мигрантите и никой не го наказва.   \r\nВали е депутат в Европарламента от италианската партия „Движение „5 звезди“. Думите му, според вестник  The Guardian , били: „Европа няма достатъчно чувство за отговорност за онова, което трябва да направи. Вие казвате Франция е Франция. Ами Италия? Италия има правителство, което не харесвате, защото говори онова, което мисли, и се опитва да защитава гражданите си. На 26 май догодина Вашите проекти ще имат лош край и вие ще го видите.“ \r\n26 май 2019 година е определен като дата за следващите парламентарни избори в Европейския съюз.  \r\nОстрият тон на Марко Вали е резултат от  нарастване на напрежението между Италия, Франция и Брюксел заради мигрантската политика на блока.  \r\nМиналата седмица Еманюел Макрон обвини Рим, че предизвиква „политическа криза“ в Европа. \r\n***  Президентът на компанията Джеф Зукър e заяви., че пакетът е открит в пощенска станция в Атланта, недалеч от главния офис на CNN, но без опасност за нормалната работа на медията. За това пише в днешния си брой британският  The Guardian .  \r\nДве от пратките с т. нар. „бомби в тръбички“, изпратени миналата седмица, бяха адресирани до телевизията. Тогава задържаха симпатизант на Доналд Тръмп от Флорида и срещу него бе повдигнато обвинение за тяхното изпращане.   \r\nНе е ясно дали откритият в понеделник пакет не е част от същата „игра“. Властите още при предишната кризисна ситуация предупредиха, че независимо от ареста на този човек, може и по-късно да се получат нови сигнали за подобни колети, които са били изпратени заедно с първите.   \r\nМиналата седмица екипът на CNN от бюрото на телевизията в Ню Йорк беше евакуиран за часове, след като откриха бомба в сградата.  \r\nСлед това мрежата създаде допълнителни мерки за сигурност. „Цялата поща във всички бюра на CNN в страна минава през скрийнинг извън нашите сгради. Оказва се, че мерките действат“, твърди медийният шеф. \r\n***  В понеделник Филип Хамънд съобщи, че от април 2019 година се предвижда най-ниският личен доход, който да не се облага с данък, да стане 12,500 паунда, а горният праг да достигне 50,000 паунда, съобщава британският The Times.   \r\nТака финансист № 1 на Обединеното кралство обяви „край на строгия режим на икономии“ и разкри, че това ще донесе 30 милиарда паунда, които ще влязат в хазната от увеличаване на данъците, подобряване на публичните финанси и повече заеми.  \r\nСпоред него значителните подобрения в икономиката означават „нова пътека за публичните разходи’ и ще подпомогне „хората в затруднено положение и с ниски доходи“. \r\nТой обеща да намали с една година по-рано от планирания срок за промяна в най-важния персонален данък. Това означава, че „32 милиона ще усетят облекчение на данъчното бреме“ благодарение на „внимателния мениджмънт на икономиката“ от страна на сегашното правителство в Лондон.", "date": "2018.10.30", "title": "Преглед на някои основни теми в британския печат (Агенция „Фокус“)"}
{"url": "http://www.focus-news.net/news/2018/10/30/2584156/pregled-na-mezhdunarodnite-novini-do-6-chasa-agentsiya-fokus.html", "text": "За да се обезвреди снаряд от времето на Втората световна война във Франкфурт-на-Майн може да бъдат евакуирани 16 000 души. За това става дума в съобщение на градската пожарникарска служба, информира  ТАСС . \r\nВ понеделник, при строителни работи в Европейския квартал, разположен до центъра на германския град, е открита бомба от Втората световна война.  \r\nДо 22.00 ч. местно време са били евакуирани всички живеещи в радиус от 700 метра от изкопа.  \r\nЗа находката първа е съобщила местната Служба по обезвреждане на боеприпасите. \r\n***  Решението на най-силния европейски лидер  Ангела Меркел да се оттегли от властта, като напусне канцлерския поста в 2021 година предвещава несигурност и евентуална парализа в Европейския съюз. Това мнение изразяват дипломати и анализатори в Брюксел, информира  AFP .  \r\nСлед като германският канцлер обяви в понеделник намерението си мнозина започнаха да си задават въпроса как Европейският съюз ще се справя с ключови проблеми като миграцията и реформите в еврозоната.   \r\n\"Никой повече няма да я слуша. Тя ще излезе незабавно от играта\", казва Себастиян Майард, директор на Институт „Жак Делор“. Той има пред вид не само решението на Меркел да се откаже от председателството на совята партия преди да напусне канцлерския пост, но и намерението й да не се занимава повече с делата на ЕС.  \"Това е груб удар за Европа\", е казал той за френската агенция.  \r\nДжулиън Раполт, анализатор в Центъра за европейска политика, смята, че поне няколко важни решения трябва да се вземат преди изборите за Европейски парламент през май. Според него има риск от „парализа на европейско равнище“. \r\nОт Европейската Комисия не смятат, че нейното оттегляне от активната политика ще доведе до парализиране на работата й. \"решението на Ангела Меркел се очакваше. То няма да промени нищо,\" е заявил за AFP представител на Комисията, пожелал анонимност. \r\n*** „ Винаги ще бъдем добри приятели с Гърция“, това е посланието на българския премиер Бойко Борисов към участниците в Третата среща Европейски съюз-Арабски свят, която днес започна работа в Атина. Той изтъкна колко важно е енергийното сътрудничество за двете държави. Това съобщава гръцката агенция  АNA-MPA  в специална информация от събитието. \r\n***  Проектът за конституционни промени в съответствие с Договора от Преспа, в който са включени и предложенията на осемте депутати от опозицията, се очаква да влезе в парламента до края на тази седмица, информира държавната информационна агенция  МИА . \r\nТова е обявил пред медиите премиерът Зоран Заев след срещата си в понеделник с министрите на правосъдието и на външните работи Рената Дескоска и Никола Димитров. В разговора  са участвали и осемте депутати от опозицията, които подкрепиха идеята за конституционни промени и сформираха независима парламентарна група. На тази среща вниманието на страните е било фокусирано върху „специфичните инклузивни елементи“, важни и за двете страни. \r\nТези елементи са  укрепване на македонската идентичност, поглед върху целия процес до неговия финал и гаранции, че Гърция няма отново да го блокира, което означава, че измененията ще станат операционна част от Конституцията след като парламентът в Атина ратифицира Договора от Преспа. \r\nНие ще подготвим измененията и пак ще ги консултираме с новата парламентарна група преди официално да ги изпратим на депутатите. Очакваме това формално да стане до края на седмицата“, е заявил Заев. \r\nВтората тема, която са обсъждали Заев, Дескоска и Димитров с независимите депутати, се отнася до създаването на координационна група, която да работи по въпросите, свързани с постигането на помирение в Македония. За неин председател ще бъде поканен председателят на парламента Талал Дзафери, а като членове – трима представители от независимите депутати, както и координатори от всички парламентарно представени партии. Заев е изразил надежда, че към тези усилия ще се присъединят и от ВМРО-ДПМНЕ и коалиционните им партньори. \r\n***  В понеделник сръбският президент Александър Вучич е приел руският посланик в Белград Александър Чепурин, съобщава агенция  ТАНЮГ . \r\nДвамата са разговаряли по въпроси, свързани с двустранното сътрудничество между Сърбия и Русия, по-специално за икономически проекти. Те са се обединили около мнението, че предстоящата среща на Междуправителствения комитет за сътрудничество ще  очертае следващите конкретни стъпки в развитие на двустранните търговски и икономически отношения. Обсъдена е била и предстоящата в януари 2019 година визита на президента Путин в Сърбия. \r\n***  Италианските депутати започват дебат по проектозакона за държавния бюджет за 2019  година. Това са съобщили правителствени източници, информира  Reuters .   \r\nВ него се предвижда фискалният дефицит да е 2.4 процента от брутния вътрешен продукт. Законът трябва да бъде одобрен от двете камари на парламента до края на годината. Според един от източниците проектът ще влезе за разглеждане в парламентарните комисии във вторник, докато другият това трябва да се случи или във вторник, или в сряда. \r\n***  Полицията е открила голямо количество жици, опънати по ж.п. релси в Бавария,информира  Deutsche Welle  . \r\nГерманските медии съобщават, че властите в провинцията са предотвратили вероятно терористично нападение срещу скоростен влак, пътуващ от Нюрнберг до Мюнхен. Както пише  Bild , полицията е открила кабели опънати по релсите, а властите са получили заплашително писмо на арабски, което предупреждавало за още нападения. Недалеч от мост, изрисуван с графити на арабски е имало инцидент. Вестникът обаче не съобщава дали този случай ес вързан с откритите жици и опитът за покушение срещу скоростния влак. \r\n***  След стрелбата в синагогата в Питсбърг, при която загинаха 11 души, в понеделник Тръмп обвини медиите, че разпалват „гняв“ в навечерието на междинните избори, съобщава  AFP . \r\nВ първия ден на работната седмица започна делото срещу извършителя на покушението и обвиняемият Робърт Бауърс се появи за първи път в съдебната зала в инвалидна количка.“В страната ни се шири огромен гняв, причинен отчасти от некоректното, дори погрешно предаване на новини“, обяви той в Туитър, обвинявайки критично настроените журналисти в екстремизъм в дните преди изборите в каря на тази седмица. \r\nГоворителката на президента Сара Сандърс обяви, че Тръмп и първата дама ще пътуват до Пенсилвания, за да засвидетелстват подкрепата и съпричастността си към скръбта на хората от Питсбърг.  \r\nУбийството в края на миналата седмица се прие от американското обществено мнение като най-лошата антисемитска атака в новата история на САЩ.   \r\n***  В Рим италианският вицепремиер Луиджи Ди Майо призова за единство в  партията „Движение ‘5 звезди‘”, след като тя бе принудена да се откаже от предизборното си обещание да спре международния газов проект, информира  Reuters .  \r\nБивши симпатизанти на партията от южноиталианския град Мелендуньо запалиха партийния флаг в знак на протест срещу правителственото решение да продължи проекта за трансадриатически газопровод (ТАГ), който да докара азерски природен газ в Италия през тяхното крайбрежие. \r\nВ навечерието на изборите от март „5 звезди“ обеща да се откаже от тази идея, но след месеци на обсъждания и премисляне Ди Майо призна в края на миналата седмица, че проектът ще продължи. Той призна, че Италия ще трябва да заплати глоба от 20 млрд. евро, ако се откаже от него на този късен етап. \r\n*** \r\nканцлер на Германия през 2021 година, съобщава  AFP . \r\n„ Тя никога не забрави какво са европейски ценности  и водеше своята страна с огромен кураж“.  Това Макрон е заявил на пресконференция след разговорите си с етиопския премиер Аби Ахмед.", "date": "2018.10.30", "title": "Преглед на международните новини до 6 часа (Агенция „Фокус“)"}
{"url": "http://www.focus-news.net/news/2018/10/30/2584159/gd-granichna-politsiya-intenziven-e-trafikat-na-gkpp-kapitan-andreevo-dunav-most-ruse-i-dunav-most-vidin-na-izhod-za-tovarni-avtomobili.html", "text": "Интензивен е трафикът на ГКПП „Капитан Андреево“, „Дунав мост“-Русе и „Дунав мост“-Видин на изход за товарни автомобили. Това съобщиха от пресцентъра на  ГД „Гранична полиция“ . Информацията за трафика на българските гранични контролно-пропускателни пунктове е към 06.00 часа.  \r\nНа българо-сръбската, българо-македонската и на българо-гръцката граница трафикът е нормален на всички гранични контролно-пропускателни пунктове. \r\nОт 24.10.2018 поради лоши метеорологични условия и ниско ниво на река Дунав, фериботнните платформи обслужващи Оряхово - Бекет преустановяват работа.", "date": "2018.10.30", "title": "ГД „Гранична полиция“: Интензивен е трафикът на ГКПП „Капитан Андреево“, „Дунав мост“-Русе и „Дунав мост“-Видин на изход за товарни автомобили"}
{"url": "http://www.focus-news.net/news/2018/10/30/2584161/nimh-dnes-shte-preobladava-slanchevo-vreme-valezhi-sa-malko-veroyatni.html", "text": "Днес ще преобладава слънчево време, но след обяд ще има и по-съществени увеличения на средната облачност. Валежи са малко вероятни. Ще духа слаб, северно от планините – временно силен южен вятър. Максималните температури ще са предимно между 24° и 29°, за София – около 22°. Атмосферното налягане няма да се промени съществено - ще е около средното за месеца. Такава е прогнозата за времето на  Националния институт по метеорология и хидрология (НИМХ) , съобщи за  Агенция „Фокус“  дежурният синоптик Евгения Егова.  \r\nНад Черноморието ще преобладава слънчево време. Ще духа умерен вятър от юг-югозапад. Максималните температури ще са между 22° и 25°. Температурата на морската вода е около 17°. Вълнението на морето ще е 2-3 бала. \r\nНад планините облачността ще е променлива, почти без валежи. Ще духа умерен до силен югозападен вятър. Максималната температура на височина 1200 метра ще е около 18°, на 2000 метра – около 11°.", "date": "2018.10.30", "title": "НИМХ: Днес ще преобладава слънчево време, валежи са малко вероятни"}
{"url": "http://www.focus-news.net/news/2018/10/30/2584157/kathimerini-rusiya-prodalzhava-da-e-strategicheski-partnyor-na-gartsiya.html", "text": "Русия продължава да е стратегически партньор на Гърция според гръцкия военен  министър Панос Каменос, информира електронното издание на всекидневника  Kathimerini .   \r\nВ понеделник той  се срещна с руския си колега Сергей Шойгу. \r\n“Ще кажа, че Гърция има стратегически партньорски отношения с Русия от дълги години и все още използва оръжейни системи, които са произведени от руската военна индустрия. Ние ги поддържаме в състояние на работен режим и бихме желали да обсъдим пътищата, по които можем да продължим нашето сътрудничество“, е заявил Каменос на руския си колега.  \r\nШойгу е обърнал внимание на присъствието на натовски контингент, в част военни части от САЩ, в Гърция: “Днес военната дейност на НАТО е достигнала безпрецедентно равнище след края на Студената война. ”  Освен това е отбелязал, че ЕС и НАТО ще трябва да поемат тежестта от последиците от излизането на САЩ от Договора за ликвидиране на ядрените ракети със среден обхват на действие и е предупредил за „сериозните последици“ от подобна постъпка за Европа.   Ивелина Ватова", "date": "2018.10.30", "title": "Kathimerini:  Русия продължава да е стратегически партньор на Гърция"}
{"url": "http://www.focus-news.net/news/2018/10/30/2584163/predstoyashti-mezhdunarodni-sabitiya-za-30-oktomvri-agentsiya-fokus.html", "text": "Премиерът на Италия пристига на посещение в Индия \r\n*** Музея Аушвиц-Биркенау открива изложба на бившия затворник Давид Олере \r\n*** Публикува се растежът на еврозоната за третото тримесечие \r\n*** Мюсюлманите шиити ще отбележат Арбаин, събирайки се край олтара на Имам Хюсеин в Кербала \r\n*** Местни избори в Израел", "date": "2018.10.30", "title": "Предстоящи международни събития за 30 октомври ( Агенция „Фокус“ )"}
{"url": "http://www.focus-news.net/news/2018/10/30/2584160/predstoyashti-sabitiya-v-stranata-za-30-oktomvri-agentsiya-fokus.html", "text": "*** \r\nОт 10.00 часа в Аулата на СУ „Св. Климент Охридски“ вицепрезидентът Илияна Йотова ще открие международна конференция „Движението на необвързаните страни в многополюсния свят: неговата роля в поддържането и насърчаването на международния мир и сигурност“.   \r\n*** \r\nОт 11.00 часа в зала 42 на НДК министърът на образованието и науката Красимир Вълчев ще участва в церемонията по награждаване на участниците в кампанията „Отличниците на България“. \r\n*** \r\nОт 11.00 часа в старозагорския затвор министърът на правосъдието Цецка Цачева ще присъства на официалното освещаване на параклиса „Света Богородица-Благовещение“. \r\n*** \r\nМинистърът на труда и социалната политика Бисер Петков и председателят на Държавната агенция за закрила на детето Елеонора Лилова ще посетят центровете за настаняване от семеен тип „Сияние“ в град Кюстендил, кв. „Герена“, ул. „Синчец“ 11.  Около 11.00 часа, двамата ще дадат брифинг за медиите.  \r\n*** \r\nОт 13.30 часа в градската концертна зала в община Враца министърът на туризма Николина Ангелкова ще участва в кръгла маса за обсъждането на проекта „Сподели България“, В дискусията ще вземат участие министърът на земеделието, храните и горите Румен Порожанов, Калин Каменов, кмет на община Враца и инж. Красимир Коев, изпълнителен директор на Изпълнителна агенция по лозата и виното.   \r\n*** \r\nОт 14.30 часа в зала „Възраждане“ ще се проведе четвъртият – последен, полуфинал от образователно-патриотичната кампания „Моят град е моята крепост“. На събитието ще присъства министърът на регионалното развитие и благоустройството Петя Аврамова.  \r\n*** \r\nОт 07.00 до 08.00 часа на спирката на автобус №54 в кв. „Толева Махала“ ще се проведе  мирен граждански протест с искане за незабавно изграждане на продължението на бул. „Царица Йоанна“ от ж.к. „Люлин“ до Индустриална зона „Божурище“.  \r\n*** \r\nОт 09.00 часа в храм „Св. Неделя“ ще започне Архиерейска света Литургия по повод празника на Св. Крал Стефан Милутин. Вечерта от 17.30 часа в храма ще започне Архиерейска вечерня. \r\n*** \r\nОт 09.30 часа ще се състои заседание на Съдийската колегия на Висшия съдебен съвет. \r\n*** \r\nОт 09.30 часа в Лабораторен комплекс в зала 125 на „София Тех Парк“ ще се проведе конференция „Комуникации и обществена ангажираност с науката“.  \r\n*** \r\nОт 09.30 часа в централата на КТ “Подкрепа” президентът Димитър Манолов ще открие кръгла маса, посветена на проблемите с полагането на нощен труд у нас. \r\n*** \r\nОт 10.00 часа в зала „Европа“ на парк хотел „Москва“ министърът на вътрешните работи Младен Маринов ще вземе участие в научна конференция, посветена на 50-годишнината от създаването на Научноизследователския институт по криминалистика към МВР. \r\n*** \r\nОт 10.00 часа в хотел „Триада“ в зала 1 ще се проведе кръгла маса на тема „Основни проблеми между победители и търговци в областта на транспорта и туризма“, организирана от Комисията за защита на потребителите. На събитието ще присъства ръководството на КЗП, както и екип от експерти от комисията, представители на браншови организации, туристически оператори и агенти. \r\n*** \r\nОт 10.00 часа в 4 състав на Софийския градски съд ще се гледа делото срещу Валентин Д.  \r\n*** \r\nОт 10.30 часа в XVII състав на Специализирания наказателен съд разгледа молбата за реабилитация на Десислава Т. \r\n*** \r\nОт 10.30 часа в клуб „Перото“ Българската аутсорсинг асоциация (БАА) ще представи годишния анализ на аутсорсинг индустрията у нас. \r\n*** \r\nОт 11.00 часа в Академията на МВР министър Младен Маринов ще присъства на церемонията за връчване на дипломите на випуск 2018 на Академията.  \r\n*** \r\nОт 11.00 часа в пресклуба на БТА ще се състои пресконференция, на която ще бъде представена официално новата платформа за осигуряване на трудовата заетост на хората във възрастта над 55 години. В събитието ще вземе участие заместник-министърът на труда и социалната политика Зорница Русинова. \r\n*** \r\nОт 11.00 часа в „София Хотел Балкан“ ще бъде представен окончателният доклад от първото национално изследване “Индекс за безопасно шофиране” – SDIndex (Safe Drive Index).  \r\n*** \r\nОт 11.00 часа в Х състав на Специализирания наказателен съд ще се гледа делото срещу Атанас Д., Мартин В., Стоян А., Светослав С. и др., обвинени в организиране и ръководене на организирана престъпна група.  \r\n*** \r\nОт 11.00 часа в XVII състав на Специализирания наказателен съд ще се гледа делото срещу Алексей З., обвинен в подкуп.  \r\n*** \r\nОт 11.00 часа в VI състав на Специализирания наказателен съд ще се гледа делото срещу Владислав Н., обвинен в изнудване.  \r\n*** \r\nОт 11.00 часа в Националния пресклуб на БТА ще бъде представена новата платформа за осигуряване на трудова заетост на хората във възрастта над 55 години www.evergreentalents.bg.  \r\n*** \r\nОт 12.00 часа в Националния пресклуб на БТА ще бъдат представени постигнатите резултати по проекта „Агенти на промяната“. \r\n*** \r\nОт 13.30 часа в 34 състав на Софийския градски съд ще се гледа делото срещу бившия депутат Илия Илиев и Иван Тодоров, обвинени в купуване на гласове.  \r\n*** \r\nОт 13.30 часа в XI състав на Специализирания наказателен съд ще се гледа делото Симеон Т., Добрин Д., Веселин Р. и др., обвинени в организиране и ръководене на организирана престъпна група.  \r\n*** \r\nОт 14.00 часа в IX състав на Специализирания наказателен съд ще се гледа делото срещу Илия С., Александър В., Калоян Д. и др., обвинени в организиране и ръководене на организирана престъпна група. \r\n*** \r\nОт 14.00 часа в зала „Арена“ на „Хотел Арена ди Сердика“ ще се състои Дискусия на тема „За повече демократичност, прозрачност и гражданско участие в изборния процес“.  \r\n*** \r\nОт 15.00 часа в XIV състав на Специализирания наказателен съд ще се гледа делото срещу Мирослав С. \r\n*** \r\nОт 17.30 часа в Литературен кабинет „Владимир Башев” (Национален литературен музей) ще се проведе поетичната вечер „Гласът на младите”. \r\n*** \r\nОт 18.00 часа в галерия „Средец“ ще бъде представен проектът „Живопис и графика“.  \r\n*** \r\nОт 18.30 часа в ателие-книжарница „Къща за птици“ ще се проведе беседа от поредицата \"Книгата на книгите\" на тема „Свободната воля на човека и Божието предзнание\" и представяне на книгата „Библейско богословие“ на специалиста по старозаветна библеистика доц. д-р Димитър Попмаринов. \r\n*** \r\nОт 18.30 часа в Литературен клуб „Перото“ ще бъде представена книгата „уроци за сърцето“.  \r\n*** \r\nОт 19.00 часа в Младежките театър „Николай Бинев“ ще се отбележи 10-годишнината от премиерата на мюзикъла  „Страхотни момчета“. \r\n*** \r\nОт 19.00 часа в камерна зала „България“ ще се състои концерт с песенни, хорови и цигулкови творби на Ейми Бийч. \r\n*** \r\nОт 19.30 часа в къща-музей „Борис Христов“ дуото на цигуларката Каролина Миколайчик и акордеонистът Иво Йединецки ще изнесе поредица от рецитали. \r\n*** \r\nОт 19.30 часа в ДНК ще бъде представен спектакълът „Мовименто/Вариации“. \r\n*** \r\nОт 20.00 часа в зала 1 на НДК легендата на българския фолклор Гуна Иванова ще отбележи 50 години на професионална сцена с юбилеен концерт. \r\n*** \r\nОт 15.30 часа в Градската библиотека ще се състои кръгла маса на тема „Роля и значение на шевицата в традиционната българска култура“.  \r\n*** \r\nОт 10.00 до 12.30 часа ще се приемат опасни отпадъци от бита на паркинга на ул. „Свобода“ и „Симеон Радев“.  \r\n*** \r\nОт 13.30 до 16.00 часа мобилния пункт ще се намира в ж.к. „Струмско“, уширението на улица „Битоля“ срещу магазин „Звезден рай“.  \r\n*** \r\nОт 16.30 часа в зала „22 септември“ ще се проведе заключителна пресконференция по проекта „Пространство за равен шанс“.  \r\n*** \r\nОт 9.00 часа в залата на Културен дом на Нефтохимика НХК ще се проведе заседание на Общинския съвет.  \r\n*** \r\nОт 11.00 часа в Регионалната инспекция по околната среда и водите ще се състои пресконференция, на която ще бъдат отчетени резултатите от съвместната контролна дейност на РИОСВ-Бургас и Басейнова дирекция „Черноморски район“ през летния туристически сезон 2018 г.    \r\n*** \r\nОт 12.00 часа в Народно читалище „Хр. Ботев - 1937“ ще бъдат наградени участниците в третия национален конкурс „Моята невероятна лятна ваканция“, съвместно с Община Бургас.  \r\n*** \r\nОт 13.00 часа в Културен център „Морско казино“, зала „Георги Баев“ под патронажа на областния управител Вълчо Чолаков ще се проведе кръгла маса на тема „Общ дневен ред за Черно море. Декларацията от Бургас“, посветена на Международния ден на Черно море.  \r\n*** \r\nОт 16.30 часа в Културен център  „Морско казино\", зала \"Петя Дубарова \" ще се състои награждаването на победителите в конкурса за рисунка и компютърна рисунка  „Морето не е за една ваканция“.   \r\n*** \r\nОт 09.30 часа в Градската художествената галерия „Борис Георгиев“ международният експерт по изкуствата Луси Котер ще изнесе лекция.  \r\n*** \r\nОт 10.30 часа деца от Детска градина „Малкият принц” ще се включат в събиране на отпадъци, изхвърлени по крайбрежната ивица на Офицерския плаж във Варна. \r\n*** \r\nОт 11.00 часа в малката зала на Радио Варна дискусионна среща на тема Епидемиологично изследване „Търсене на помощ по повод остри интоксикации след употреба на наркотици и други психоактивни вещества при деца и млади хора“. Организатор е Сдружение „Живот без алкохол“. \r\n*** \r\nОт 14.00 до 16.00 часа в офиса на ПП ГЕРБ на ул. „Георги Бенковски” №1 във Варна общинският съветник Надя Георгиева ще проведе приемна с граждани. \r\n*** \r\nОт 18.30 часа в Концертната зала на Радио Варна представители на училищата в града, на извънкласните школи и на институциите, работещи в сферата на образованието и просветата ще участват в среща на будителите-просветители във Варна, организирана от СНЦ „Международен литературен фестивал Варна Лит“. \r\n*** \r\nОт 18.00 часа в Дома на архитекта ще бъде открита изложба на Темари.  \r\n*** \r\nОт 10.00 часа в Регионалния пресклуб на БТА ще се проведе медийна среща на тема „Европа – накъде след май 2019“.    \r\n***  \r\nОт 13.00 часа в зала 302 на Община Велико Търново ще се проведе среща на кмета Даниел Панов с група бесарабски българи.  \r\n***  \r\nОт 15.00 часа в РБ „Петко Р. Славейков“  започва Информационна кампания за младежи на информационните центрове „Европа директно“ – откриване.   \r\n***  \r\nОт 17.30 часа в Клуб 7 ще се проведе среща с актрисата Аня Пенчева.  \r\n***  \r\nОт 18.30 часа в Читалище „Надежда – 1869“ Концерт на група бесарабски българи.  \r\n***  \r\nОт 19.00 часа в МДТ „Константин Кисимов“ „Тенорите“ и Държавна филхармония – Враца.  \r\n***  \r\nОт 19.00 часа в Клуб 7 ще проведе представяне на сборника с разкази „На стоп“ на Николай Фенерски.  \r\n*** \r\nОт 19.00 часа в Музикално-драматичен театър „Константин Кисимов“ ще се състои концертът „Възрождение“ на Трио „Тенорите“ и врачанската симфониета по повод Деня на народните будители.  \r\n*** \r\nОбщина Видин се включва в националната инициатива „Мениджър за един ден“. Младите мениджъри ще бъдат приети от кмета Огнян Ценков в 09.30 часа, в неговия кабинет, а в 13.00 часа те ще получат сертификати за участие в инициативата. \r\n*** \r\nОт 12.00 часа в регионалния пресклуб на БТА ще се проведе пресконференция, на която Центърът за изследване на демокрацията и сдружение “Свят без граници” ще представят резултатите от проведено изследване за младежката безработица, вкл. и в неравностойно положение, очакванията на работодателите и младите хора. \r\n*** \r\nОт 15.00 часа в Конферентна зала на Областна администрация Видин, председателят на Българската търговско-промишлена палата Цветан Симеонов ще проведе среща-дискусия с местния бизнес, областните и общински власти и медии. \r\n*** \r\nОт 16.30 часа в регионалния пресклуб на БТА ще се проведе пресконференция, на която ще бъде представен Общофакултетният проект към ФИФ на ПУ „Паисий Хилендарски“ „Трансформиращото (се) село“. \r\n*** \r\nОт 09.30 часа в Заседателната зала на Община Враца, кметът Калин Каменов ще посрещне учениците, които ще участват в инициативата „Мениджър за един ден“.  \r\n*** \r\nОт 11.00 часа ще се проведе награждаването \"Будител на годината\" за 2018 г., което е традиционно събитие на ВМРО–Враца и се връчва ежегодно.  \r\n*** \r\nОт 17.30 часа в Младежкия дом ще бъде открита гостуваща изложба на Школата за пластични изкуства към ЦПЛР – гр. Перник.  \r\n*** \r\nОт 18.30 часа в НЧ „Напредък-1869“ ще бъде представена постановката „Смях в залата“.  \r\n*** \r\nОт 10.00 часа в Регионалната библиотека „Дора Габе“ децата от детските градини № 23 и № 24 ще посетят библиотеката.  \r\n*** \r\nОт 10.00 часа в Държавния куклен театър „Дора Габе“ ще се състои кукления спектакъл „Тайнственото речно конче“. \r\n*** \r\nОт 13.30 часа в Държавния куклен театър „Дора Габе“ ще се състои кукления спектакъл „Пинокио“.  \r\n*** \r\nОт 19.00 часа в концертната зала на Младежкия център ще се състои спектакълът „Идеалните непознати“. \r\n*** \r\nОт 14.00 часа народният представител от ГЕРБ Васил Цветков ще проведе приемна за деня в град Долна баня в офиса на партията, намиращ се на ул. „Търговска” 114.  \r\n*** \r\nОт 09.00 часа в офиса на ГЕРБ на ул. „Цар Освободител” 127 депутатът Васил Цветков ще проведе приемна за граждани.  \r\n*** \r\nОт 18.30 часа в НЧ „Васил Левски-1861 г.“ ще бъде открита изложба с детски рисунки „На будителите скромни, с поклон благодарим“. СУ „Христо Проданов“ ще изнесе празничен концерт.  \r\n*** \r\nОт 11.00 часа депутатът от ГЕРБ Васил Цветков ще се срещне с жителите на община Костенец в офиса на партията на ул. „Белмекен № 4. \r\n*** \r\nОт 13.00 часа в хотел „Терма Еко“ ще се проведе официалната церемония по откриването на XXIII Есенен семинар на Фондация \"Българска памет\" под мотото \"Предприемачество и високи технологии\". \r\n*** \r\nОт 11.00 часа в сградата на Областна дирекция на МВР – Кюстендил ще бъдат представени резултатите от работата на мобилните полицейски екипи в областта.  \r\n*** \r\nОт 17.30 часа в Историческия музей в Павликени ще бъдат отбелязани 190 години от рождението на отец Матей Преображенски.  \r\n***   \r\nВ 11.00 часа в сградата на ОДМВР-Пазарджик ще се проведе пресконференция за работата на структурите през изминалите няколко месеца. На нея ще присъстват ръководители на основните структури в дирекцията.  \r\n*** \r\nОт 10.45 часа председателят на ПГ на ГЕРБ и зам.-председател на партията Цветан Цветанов ще открие санираната сграда на Община Пещера. В 11.15 часа ще бъде открита многофункционална спортна площадка на открито в ОУ “П. Р. Славейков“, дарена и изградена от „Биовет“ АД. \r\n*** \r\nОт 10.30 часа в Регионалния пресклуб на БТА ще се състои пресконференция по повод отбелязването на 85 години от рождението на Божко Шойков (1933 – 1998) - дългогодишен директор на Националното училище по изкуствата /НУИ / „Панайот Пипков”. \r\n***   \r\nОт 09.00 часа в Зала 1 на Апелативен съд ще се гледа делото на Октай А., образувано по протест на Окръжна прокуратура – Кърджали срещу 3- годишната му условна присъда с 4 - годишен изпитателен срок. Той  е признат за виновен в това, че на 1.07.2016 г. в гр. Ардино е направил опит за убийство на Берк К..   \r\n*** \r\nОт 09.30 часа в Пловдивския университет „Паисий Хилендарски“, в зала „КОМПАС“ на Ректората (ул. „Цар Асен“ №24) ще се проведе Международна конференция „Сензорна етнография на града“.  \r\n*** \r\nОт 13.30 часа в Зала 1 на Апелативен съд ще се гледа делото на трима подсъдими за присвояване на държавни културни ценности. \r\n*** \r\nВ 13.30 часа в ОУ „Св. Св. Кирил и Методий“ ще се проведе викторина с учениците от V-ти, VI-ти и VII-ми клас: „Какво знаем за Черно море“ и ще бъде прожектиран филм „Делфините в Черно море“. \r\n*** \r\nОт 11.00 часа в Заседателната зала на Община Силистра ще се проведе пресконференция за представителите на медиите по повод проекта на Регионална инспекция по околната среда и водите – Русе, който е финансиран от Оперативна програма „Околна среда 2014-2020 г.“ и ще се изпълнява на територията на Поддържан резерват „Сребърна“. \r\n*** \r\nОт 10.00 часа на площад „Хаджи Димитър“, Регионална дирекция „Пожарна безопасност и защита на населението” ще отбележи тържествено 140 години пожарно дело в град Сливен. От 11.00 часа в зала „Сливен” ще се проведе тържествено събрания по повод 140 години пожарно дело.    \r\n***    \r\nОт 11.00  часа в зала „Май“ на Община Сливен ще се състои граждански диалог на тема „Бъдеще на Кохезионната политика на ЕС. Финансови инструменти за градско развитие“. Организатори на дискусионния форум са Областен информационен център Сливен и Община Сливен.  \r\n*** \r\nОт 10.00 часа в IX ОУ „Веселин Ханчев“ детски отдел на библиотека \"Родина\" ще гостува на учениците от втори и четвърти клас. \r\n*** \r\nОт 13.30 часа в зала №7 - втори етаж на Съдебната палата, ученици от VII В клас на Второ основно училище „Петко Рачов Славейков“ ще бъдат гости на Районния съд.  \r\n*** \r\nОт 19.00 часа в Оперния театър  ще се състои постановката „Лебедово езеро“.   \r\n*** \r\nОбщина Хасково се включва в инициативата „ Мениджър за един ден“. В 09.00 часа  ще започне работният ден за осем хасковски ученици. В началото на работния ден ще получат договор за обучение, а в края  ще получат сертификати за участие в инициативата . \r\n*** \r\nОт 12.30 часа в концертната зала на ОП „Младежки център“ ще се проведе викторина „Моята родина – мултикултурен дом“. \r\n*** \r\nОт 10.00 часа в зала 363 на Община Шумен ще се проведе заседание на Общинския щаб за изпълнение на плана за защита при бедствия. \r\n*** \r\nОт 18.00 часа в Актовата зала на СУ „Йоан Екзарх Български“ ще бъде представена книгата \"За нашия дом или пълната история на сградата на СУ \"Йоан Екзарх Български\" - първата по рода си историческа монография за една от емблематичните сгради в Шумен.", "date": "2018.10.30", "title": "Предстоящи събития в страната за 30 октомври (Агенция „Фокус“)"}
{"url": "http://www.focus-news.net/news/2018/10/30/2584158/aktualna-patna-obstanovka.html", "text": "През следващото денонощие ще се задържи топло за края на октомври. Облачността ще е предимно значителна – средна и висока. Валежи са малко вероятни. Ще духа слаб, в планините и северно от тях – до силен южен вятър. Минималните температури ще са предимно между 10° и 15°, максималните между 24° и 29°, в София малко по-ниска - около 22°. Това съобщиха от пресцентъра на  Агенция \"Пътна инфраструктура\" . \r\nОграничения за товарни автомобили:  \r\nЗабранява се движението на моторни превозни средства, предназначени за превоз на товари с техническа допустима максимална са над 12 тона, включително състав с ремаркета и полуремаркета, селскостопанска и земеделска техника, трактори и специализирана строителна техника, както следва: \r\nцелогодишно за периода на официалните празници: последния работен ден преди празници – от 16:00 часа до 20:00 часа и последния почивен /празничен/ ден – от 14:00 часа до 20:00 часа. Забраната се отнася за всички периоди, в които е определен повече от един празничен ден. \r\nЗабраната се отнася за всички периоди, в които е определен повече от един почивен или празничен ден. \r\nОграниченията важат само за участъците от републиканската пътна мрежа, както следва: \r\n•\tВсички автомагистрали;  \r\n•\tпът I-1 с. Ребърково-Ботевград, като движението се пренасочва по път II-16 Ребърково-Своге-София; \r\n•\tпът I-1 Благоевград-ГКПП „Кулата“; \r\n•\tпът I-4 п. в. „Коритна“-Велико Търново-Шумен; \r\n•\tпът I-5 Русе-Велико Търново; \r\n•\tпът I-8 ГКПП „Калотина“-София; \r\n•\tпът I-9 Варна-Бургас; \r\n•\tпът II-18 Околовръстен път София; \r\n•\tпът II-99 Бургас-Царево. \r\nЗабраната не важи за моторни превозни средства, които извършват превози на опасни товари (ADR), живи животни, бързо развалящи се хранителни продукти и товари на температурен режим. \r\nІІ. Състояние на автомагистралите: \r\nАМ „Тракия“:  \r\nОбласт София: \r\nДвижението от км 14+270 до км 20+660 в посока Бургас е ограничено поради ремонтни-възстановителни дейности на виадукти при км 17+440 и км 18+140. Движението се осъществява двупосочно в платното посока София. В празничните и почивни дни се въвежда реверсивно движение както следва: за посока Бургас се обособяват две ленти на движение и една посока София. През последния почивен или празничен ден – една лента за движение посока Бургас и две посока София. Срок 20.12.2018 г. \r\nДвижението в участъка от км 34+980 до км 41+560 в посока София в района на Ихтиман е ограничено поради ремонтно-възстановителни дейности на виадукти при км 37+390 и км 38+240. Срок 30.11.2018 г. \r\nДвижението по АМ \"Тракия\" от 45+900 до км 53+000 и в двете посоки се осъществява с повишено внимание поради констатирани неравности по пътната настилка. Скоростта на движение се ограничава до 90 км/ч. Срок 20.12.2018 г. \r\nОбласт Пазарджик: \r\nДвижението по АМ „Тракия“ от км 89+000 до км 89+600 в посока София е ограничено поради ремонт на пътно съоръжение над р. Елшишка. Движението се осъществява двупосочно в платното посока Бургас. Срок до 26.11.2018 г. \r\nОбласт Пловдив: \r\nДвижението по АМ „Тракия“ при км 112 в района на с. Цалапица се извършва в аварийната лента, поради ремонтни дейности на съоръжение. Затворени за движение са активната и изпреварващата лента. Срок до 08.11.2018г. \r\nОбласт Стара Загора: \r\nДвижението по АМ „Тракия“ в участъка Чирпан – Стара Загора от км 168+000 до км 208+100 се осъществява с ограничение на скоростта до 90 км/ч и в двете посоки с цел осигуряване безопасност на движението поради частични деформации на пътното тяло. Срок до 20.12.2018 г.; \r\nДвижението по АМ „Тракия“ при км 173+500 в посока Бургас се осъществява с повишено внимание поради изграждане на крайпътна връзка. Срок до 31.10.2018 г. \r\nАМ „Хемус“:  \r\nОбласт София:  \r\nДвижението по АМ „Хемус“ от км 6+790 до км 11+850 в посока Варна е ограничено поради ремонтни дейности по виадукт при км 9+360. Движението се осъществява двупосочно в платното посока София. От неделя в 10:00 часа до петък в 12:00 часа се обособяват две ленти в посока София и една в посока Варна. От петък в 12:00 часа до неделя в 10:00 часа се обособяват две ленти в посока Варна и една в посока София. Срок 31.10.2018 г. \r\nДвижението по АМ „Хемус“ при Потоп от км 18+680 до км 19+600 в посока Варна се осъществява с повишено внимание поради ремонтни дейности в аварийната лента по виадукт при км 19+250. Скоростта на движение е ограничена до 70 км/ч. Срок до 20.12.2018 г.; \r\nДвижението от км 29+860 до км 35+150 в посока София е ограничено поради ремонтни дейности на виадукт при км 33+600 и тунел „Витиня“. Движението се осъществява двупосочно в платното посока Варна. Срок 20.12.2018 г.; \r\nДвижението от км 30+260 до км 47+060 /от п.в. „Витинска река“ до п.в. Ботевград/ е ограничено за МПС над 12 тона в двете посоки поради ремонтно – възстановителни дейности по виадукт „Коренишки дол“ при км 36+450. Движението се осъществява по обходен маршрут: п.в. „Витинска река“ – път I-1 /София – Ботевград/ - път II-17 /Ботевград – АМ „Хемус“/ – п.в. Ботевград. Срок 20.12.2018 г.; \r\nДвижението от км 34+010 до км 40+510 в посока София е ограничено поради аварийно – възстановителни дейности по виадукт „Коренишки дол“ при км 36+450 и виадукти при км 37+520 км 37+920. Движението се извършва двупосочно в платното посока Варна. Срок до 15.12.2018 г.; \r\nДвижението по АМ „Хемус“ от км 48+800 до км 53+690 в посока Варна е ограничено поради ремонтни дейности по виадукт при км 51+360. Движението се осъществява двупосочно в платното посока София. Срок 15.12.2018 г.; \r\nОбласт Шумен: \r\nДвижението на МПС в участъка от жп надлез на км 364+744 до надлез на км 365+597 се осъществява двупосочно в едно платно поради извършване на строителни и монтажни работи по мостовите съоръжения. Срок до 17:00 часа на 15.11.2018 г. \r\nАМ „Струма“: няма ограничения. \r\nАМ „Марица“: няма ограничения. \r\nАМ „Черно море“: няма ограничения. \r\nОбласт Варна: \r\nДвижението от км 0+000 до км 8+600 се осъществява двупосочно в едно платно посока Варна – Бургас поради частични ремонтни дейности на асфалтовата настилка. Срок 23.12 2018 г. \r\nАМ „Люлин“:  \r\nОбласт София:  \r\nДвижението по АМ „Люлин“ в посока София от км 7+100 до км 12+860 е ограничено за всички МПС поради изтичане на кална маса и опасност от срутване на скална маса на пътното платно при км 9+600. Ограничението е от втори тунел „Люлин“ до първи тунел „Мало Бучино“, където движението на всички МПС се осъществява двупосочно в платното посока София – Перник. Скоростта на движение се ограничава до 50 км/ч. Срок 20.11.2018 г. \r\nІІI. Въведени ограничения по основните пътни направления: \r\n1. Проходи: \r\n- „Върбишки“ - затворен за всички МПС. Срок: целогодишно;  \r\n- „Златишки“ - затворен за всички МПС. Срок: целогодишно; \r\n- „Айтоски“ - отворен за всички МПС; \r\n- „Котленски“ - отворен за всички МПС; \r\n- „Обзорски“ - отворен за всички МПС; \r\n- „Печинско“ - отворен за всички МПС; \r\n- „Превала“ - отворен за всички МПС; \r\n- „Предел“ - отворен за всички МПС; \r\n- „Републиката“ - отворен за всички МПС; \r\n- „Ришки“ - отворен за всички МПС; \r\n- „Рожен“ - отворен за всички МПС; \r\n- „Троянски“ - отворен за всички МПС; \r\n-  „Пампорово“ - забранен за МПС над 3,5 т. Срок: целогодишно; \r\n- „Вратник“ - забранен за МПС над 10 т. Срок: целогодишно; \r\n- „Дюлински“ - забранен за МПС над 3,5 т. Срок: целогодишно; \r\n- „Петрохан“ - забранен за МПС над 12 т както и тегленето на ремаркета и полуремаркета. Срок целогодишно; \r\n- „Твърдишки“ - забранен за МПС над 10 т. Срок: целогодишно; \r\n- „Шипка“ - забранено е движението на МПС, предназначени за превоз на товари с технически допустима максимална маса над 12 т от категория N3, както и тегленето на ремаркета и полуремаркета с технически допустима максимална маса над 10 т от категория О4. Срок: целогодишно. \r\nІV. Състояние на републиканската пътна мрежа: \r\nОграничения в движението на МПС по първокласната пътна мрежа: \r\n- път I-1 /Е79/ Граница Румъния-Видин-Монтана-Враца-София-Благоевград-Кулата-граница Гърция: \r\nобласт Благоевград: \r\nДвижението по път I-1 от км 371+000 до км 380+000 в участъка от с. Железница до п.в. Брежани, се осъществява в една лента за движение, поради частични ремонтни дейности на асфалтовата настилка в часовете от 18:00 часа до 06:00 часа. Участъкът е сигнализиран с пътни знаци и светлинни източници. Водачите да се движат с повишено внимание и съобразена скорост в свободната лента, съобразно създадената организация на движение. Срок до 02.11.2018 г. \r\nОбласт Монтана: \r\nПри км 121+919 се забранява влизането в с. Сумер на тежкотоварни превозни средства над 10 т. по общински път „пътна връзка за с. Сумер. Движението на МПС при км 120+390 от Монтана посока Вършец се отклонява по път ІІІ-1621 Сумер – Вършец. Срок до 22.11.2018 г. \r\nОбласт Враца: \r\nДвижението по път I-1 Монтана – Враца в района на с. Краводер в участъка oт км 128+369 до км 133+559 е ограничено за всички МПС поради ремонт на мостово съоръжение в района на село Краводер. \r\nОбходен маршрут за МПС с обща маса над 10 т: \r\n- В направление София – Видин: Обходен път на гр. Враца, път III-101 Враца – Криводол – път II-13 Криводол – Липен – Стубел – Крапчене, път I-1; \r\n- В направление Видин – София: път I-1, път III-1302 Краводер – Пудрия – Големо Бабино – Криводол, по уличната мрежа през гр. Криводол, път III-101 Криводол – Враца – Обходен път на гр. Враца. \r\nОбходен маршрут за МПС с обща маса до 10 т: \r\n- В направление София – Видин: път I-1, път III-162 Бели извор – Стояново, път III-1621 Стояново – Сумер, по уличната мрежа през с. Сумер, път I-1; \r\n- В направление Видин – София: път I-1, път III-1302 Краводер – Пудрия – Големо Бабино – Криводол, път II-13 през гр. Криводол, път III-101 Криводол – Враца – Обходен път на гр. Враца. \r\nОграничението е сигнализирано с пътни знаци съгласно проект за организация на движението. Срок до 31.10.2018 г. \r\nОбласт София:  \r\nДвижението в участъка от км 278+566 до км 279+170 в района на Владая се осъществява поетапно в две от трите ленти поради ремонтни дейности. Срок до 01.11.2018 г.; \r\nДвижението в участъка от км 200+000 до км 212+000 се осъществява с повишено внимание поради частични ремонтни дейности по пътното тяло. Срок до 10.11.2018 г.; \r\nДвижението по път I-1 София – Перник при Владая от км 281+100 /гара Владая/ до км 282+000 /разклон Горно Драгичево/ се осъществява двупосочно в половината от платното /лента и половина/ поради извършване на превантивен ремонт. Движението се регулира чрез светофарна уредба. Срок 01.11.2018 г.; \r\nДвижението по път I-1 София – Ботевград при Бебреш се извършва с повишено внимание поради свлачище на км 202+650 в посока Ботевград. Срок до 30.10.2018 г.; \r\nДвижението на всички МПС в участъка Жерково – Елешница от км 224+600 до км 229+700 е ограничено за всички МПС поради намален габарит на пътното тяло. Срок до 30.09.2019 г.  \r\nДвижението на товарни МПС над 12 т в участъка от Александров мост до границата с област Перник от км 276+162 до км 282+485 е ограничено. Срок до 30.09.2019 г.  \r\nВъведено е реверсивно движение по път I-1 София – Перник в участъците от км 276+162 /Александров мост/ до км 277+610 /начало четири лентов път/ и от км 278+910 /край четири лентов път/ до км 282+038 /бензиностанция „Лукойл“/ както следва: \r\n- всяка неделя, както и в последния почивен /празничен/ ден от 10:00 ч. до 18:00 ч.: две ленти за движение в посока влизане в София и една лента за движение в посока изход от София. През останалото време от седмицата остава в сила постоянната организация на движение, която осигурява две ленти в посока изход от София и една лента в посока София. Срок до 20.12.2018 г.;  \r\nДвижението по път София – Перник при разклонението за с. Драгичево от км 281+890 се ограничава в една лента за движение в лявото платно преди кръстовището и се отваря след него при км 282+115. Скоростта на движение се ограничава до 40 км/час. Срок 31.12.2018 г.; \r\nОбласт Перник:  \r\nДвижението по път I-1 София – Перник от км 282+485 до км 285+600 в участъка от граница София до кръстовище Драгичево е ограничено за тежкотоварни автомобили с тегло над 15 т. Участъкът е сигнализиран с пътни знаци. Движението е пренасочено по АМ „Люлин“. Срок до 31.01.2019 г. \r\nВъведено е реверсивно движение по път I-1 София – Перник в участъците от км 285+660 /кръстовище Драгичево/ до км 286+847 /бензиностанция „Петрол“/ както следва: \r\n- всеки петък, както и в последния работен ден преди празници, от 12:00 ч. до 20:00 ч., и в първия почивен /празничен/ ден от 08:00 ч. до 14:00 ч.: две ленти в посока Перник и една лента в посока София. През останалото време от седмицата остава в сила постоянната организация на движение, която осигурява две ленти в посока влизане в София и една лента в посока изход от София. По преценка на директорите на ОПУ, съобразно метеорологичните условия и пътната обстановка, реверсивното движение може да бъде отменено или цитираните часови периоди да бъдат променяни. Срок до 10.04.2019 г. \r\nДвижението по път I-1 /Е79/ (с магистрален габарит) от км 23+000 – нов (км 291+500 – стар) до км 24+000 – нов (км 292+500 – стар) в посока Перник – Кулата се осъществява с повишено внимание и скоростта на движение е ограничена до 80 км/ч. Срок до 31.01.2019 г. \r\n- път І-2 Граница Румъния-Русе-Цар Калоян-Разград-Шумен-Девня-Варна: няма. \r\nОбласт Русе: \r\nДвижението по път Русе – Разград  от км 0+000 до км 1+057 се осъществява с повишено внимание поради ремонт на осветлението на мост над р. Дунав. Въведено е ограничение на скоростта до 20 км/ч. Срок до 31.10.2018 г.; \r\n- път І-3 Гара Бяла-Плевен-Луковит-Коритна-Ябланица-Ботевград:  \r\nОбласт София:  \r\nДвижението в участъка Правец – с. Разлив – Трудовец – Ботевград в участъка от км 193+345 /отклонение за пътен възел „Правец“/ до км 204+200 /заустване в път І-1 Видин-Враца-Ботевград/ е ограничено за движение на МПС над 12 т.  \r\nОбходен маршрут: АМ „Хемус“ /за п.в. „Правец“/, път ІІ-17 (Мездра-Ботевград), пътен възел І-3, пътен възел „Ботевград“ на АМ „Хемус“ и обратно. Срок до 30.06.2019 г. \r\n- път І-4 Коритна-Български Извор-Микре-Севлиево-В. Търново-Омуртаг-Търговище-Шумен:  \r\nобласт Ловеч: \r\nДвижението в участъка с. Сопот – с. Голец в землището на с. Микре от км 33+400 до км 37+100 се осъществява с повишено внимание поради полагане на пътна маркировка. Срок до 02.11.2018 г. \r\n- път І-5 Русе-В.Търново-Шипка-Стара Загора-Хасково-Кърджали-Маказа-граница Гърция: \r\nобласт Габрово: \r\nДвижението по път I-5 Граница В. Търново – Дряново - Габрово от км 115+300 до км 144+986 се осъществява с повишено внимание поради полагане на хоризонтална маркировка. Поставена е необходимата пътна сигнализация. Срок до 30.10.2018 г. \r\nОбласт Русе: \r\nДвижението в участъка Русе – разклон за Борово от км 6+630 до км 44+800 се осъществя в една лента на участъци поради частични ремонтни дейности на асфалтовата настилка. Участъкът е сигнализиран временно, като в определените работни участъци движението на МПС се осъществява с пропускателен режим и ограничение на скоростта до 50 км/ч. Движението се регулира от сигналисти. Срок до 30.11.2018 г.  \r\nДвижението в участъка разклон Пиргово – разклон Две могили от км 25+000 до км 44+660 се осъществява с повишено внимание и ограничение на скоростта до 50 км/ч поради полагане на хоризонтална маркировка. Участъкът е сигнализиран с пътни знаци. Движението се регулира от сигналисти. Срок до 31.10.2018 г. \r\nДвижението в участъка Борово – Бяла от км 44+660 до км 52+240 се осъществя в една лента поради частични ремонтни дейности на асфалтовата настилка. Участъкът е сигнализиран временно, като в определени работни участъци движението на МПС се осъществява с пропускателен режим и ограничение на скоростта до 50 км/ч. Движението се регулира от сигналисти. Срок до 30.11.2018 г.  \r\nДвижението в участъка Тръстеник – Борово от км 25+000 до км 44+660 – полагане на хоризонтална маркировка. Срок до 31.10.2018 г.  \r\nОбласт Габрово: \r\nДвижението в участъка от км 115+300 до км 133+565 се осъществява с повишено внимание поради косене на тревни площи. Поставена е необходимата пътна сигнализация. Срок до 31.10.2018 г. \r\nОбласт Стара Загора:  \r\nДвижението през проход „Шипка“ при км 182+000 се осъществява с повишено внимание в една от лентите за движение поради пропадане на асфалтова настилка в дясно платно посока гр. Шипка. Срок до 05.11.2018 г.; \r\nДвижението в участъка Стара Загора – Ягода от км 213+800 до км 225+600 се се осъществява при стесняване на една от лентите за движение поради косене на тревни площи. Движението на МПС в района се регулира от сигналисти. Срок до 31.10.2018 г. \r\nОбласт Хасково: \r\nДвижението по околовръстен път на гр. Хасково в участъка от км 293+860 до км 298+482 е ограничено поради ремонтни дейности на пътната инфраструктура. Транзитното движение в посока Кърджали и обратно се пренасочва през пътен възел „Орфей“ в гр. Хасково по обходен маршрут: \r\nОт начало гр. Хасково – пътен възел „Орфей“ – бул. „Васил Левски“ – бул. „Илинден“ – бул. „Освобождение“ – път I-5 / Хасково – Кърджали /. Срок до 08.12.2018 г. \r\nДвижението в участъка Хасково – п.в. Манастир от км 300+034 до км 302+932 се осъществява двупосочно в едното платно за движение спрямо поставената пътна сигнализация поради ремонтни дейности. Срок до 01.12.2018 г. \r\nОбласт Кърджали: \r\nДвижението по път Кърджали – Маказа в участъка Надлез Кирково – ГКПП „Маказа“ е ограничено за МПС над 3,5 т. Срок до 21.12.2018 г. \r\nДвижението по път Черноочене – Кърджали е ограничено за движение на МПС над 15 т. Срок до 21.12.2018 г. \r\nОбходни маршрути: \r\n- направление Хасково – Кърджали: път І-5, път ІІІ-505 (с. Манастир), път ІІІ-507 Г.Войводино – Мост – Чифлик – Кърджали. \r\n- направление Асеновград – Кърджали: път ІІ-58, път І-5 посока Хасково, път ІІІ-505 (с. Манастир), път ІІІ-507 Г. Войводино – Мост – Чифлик – Кърджали. \r\n- направление Минерални бани – Кърджали: път ІІІ-506, път І-5 посока Хасково, път ІІІ-505 (с. Манастир), път ІІІ-507 Г.Войводино – Мост – Чифлик – Кърджали; \r\n- път І-6 Граница Македония-Гърляно-Кюстендил-Перник-София-Пирдоп-Карлово-Сливен-Карнобат-Бургас:  \r\nОбласт Бургас: \r\nДвижението по път I-6 в урбанизираната територия на Карнобат от км 456 +500 до км 457+000 се извършва с повишено внимание поради ремонтни дейности на пътното платно. Организацията на движение е сигнализирана с пътни знаци. Срок до 31.10.2018 г. \r\nДвижението по път I-6 в участъка Карнобат – Соколово от км 451+000 до км 454+000 се извършва поетапно в една лента с повишено внимание поради частични ремонтни дейности на асфалтовата настилка. Организацията на движение е сигнализирана с пътни знаци. Срок до 31.10.2018 г. \r\n- път І-7 Граница Румъния-Силистра-Дулово-Преслав-Върбишки проход-Петолъчката-Елхово-Лесово-граница Турция: няма ограничения. \r\n- път І-8 Граница Сърбия-Драгоман-София-Ихтиман-Пазарджик-Пловдив-Хасково-Капитан Андреево-граница Турция:  \r\nОбласт София:  \r\nДвижението в участъка Вакарел – Ихтиман от км 110+700 до км 118+800 е ограничено за всички МПС поради намален габарит на пътното тяло. Поставена е необходимата сигнализация, указваща ограничението. Срок до 31.08.2019 г. \r\nОбласт Хасково:  \r\nДвижението в участъка гр. Свиленград – Капитан Андреево от км 370+500 до км 377+900 е ограничено за движение поради пропадане на насип.  \r\nОбходен маршрут: гр. Свиленград – ПВ „Свиленград” – АМ „Марица” – ПВ „Капитан Андреево” – с. Капитан Андреево. Срок до 30.11.2018 г. \r\nобласт Пазарджик: \r\nДвижението по път Белово - Пазарджик от км 172+000 до км 187+000 се осъществява в една лента, чрез поетапно затваряне на лява и дясна ленти за движение, поради частични ремонтни дейности на асфалтовата настилка. Движението се регулира с пътни знаци. Срок до 30.10.2018 г.  \r\n-път І-9 граница Румъния-Дуранкулак-Балчик-Варна-Бургас-Звездец-Малко Търново-граница Турция:  \r\nОбласт Добрич:  \r\nДвижението в участъка Каварна – Балчик от км 54+906 до км 55+206 се осъществява с повишено внимание поради ремонтни дейности по асфалтовата настилка. Участъкът е сигнализиран с пътни знаци. Срок до 30.10.2018 г. \r\nОбласт Варна:  \r\nДвижението в участъка Кранево – Варна при км 83+100 е ограничено за движение на МПС над 10 т. \r\nОбходен маршрут: Кичево – Оброчище. Срок до 28.02.2019 г. \r\nОбласт Бургас:  \r\nДвижението в участъка Варна – Бургас в района на с. Баня от км 183+920 до км 184+595 се осъществява при стеснение на едното платно за движение поради ремонт на водосток. Работния участък е върху едната пътна лента с дължина до 50 м. Скоростта на движение се ограничена до 50 км/ч. Срок до 31.05.2019 г. \r\nДвижението по път Слънчев Бряг – Бургас в участъка при обхода на гр. на Ахелой от км 207+726 до км 212+233 се осъществява в една лента поради изпълнение на строително-монтажни работи а именно “изпарител при км 207+580, нов фундамент на стоманено-решетъчен стълб от реконструкция на ВЛ 20 kV Равда при км 207+680, реконструкция на оптичен кабел на СКАТ ТВ при км 212+011 и реконструкции на ВЛ в подземна мрежа при км 212+120“. СМР се изпълнят на няколко етапа, при които ще се въвежда следните ограничения: скоростта на движение се ограничава на 40 км/ч. в кръстовищата и на 70 км/ч. в останалите участъци. Срок до 31.01.2018 г. \r\nДвижението в участъка Слънчев бряг – Бургас в района на обход на гр. Поморие от км 222+849 до км 225+522 километраж по проект или от км 222+289.41 до км 224+962.32 километраж по съществуващ път се осъществява с повишено внимание поради изграждане на второ пътно платно. Движението на МПС се организира в двете ново изградени платна, като скоростта на движение е намалена до 50 км/ч в участъците на съществуващите кръстовища. Движението се регулира от пътни знаци. Срок до 01.07.2019 г.; \r\nДвижението в района на месността „Лахана“, землище на гр. Поморие в участъка от км 223+495 до км 223+983 се осъществява с повишено внимание при стеснение на лентата за движение. Скоростта на движение се намалява до 60 км/ч. Движението се регулира от пътни знаци. Срок до 31.10.2018 г. \r\nДвижението в участъка Бургас – Сарафово от км 226+992 до км 227+700 се осъществява в една лента на определени участъци с ограничение на скоростта до 50 км/ч поради ремонтни дейности на пътната настилка. Участъкът е сигнализиран с пътни знаци. Срок до 07.11.2018 г. \r\nІV. Състояние на републиканската пътна мрежа:  \r\n1. Ремонтни дейности и временна организация на движението /ВОД/:  \r\nОПУ-Благоевград: \r\nВременно са въведени следните ограничения за движение на МПС: няма. \r\nРемонтни дейности: няма. \r\nОПУ-Бургас: \r\nВременно са въведени следните ограничения за движение на МПС: \r\nПът II-99: Движението по път ІІ-99 Бургас – Царево при км 14+882 е забранено за МПС с тегло над 12 т. Движението се регулира от пътни знаци.  \r\nОбходен маршрут: общинския път Черноморец – Созопол. Срок до 20.12.2018 г. \r\nПът III-908: Движението по път III-908 Варовник – Вълчаново ханче от км 20+400 до 39+300 е ограничено на МПС над 10 т. поради стесняване на пътното платно. Срок до 20.12.2018 г. \r\nПът III-7306: Движението по път ІІІ-7306 Черница – Сунгурларе – Чубра е ограничено за МПС над 10 т поради стесняване на пътното платно. Срок 20.12.2018 г. \r\nРемонтни дейности:  \r\nПът III-208: Движението по път ІІІ-208 в участъка Провадия – Айтос в района на с. Добромир при км 51+713 се осъществява с повишено внимание поради стеснен участък на пътното платно и повредена мантинела. Участъкът е сигнализиран с пътни знаци и ограничение на скоростта до 30 км/ч. Срок до 31.10.2018 г.; \r\nПът III-208: Движението по път III-208 от км 60+000 до км 86+000 в участъка Дъскотна – Айтос се осъществява с повишено внимание поради ремонтни дейности по асфалтовата настилка, почистване на земни окопи и поправка на банкети. Участъкът е сигнализиран с пътни знаци. Срок до 31.10.2018г.; \r\nПът III-795: Движението по път III-795 в участъка с. Малина – АМ ,,Тракия” от км 28+600 до км 47+000 се осъществява в една лента на определени участъци поради частични ремонтни дейности на асфалтовата настилка. Участъкът е сигнализиран с пътни знаци. Срок до 30.11.2018 г.; \r\n Път ІІІ –906: Движението по път III-906 в участъка Паницово – Гюльовци от км 14+100 до км 34+100 се осъществява в една лента на определени участъци поради ремонтни дейности на пътната настилка. Водачите да се движат с повишено внимание и съобразена скорост. Срок до 30.11.2018 г.; \r\nПът ІІІ –906: Движението по път III-906 в участъка Паницово – м.с.Черно море от км 14+100 до км 61+000 се осъществява с повишено внимание поради попълване и профилиране на банкети, почистване на окопи и водостоци и рязане на храсти. Водачите да се движат с повишено внимание и съобразена скорост. Срок до 30.11.2018 г.; \r\nПът ІІІ-5391: Движението по път ІІІ-5391 Трояново – Аспарухово от км 0+000 до км 8+000 се осъществява в една лента на определени участъци поради ремонтни дейности на асфалтовата настилка. Срок до 30.11.2018 г.; \r\nПът ІІІ –6009: Движението по път III-6009 в участъка Изворище – Ахелой от км 9+000 до км 28+000 се осъществява с повишено внимание поради попълване и профилиране на банкети, почистване на окопи и водостоци и рязане на храсти. Водачите да се движат с повишено внимание и съобразена скорост. Срок до 30.11.2018 г.; \r\nПът ІІІ-7306: Движението по път ІІІ-7306 в участъка Лозарево – Чубра от км 0+000 до км 15+000 се осъществява с повишено внимание поради частични ремонтни дейности на асфалтовата настилка. Участъкът е сигнализиран с пътни знаци. Срок до 30.10.2018 г. \r\nПът III-7909: Движението по път III-7909 в участъка Равнец – Трояново от км 19+000 до км 22+000 се осъществява в една лента на определени участъци поради частични ремонтни дейности на асфалтовата настилка. Организацията на движение е сигнализирана с пътни знаци. Срок до 12.11.2018 г. \r\nОПУ-Варна: \r\nВременно са въведени следните ограничения за движение на МПС: няма. \r\nРемонтни дейности: \r\nПът III-904: Движението по път III-904 Старо Оряхово – Гроздьово от км 0+000 до км 17+377 се осъществява в една лента поради частични ремонтни дейности на асфалтовата настилка. Организацията за движение е сигнализирана с пътни знаци. Срок до 22.12.2018 г. \r\nПът III-2009: Движението по път III-2009 Девня – Суворово от км 0+000 до км 10+811 се осъществява с повишено внимание поради частични ремонтни дейности. Срок до 31.10.2018 г.; \r\nПът III-2702: Движението по път III-2702 Вълчи дол – Суворово от км 26+680 до км 36+280 се осъществява с повишено внимание поради частични ремонтни дейности. Срок до 31.10.2018 г. \r\nОПУ-В. Търново: \r\nВременно са въведени следните ограничения за движение на МПС:  \r\nПът III-407: Движението по път ІІІ-407 Лозен – Полски Тръмбеш е ограничено за движението на МПС с обща маса над 12 т поради намален габарит на пътното тяло.  \r\nОбходен маршрут: Лозен – Драганово – Янтра – Поликраище – Полски Тръмбеш. Срок до 11.01.2019 г. \r\nПът III-504: Движението по път III-504 Стефан Стамболово – Обединение в участъка от км 16+700 до км 26+113 е ограничено за всички МПС поради ремонтни дейности.  \r\nОбходен маршрут: по път Стефан Стамболово – VTR1235 /за Полски Сеновец/, път I-5 /Полски Тръмбеш/, път-502 /Обединение/ и обратно. Срок до 31.10.2018 г. \r\nПът III-551: Движението по път ІІІ-551 Дебелец – Средни колиби – Елена е ограничено за МПС над 10 т поради намален габарит на пътното тяло.  \r\nОбходен маршрут: Дебелец – В. Търново – Лясковски кантон – Миндя – Елена и обратно. Срок до 11.01.2018 г. \r\nПът III-4073: Движението по път ІІІ-4073 Царски извор – Драганово от км 0+000 до км 5+500 е ограничено поради свлачище.  \r\nОбходен маршрут: Царски извор – Сушица – Драганово и обратно. Срок до 11.01.2019 г. \r\nПът III-4082: Движението по път ІІІ-4082 Чешма – Кесарево е ограничено за МПС над 3,5 т поради намален габарит на пътното тяло.  \r\nОбходен маршрут: Чешма – Сливовица – Горско Ново село – Джулюница – Кесарево. Срок до 11.01.2019 г. \r\nРемонтни дейности: \r\nПът III-405: Движението по път III-405 Павликени – Горна Студена в участъка от км 26+089 до км 46+089 се осъществява в една лента поради ремонтни дейности на асфалтовата настилка. Движението се пропуска последователно в двете посоки от регулировчици. Срок до 18.00 ч. на 31.10.2018 г. \r\nПът ІІІ-662: Движението по път ІІІ-662 Твърдица – Елена в участъка от км 47+800 до км 48+000 се осъществява в една лента поради пропадане на пътното платно и образувало се свлачище. Срок до 11.01.2019 г. \r\nОПУ-Видин: \r\nВременно са въведени следните ограничения за движение на МПС: \r\nПът II-14: Движението по път II-14 Видин – Кула – Връшка чука от км 10+100 до км 10+260 е ограничено поради укрепване на свлачище. Обходният маршрут се осъществява по съществуващо ухо /стар път/ в непосредствена близост до път II-14. Движението се регулира с вертикална сигнализация. Срок до 17.11.2018 г. \r\nПът III-114: Движението по път III-114 Лом – Тополовец – Ружинци в участъка Динково – Ружинци от км 22+000 до км 43+066 е ограничено за МПС над 12 т. поради ремонтни дейности. Срок до 31.10.2018 г. \r\nРемонтни дейности: няма. \r\nОПУ-Враца: \r\nВременно са въведени следните ограничения за движение на МПС: \r\nПът II-11: Движението по път ІІ-11 Оряхово – Лесковец – граница с област Плевен от км 118+000 до км 119+000 е ограничено за МПС над 3.5 т. поради свлачищни процеси и намален габарит на пътното тяло. \r\nОбходен маршрут: Оряхово – Селановци /път ІІІ-306/ Галово – Остров /пътища ІV-ти клас/, път ІІ-11 граница с област Плевен. Срок 20.12.2018 г. \r\nПът ІІІ-161: Движението по път ІІІ-161 Ребърково – Люти дол от км 0+000 до км 8+700 се осъществява при стеснение в двете посоки и ограничение за движението на МПС над 12 т от км 0+000 до км 5+900 поради свлачищни процеси. Срок 20.12.2018 г.; \r\nПът III-162: Движението по път III-162 Бели извор – Стояново в участъка от кръстовището с път III-1622 Сумер – Стояново до кръстовището с път I-1 /E 79/ е ограничено за автомобили над 10 т поради ремонтни дейности само за транзитно преминаващи автомобили над 10 тона само за посоката от Враца в посока към Сумер и Монтана. Участъкът е сигнализиран с пътни знаци. \r\nОбходен маршрут: \r\n•В направление Враца – Вършец: по Обходен път на гр. Враца, път III-101 Враца – Криводол, път II-13 Криводол – Липен – Стубел – Крапчене, път I-1 - Сумер – Стояново – Вършец. \r\n•В направление Вършец – Враца: по път Вършец – Стояново – Сумер, път I-1, път III-1302 Краводер – Пудрия – Големо Бабино – Криводол, по уличната мрежа през гр. Криводол, път III-101 Криводол – Враца, Обходен път на гр. Враца. Срок 31.10.2018 г. \r\nПът III-308: Движението по път ІІІ-308 Своде – Караш – Хубавене – Роман в участъка от село Караш до село Хубавене е ограничено поради свлачище от км 25+000 до км 25+200. Срок 20.12.2018 г. \r\nОбходен маршрут: Роман – Ябланица – Осикова Лъкавица – Правешка Лъкавица – Караш за пътуващите от Роман за Караш. Ябланица – Роман – Хубавене за пътуващите от София и Ловеч; \r\nПът III-1302: Движението по път III-1302 Пудрия – Главаци на мост в с. Главаци от км 12+000 до км 15+960 е ограничено за автомобили над 10 т. Участъкът е сигнализиран с пътни знаци. Срок 31.12.2018 г.; \r\nРемонтни дейности: \r\nПът III-101: Движението по път III-101 Михайлово – Хайредин – Гложене от км 66+000 до км 86+750 се извършва двупосочно в една лента поради частични ремонтни дейности на асфалтовата настилка. Работният участък е сигнализиран с пътни знаци. Срок до 30.11.2018 г. \r\nПът III-1002: Движението по път III-1002 Враца – Леденика се осъществява при стесняване на една от лентите за движение от км 5+150 до км 5+200 поради деформация на пътната настилка. Срок до 20.12.2018 г. \r\nПът ІІІ-1306: Движението по път ІІІ-1306 Горно Пещене – кръстовище с път ІІ-15 /Враца – Мраморен/ от км 62+000 до км 62+300 се осъществява с повишено внимание поради възникнали свлачищни процеси. Една от лентите за движение е стеснена, като ограничението е сигнализирано с пътни знаци. Срок 20.12.2018 г. \r\nОПУ-Габрово: \r\nВременно са въведени следните ограничения за движението на МПС: \r\nПът III-403: Движението по път III-403 с. Кормянско – с. Малък Вършец при км 10+080 е ограничено за МПС с ширина /включително на товара/ по-голяма от 3,30 м поради стеснен участък при мост над р. Крапец. Сигнализирано е с пътен знак В15.  \r\nОбходен маршрут: за МПС над 3,30 м по път III-401 Кормянско – Петко Славейково – Малък Вършец и по общински път до с. Малък Вършец. Срок до 20.12.2018 г. \r\nПът III-3011: Движението по път III-3011 Крамолин – В. Търново от км 22+129 до км 28+380 е ограничено за МПС над 10 т поради намален габарит на пътното тяло при км 26+444. Срок до 31.10.2018 г. \r\nПът III-5004: Движение по път III-5004 Чехлевци – Велчевци от км 10+940 до км 11+829 съвпадащ с ул. Малина в гр. Габрово е ограничено поради извършване на строителни дейности. Движението се осъществява през улици в урбанизирана територия гр. Габрово. Поставена е необходимата сигнализация. \r\nОбходен маршрут: за квартал Чехлевци: по път III-5004, път II-44 и път III-4404. Поставена е необходимата сигнализация. Срок до 03.01.2019 г. \r\nРемонтни дейности: \r\nПът II-44: Движението по път II-44 Севлиево – Драгановци от км 0+000 до км 14+600 се осъществява с повишено внимание поради извършване на строително монтажни работи. Срок до 22.06.2019 г. \r\nПът II-44: Движението по път II-44 Севлиево – Драгановци от км 7+331 до км се 13+138 се осъществява в една лента поради ремонт на пътни съоръжения при км 7+331, км 8+693 и км 13+138 и укрепителна стена при км 11+735. Срок до 31.10.2018 г. \r\nПът III-5006: Движението по път III-5006 Габрово – Стоманеците при км 7+060 се осъществява с повишено внимание поради пропаднал участък на асфалтова настилка. Една от лентите за движение е стеснена, като е поставена необходимата сигнализация. Срок до 31.10.2018 г. \r\nОПУ-Добрич: \r\nВременно са въведени следните ограничения за движение на МПС: няма. \r\nРемонтни дейности:  \r\nПът II-29: Движението по път II-29 Варна – Добрич в участъка от км 38+100 до км 43+515 се осъществява с повишено внимание поради частични ремонтни дейности на асфалтовата настилка. Движението е регулирано с пътни знаци. Срок 30.11.2018 г. \r\nПът II-71: Движението по път II-71 околовръстно на гр. Добрич от км 99+500 до км 105+400 се осъществява с повишено внимание поради частични ремонтни дейности на асфалтовата настилка. Движението се регулира с пътни знаци. Срок 22.10.2018 г. \r\nПът II-97: Движението по път II-97 /Околовръстен път на гр. Добрич/ от км 7+824 до км 16+539 се осъществява с повишено внимание поради частични ремонтни дейности на асфалтовата настилка. Движението се регулира с пътни знаци. Срок 30.10.2018 г. \r\nОПУ-Кюстендил: \r\nВременно са въведени следните ограничения за движение на МПС: \r\nПът ІІІ-6222: Движението по път ІІІ-6222 Смоличано – Пелатиково от км 10+000 до км 14+000 е ограничено за товарни автомобили над 3,5 тона поради пропадане на част от пътното тяло при км 10+650, км 11+720, км 12+830 и км 13+360. Сигнализирано е с пътни знаци. \r\nОбходен маршрут: Згурово – Неделкова Гращица – Невестино – Друмохар – Ваксево и обратно. Срок до 31.10.2018 г. \r\nРемонтни дейности: \r\nПът ІІІ-107: Движението по път ІІI-107 Рила – Пастра при км 11+200 се осъществява в една лента поради ремонтни дейности на аварирал водопровод. Затворена е лентата за движение в посока Рила, като движението се осъществява двупосочно в лентата в посока Пастра. Сигнализирано е с пътни знаци. Срок до 31.10.2018 г. \r\nПът ІІІ-107: Движението по път III-107 в участъка с. Пастра – Рилски манастир от км 27+575 до км 27+825 се осъществява в една лента поради извършване на аварийно-възстановителни дейности по обрушване на ската. Движението се ограничава за кратки периоди от 10 мин. Движението се регулира със светофарна уредба и при необходимост от сигналисти. Срок до 31.10.2018 г. \r\nПът ІІІ-601: Движение с повишено внимание в участъка Кюстендил-ГКПП Олтоманци от км 0+000 до км  27+000 поради извършване на ремонтни дейности:  аварийно запълване на появили се деформации на пътната настилка. Сигнализирано с пътни знаци. Срок до 02.11.2018 г. \r\nПът ІІІ-637: Движението по път път ІІІ-637 в участъка с. Габрешевци – с. Злогош от км 46+000 до км 58+000 се осъществява с повишено внимание поради изсичане на храсти и млада гора. Сигнализирано е с пътни знаци. Срок до 31.10.2018 г. \r\nПът ІІІ-6202: Движението в участъка Кюстендил – Богослов от км 4+000 до км 7+900 се осъществява с повишено внимание поради извършване на ремонтни дейности. Участъкът е сигнализиран с пътни знаци. Срок до 31.10.2018 г. \r\nОПУ-Кърджали: \r\nВременно са въведени следните ограничения за движение на МПС:  \r\nПът II-59: Движението по път II-59 Момчилград – Крумовград е ограничено в двете посоки в участъка с. Звездел – с. Карамфил от км 24+000 до км 25+000 поради извършване на ремонтни дейности.  \r\nОбходен маршрут: през с. Конче – с. Токачка – гр. Крумовград и обратно. Срок до 01.03.2019 г. \r\nПът III-5009: Движението по път ІІІ-5009 Зорница – Бели пласт – Стремци– Кърджали е ограничено за МПС над 12 т.  \r\nОбходен маршрут: по път I-5 Хасково – Кърджали за МПС до 15 тона или по път III-507 Кърджали – Мост през с. Мост за всички МПС. Срок до 21.12.2018 г. \r\nРемонтни дейности:  \r\nПът II-59: Движението по път II-59 Момчилград – Крумовград в участъка с. Карамфил – с. Крумовград от км 30+893 до км 36+784 се осъществява с повишено внимание поради ремонт на подокопен дренаж, реоткосиране, ремонт на водостоци и облицовани окопи. Срок до 01.03.2019 г. \r\nОПУ-Ловеч:  \r\nВременно са въведени следните ограничения за движение на МПС: \r\nПът ІІ-35: Движението по път ІІ-35 Плевен – Троян в участъка на обходен път на гр. Ловеч от км 43+000 до км 44+400 е ограничено за всички МПС поради ремонтни работи в тунел „Ловеч”. \r\nОбходен маршрут за МПС до 12 тона: по улици през центъра на гр. Ловеч.  \r\nОбходни маршрути за товарни автомобили над 12 т.: \r\n-За движещите се за и от гр. Троян: от гр. Ловеч, пътен възел „Софийска” по път ІІІ-401 през с. Изворче и с. Соколово до път І-4 при с. Микре, по път І-4 до пътен възел „Абланица” и по път ІІ-35 за гр. Троян и обратно. Движещите се от Троян към Плевен ползват същия маршрут. \r\n-За движещите се от гр. Варна и гр. Севлиево към гр. Ловеч и гр. Плевен от пътен възел Севлиево при км 85+700 на път І-4, по път ІІІ-403 Кормянско – Малък Вършец и път ІІІ-401 П. Славейково – Ловеч до гр. Ловеч, пътен възел „Баховица”. \r\n-За движещите се от гр. Варна и гр. Севлиево към гр. Ловеч и гр. Плевен, които са пропуснали обхода по път ІІІ-403 и ІІІ-401, на път І-4 при пътен възел „Абланица” се насочват с табели Ж3 към кръстовището на път І-4 с път ІІІ-401 при с. Микре, от там по съществуващата организация към гр. Ловеч и гр. Плевен. Движението се регулира с пътни знаци. Срок до 30.11.2018 г. \r\nПът III-402: Движението по път III-402 с. Дълбок дол – гара Добродан е ограничено за всички МПС в участъка от км 30+349 до км 30+459 поради подмяна на прелезна настилка. Срок до 02.11.2018 г. \r\nОбходен маршрут за всички МПС: по изградени временни подходи от път III-402 и временен несъоръжен ЖП прелез. \r\nПът III-3504: Движението по път III-3504 Ловеч – Орляне в участъка с. Радювене – разклон за с. Катунец е ограничено за МПС над 3,5 т поради отнесено крило на мост при км 9+836 в с. Радювене. \r\nОбходен маршрут за МПС до 3,5 т: по уличната мрежа на с. Радювене; \r\nОбходен маршрут за МПС над 3,5 т: гр. Ловеч – Изворче – Соколово – Киркова махала – Угърчин – Орляне и обратно. Срок до 31.10.2018 г. \r\nПът III-3505: Движението по път III-3505 Казачево – Стефаново от км 0+000 до  \r\nкм 8+500 е ограничено за МПС над 12 тона поради пропадане на банкет и част от пътното платно при км 3+950. Срок до 31.10.2018 г. \r\nРемонтни дейности:  \r\nПът ІІ-35: Движението по път ІІ-35 Плевен – Троян в района на обходен път на гр. Ловеч от км 37+000 до км 42+600 се осъществява в едно платно поради ремонтни дейности по настилката и мостовите съоръжения. Затворено за движение е платното посока Троян, като движението се осъществява двупосочно в платното посока Плевен. Движението се регулира с пътни знаци. Срок до 31.10.2018 г.; \r\nПът ІІ-35: Движението по път ІІ-35 Ловеч – Троян в участъка от Ловеч до разклон за с. Хлевене от км 44+462 до км 46+105 се осъществява в една лента поради ремонтни дейности по настилката. Водачите да се движат с повишено внимание и съобразена скорост. Срок 31.10.2018 г. \r\nПът II-35: Движението по път II-35 Ловеч – Троян от км 70+000 до км 72+000 се извършва с повишено внимание поради подмяна на дилатационна фуга на мост при км 70+945. Участъкът е сигнализиран с пътни знаци. Срок до 12.11.2018 г.; \r\nПът III-357: Движението по път III-357 разклон гр.Априлци – разклон с. Дебнево от км 11+800 до км 12+000 се осъществява в една лента поради ремонтни дейности по асфалтовата настилката. Водачите да се движат с повишено внимание и съобразена скорост. Срок до 31.10.2018 г. \r\nПът III-358: Движението по път III-358 гр. Ябланица – с. Гложене от км 68+000 до км 76+200 се извършва с повишено внимание поради ремонтни дейности. Участъкът е сигнализиран с пътни знаци. Срок до 20.12.2018 г.; \r\nПът III-3505: Движението по път III-3505 Казачево – Стефаново от км 3+600 до км 4+300 се осъществява в една лента поради пропадане на банкета и част от пътното платно. Участъкът е сигнализиран с пътни знаци. Срок до 31.10.2018 г.; \r\nОПУ-Монтана: \r\nВременно са въведени следните ограничения за движение на МПС:  \r\nПът II-11: Движението по път II-11 Добри дол – Орсоя от км 23+167 до км 31+800 е ограничено за МПС над 10 т поради изпълнение на строително-монтажни дейности. За останалите участници в движението скоростта е ограничена до 30 км/ч. \r\nОбходен маршрут: \r\nЗа движещите се по пътя Козлодуй-Лом-Видин: Козлодуй – Вълчедръм – Дългоделци – Д. Церовене – Вирове – Монтана – Ружинци – Димово – Дунавци – Видин и обратно. Срок до 30.11.2018 г.  \r\nПът II-81: Движение по път ІІ-81 Монтана – София през проход „Петрохан“ е ограничено за автомобили над 12 т. \r\nОбходен маршрут: през гр. Своге. Срок до 10.03.2019 г. \r\nПът II-81: Движението по път II-81 Расово – Лом в посока Монтана от км 144+000 до км 145+400 е ограничено за МПС над 10 т. поради извършване на строително монтажни работи. За останалите участници скоростта е ограничена до 40 км/ч. \r\nОбходен маршрут:  \r\nВ посока от Монтана по път II-81 с. Д. Церовене кръстовището с път III-818, по път III-818 до кръстовище с път II-11 с. Д. Цибър, по път II-11 до гр. Лом и обратно. \r\nВ посока Лом - Видин: по път II-11 Ковачица – Д. Цибър, по път III-818 Вълчедръм – Дългоделци до кръстовището с път II-81 с. Д. Церовене, по път II-81 Вирове – Монтана и по път 1-1 Ружинци – Димово – Дунавци – Видин и обратно. Срок до 31.11.2018 г. \r\nПът ІІІ-112: Движението по път III-112 Смирненски – Славотин от км 20+579 до км 27+736 е ограничено за всички МПС поради извършване на строително монтажни работи. \r\nОбходен маршрут: Смирненски – Одоровци – Белотинци – Смоляновци – Клисурица – Долна рикса – Славотин и обратно. Срок до 31.10.2018 г. \r\nПът ІІІ-112: Движението по път ІІІ-112 Тополовец – Монтана е ограничено за МПС над 12 т поради изпълнение на строително-монтажни работи. \r\nОбходен маршрут: път І-1/Е-79/ Видин – Димово – Ружинци – Белотинци – Смоляновци – Монтана и обратно. Автомобилите до 12 тона да се движат с повишено внимание. Срок до 20.12.2018 г. \r\nПът III-8104: Движението по път ІІІ-8104 Замфирово – Пърличево от км 7+000 до км 7+700 е ограничено за всички МПС поради пропадане на участък от пътното платно.  \r\nОбходен маршрут: по път ІІ-81 Боровци – Монтана, път І-1 /Е-79/ Монтана – Сумер, път ІІІ-1621 Сумер – Пърличево и обратно. Срок до 31.10.2018 г. \r\nРемонтни дейности:  \r\nПът II-11: Движението по път II-11 Добри дол – Орсоя от км 23+167 до км 31+800 се осъществява в една лента поради извършване на частични ремонтни дейности на асфалтовата настилка. Движението се регулирана с пътни знаци и сигналисти. Срок до 31.10.2018 г. \r\nПът II-81: Движението по път II-81 Расово – Лом в участъка от км 144+000 до км 145+400 се осъществява в една лента поради ремонтни дейности на асфалтовата настилка. Движението се регулира с пътни знаци и сигналисти на място. Срок до 15.11.2018 г. \r\nПът II-81: Движението по път II-81 Петрохан – Бързия от км 50+870 до км 63+500 се осъществява с повишено внимание поради частични ремонтни дейности на участъци по асфалтовата настилка и ремонт на банкети. Движението се регулира с пътни знаци и сигналисти на място. Срок до 05.11.2018 г. \r\nПът III-102: Движението по път IІІ-102 Горно Церовене – Монтана в участъка от км 76+600 до км 80+500 се осъществява в една лента с повишено внимание поради строително монтажни дейности. Срок до 31.10.2018 г. \r\nОПУ-Пазарджик:  \r\nВременно са въведени следните ограничения за движение на МПС: \r\nПът III-3704: Движението по път III-3704 Пазарджик – Ветрен при км 11+485 в с. Бошуля е ограничено за МПС над 10 т.  \r\nОбходен маршрут: гр. Пазарджик, път I-8 с. Звъничево – Септемврийски ханчета, път III-8402 гр. Септември, кръгово кръстовище с път III-3704 с. Бошуля. Срок до 20.12.2018 г. \r\nРемонтни дейности: \r\nПът II-37: Движението по път II-37 Панагюрски колони - Панагюрище от км 66+000 до км 70+000 се осъществява в една лента, чрез поетапно затваряне на лява и дясна ленти за движение, поради частични ремонтни дейности на асфалтовата настилка. Движението се регулира с пътни знаци. Срок до 30.10.2018 г.  \r\nПът III-8003: Движението по път III-8003 с. Дюлево – разклона за Стрелча /път III-606/ се извършва в една лента от км 35+890 до км 35+910 поради срутище /пропадане на част от дясното платно/. Движението в участъка се извършва в лявото платно и е регулирано с пътни знаци. Срок до 30.11.2018 г.  \r\nОПУ-Перник: \r\nВременно са въведени следните ограничения за движение на МПС: \r\nПът ІІІ-637: Движението по път ІІІ-637 от с. Мрамор до разклон за с. Лева река е ограничено за МПС над 10 т. Срок до 20.12.2018 г. \r\nРемонтни дейности: няма. \r\nОПУ-Плевен: \r\nВременно са въведени следните ограничения за движение на МПС:  \r\nПът ІІІ-301: Движението по път III-301 край регулация с. Козар Белене – начало регулация гр. Левски от км 1+750 до км 5+753 е ограничено за МПС общо тегло над 7 т. \r\nОбходен маршрут: път III-303 Българене – Малчика – Аспарухово – Левски. Срок – целогодишно. \r\nПът ІІІ-304: Движението по път III-304 Изгрев – Трънчовица – Бацова махала – Новачене – Дебово от км 0+030 до км 24+650 е ограничено за транзитното движение на МПС над 15 т. \r\nОбходен маршрут: по път ІІ-34 Плевен – Никопол. Срок – целогодишно. \r\nПът ІІІ-306: Движението по път III-306 Луковит – Оряхово в участъка Червен бряг – Чомаковци от км 9+715 до км 19+207 е ограничено поради демонтиране на стоманен мост над река Искър преди с. Чомаковци. \r\nОбходен маршрут: (Кнежа – Искър – Долни Дъбник – Телиш – Луковит) За движещите се МПС по път I-3 Бяла-Ботевград от гр. Луковит транзитно през гр. Червен бряг към с. Чомаковци, начало обход с кръстовище с РП III-306, в гр. Луковит, км 138+767, оттам отбивния маршрут следва трасето на път I-3 през с. Радомирци до обхода на гр. Долни Дъбник, гр. Искър и гр. Кнежа до кръстовище с път III-306 в гр. Кнежа и след това по трасето на път III-306 до с. Чомаковци. Срок до 04.07.2019 г. \r\nПът ІІІ-3004: Движението по път III-3004 Опанец – Долна Митрополия от км 0+000 до км 6+125 в района на с. Опанец е ограничено за транзитно движение на МПС над 3.5 т. \r\nОбходен маршрут: по път І-3 Бяла – Плевен – Ботевград (от п.в. \"КАТ\" на км 88+973 към п.в. на км 95+099). Срок – целогодишно. \r\nПът ІІІ-3005: Движението по път III-3005 Ясен – Търнене – Градина в района на с. Ясен от км 1+793 до км 4+223 е ограничено за движение на МПС над 3.5 т, осигурен е сигнализиран обходен маршрут; Срок – целогодишно. \r\nПът ІІІ-3005: Движението по път III-3005 Ясен – Търнене – Градина – Петърница – Бъркач – Беглеж в района на с. Беглеж от км 21+062 до км 27+123 е ограничено за МПС над 8 т. \r\nОбходен маршрут: път ІІІ-3502 Брестовец – Горталово – Беглеж – Бежаново – Ъглен. Срок – целогодишно. \r\nРемонтни дейности:  \r\nПът ІІІ-3006: Движението по път III-3006 Рупци – Радомирци от км 0+300 до км 5+ 950 се осъществява с повишено внимание поради изсичане на храсти и млада гора. Срок до 31.10.2018 г. \r\nПът ІІІ-3006: Движението по път III-3006 Рупци – Радомирци от км 0+750 до км 0+950 се осъществява с повишено внимание поради косене на тревни площи. Срок до 31.10.2018 г.; \r\nОПУ-Пловдив:  \r\nВременно са въведени следните ограничения за движение на МПС: \r\nПът II-86: Движението по път II-86 Асеновград – Нареченски бани е ограничено за МПС с височина над 4 м. през тунелите. \r\nОбходен маршрут: път III-866 Кричим – Девин. \r\nПът ІІІ-667: Движението по път III-667 Плодовитово – Първомай – Асеновград при км 6+832 в района на мост над р. Марица е ограничено за МПС над 5 т поради намален габарит на пътното платно на стоманения мост на р. Марица. \r\nОбходен маршрут: път ІІ-66 Стара Загора – Поповица и път І-8 София – Пловдив – Свиленград. Срок до 31.10.2018 г. \r\nПът III-804: Движението по път III-804 Поповица – Болярци е ограничено за МПС над 12 т поради намален габарит на пътното платно на мост в с. Поповица. Срок до 21.12.2018 г. \r\nПът III-8611: Движението по път III-8611 Белица – Загражден – Давидково в участъка от км 13+500 от Държавно ловно стопанство ”Кормисош” след с. Белица до границата с област Смолян при км 18+431 е ограничено за всички МПС. Срок до 21.12.2018 г. \r\nРемонтни дейности:  \r\nПът II-86: Движението по път II-86 Пловдив – Асеновград от изхода на гр. Пловдив до гр. Асеновград се извършва двупосочно в едното платно поради ремонтни дейности в участъка. Срок до 02.11.2018 г. \r\nПът III-861: Движението по път III-861 Югово – Лъки се осъществява в една лента поради пропадане на част от пътното платно. Движението се регулира с пътни знаци. Срок до 31.10.2018 г. \r\nОПУ-Разград: \r\nВременно са въведени следните ограничения за движение на МПС: няма. \r\nРемонтни дейности:  \r\nПът III-702: Движение по път III-702 граница област Шумен – гр. Исперих от км 2+000 до км 22+125 се осъществява с повишено внимание в една лента поради частични ремонтни дейности на пътното платно. Движението в участъка се регулира с временна сигнализация и сигналисти. Срок до 15.11.2018 г. \r\nОПУ-Русе: \r\nВременно са въведени следните ограничения за движение на МПС:  \r\nПът ІІІ-202: Движението по път III-202 Русе – Щръклево – Нисово – Кацелово при км 36+945 е ограничено за МПС над 10 т поради компрометирано експлоатационно състояние на мост до с. Кацелово при км 36+945 над р. Черни Лом. Едната лента е затворена за движение и е въведен пропускателен режим по свободната лента за движение. Въведено е ограничение на скоростта 40 км/ч. Срок до 30.10.2018 г. \r\nРемонтни дейности:  \r\nПът II-21: Движението по път II-21 Русе – Мартен от км 0+000 до км 0+293 се осъществява с повишено внимание спрямо създадената с вертикална, хоризонтална и светлинна сигнализация организация на движението поради ремонтни дейности свързани с реконструкция и удвояване на габарита на пътното тяло. Въведено е ограничение на скоростта до 40 км/ч. Срок до 31.10.2018 г.  \r\nПът II-54: Движението по път II-54 гара Бяла – Ценово от км 0+000 до км 13+100 се осъществява в едната лента с пропускателен режим поради частични ремонтни дейности на асфалтовата настилка. Участъкът е сигнализиран. Въведено е ограничение на скоростта до 40 км/ч. Движението се регулира от сигналисти. Срок до 31.10.2018 г. \r\nПът III-501: Движението по път ІІІ-501 Русе – Басарбово при км 5+976 се извършва в едната лента с пропускателен режим поради авариен ремонт на дясна тротоарна конзола на мостово съоръжение. Участъкът е сигнализиран съгласно Наредба №3 за ВОБД. Въведено е ограничение на скоростта до 20 км/ч. Срок до 31.10.2018 г. \r\nОПУ-Силистра:  \r\nВременно са въведени следните ограничения за движение на МПС:  \r\nПът III-701: Движение по път ІІІ-701 в участъка Секулово – Тодор Икономово от км 9+454 до км 16+353 е ограничено за МПС над 3,5 т поради компрометирано състояние на мостово съоръжение.  \r\nОбходен маршрут за МПС над 3,5 тона: през общински път 70009 Секулово – Прохлада – Браничево, път І-7 Браничево – Пристое – Каолиново, път ІІІ-7005 Каолиново – Тодор Икономово и обратно. Срок до 30.11.2018 г. \r\nРемонтни дейности: \r\nПът ІІІ-235: Движението по път ІІІ-235 Зафирово – М. Преславец от км 39+117 до км 52+970 се осъществява в една лента с повишено внимание поради частичен ремонт на настилката и подмяна на бордюри. Срок до 20.11.2018 г. \r\nПът ІІІ-701: Движението по път ІІІ-701 Грънчарово – Тодор Икономово в участъка от кръстовището с път І-7 /Дулово – Шумен/ до границата с област Шумен от км 0+000 до км 12+300 се осъществява с повишено внимание в едната лента поради извършване на превантивен ремонт. Срок до 20.11.2018 г. \r\nПът ІІІ-2307: Движението по път ІІІ-2307 с. Овен – Главиница в участъка с. Овен – с. Руйно от км 0+000 до км 6+209 се осъществява в една лента поради превантивен ремонт. Движението се регулира със сигналисти, пътни знаци и конуси. Срок до 20.11.2018 г.; \r\nПът ІІІ-7001: Движението по път ІІІ-7001 Войново – Капитан Димитрово в участъка от разклон на път ІІ-71 при с. Войново до с. Краново от км 18+153 до км 24+000 се осъществява с повишено внимание поради частични ремонтни дейности на асфалтовата настилка. Движението се регулира с пътни знаци и конуси. Срок до 30.11.2018 г. \r\nОПУ-Сливен: \r\nВременно са въведени следните ограничения за движение на МПС: \r\nПът ІІІ-7006: Движението по път ІІІ-7006 Бероново – Градец в участъка от с. Садово до с. Градец от км 9+645 до км 13+042 е ограничено за движение на МПС над 12 т. поради намалена носимоспособност на мостово съоръжение на км 10+868. Срок 27.12.2018 г. \r\nРемонтни дейности: \r\nПът ІІ-48: Движението по път ІІ-48 гр. Котел – с. Градец от км 43+060 до км 43+100 се осъществява с повишено внимание поради укрепване на откоса. Движението се регулира с пътни знаци. Срок до 31.10.2018 г. \r\nПът ІІ-55: Движението по път ІІ-55 Гурково – Нова Загора – Свиленград в участъка от с. Млекарево до ТЕЦ 2 „Марица Изток“ от км 104+100 до км 117+900 се осъществява с повишено внимание поради частични ремонтни дейности на асфалтовата настилка, оформяне на банкети и окопи. Движението се регулира с пътни знаци. Срок до 31.10.2018 г. \r\nПът ІІ-57: Движението по път ІІ-57 в участъка от с. Пет могили до с. Новоселец от км 31+900 до км 40+650 се осъществява с повишено внимание поради частични ремонтни дейности на асфалтовата настилка, СМР по два броя съоръжения и отводнителни дейности. Движението се регулира с пътни знаци. Срок до 01.02.2019 г. \r\nПът ІІІ-706: Движението по път ІІІ-706 Ябланово – Тича в участъка с. Ябланово – с. Филаретово от км 7+500 до км 14+700 се осъществява в едната лента поради извършване на частични ремонтни дейности на асфалтовата настилка. Движението се регулира с пътни знаци. Срок 31.10.2018 г. \r\nОПУ-Смолян: \r\nВременно са въведени следните ограничения за движение на МПС:  \r\nПът II-86: Движението по път ІІ-86 гр. Смолян – с. Средногорци от км 109+370 до км 109+570 (срутище при км 109+450 - разклон за с. Тикале) се регулира със светофарна уредба и скоростта е ограничена до 20 км/ч. Трафикът се осъществява в една /дясната/ пътна лента. Срок до 31.12.2018 г. \r\nПът III-861: Движението по път III-861 в отсечката гр. Лъки – пътно кръстовище за хижа Момчил юнак е ограничено за МПС с тегло над 12 т. поради намален габарит на пътното тяло. Срок до 31.10.2018 г. \r\nПът ІІІ-8631: Движението по път ІІІ-8631 Момчиловци – Славейно – местност Момина вода от км 0+000 до км 5+993 е ограничено за МПС над 12 т. без ремаркета и полуремаркета, поради стеснен габарит на пътното тяло. Движението в района се регулира с пътни знаци. Срок до 31.10.2018 г. \r\nПът ІІІ-8683: Движението по път ІІІ-8683 с. Арда – с. Горна Арда от км 27+000 до км 29+500 е ограничено за МПС с тегло над 10 т. поради пропадане и стеснение на една от пътните ленти. Движението в района се регулира с пътни знаци. Срок до 31.10.2018 г. \r\nРемонтни дейности: \r\nПът IІ-86: Движението по път IІ-86 Хвойна – Чепеларе на 800 м от разклон за с. Забърдо в посока гр. Чепеларе при км 64+100 се осъществява в дясната лента поради пропадане на банкета и част от лявата лента, в следствие на срутила се подпорна стена от суха каменна зидария. Участъкът е сигнализиран с пътни знаци и светофарна уредба. Срок до 31.10.2018 г.; \r\nПът ІІ-86: Движението по път ІІ-86 Хвойна – Чепеларе при км 73+800 се осъществява с повишено внимание, съобразно създадената организация на движение поради пропаднал банкет с дължина 1 м в ляво. Участъкът е сигнализиран с пътни знаци. Срок до 31.10.2018 г.; \r\nПът ІІ-86: Движението по път ІІ-86 Хвойна – Чепеларе при км 75+400 се осъществява с повишено внимание, съобразно създадената организация на движение поради пропаднал банкет с дължина 1 м в ляво. Участъкът е сигнализиран с пътни знаци. Срок до 31.10.2018 г.; \r\nПът ІІ-86: Движението по път ІІ-86 Чепеларе – м. Рожен при км 83+600 се осъществява с повишено внимание съобразно създадената организация на движение поради пропаднал банкет с дължина 3м в дясно. Участъкът е сигнализиран с пътни знаци. Срок до 31.10.2018 г.; \r\nПът III-866: Движението по път III-866 Широка лъка – Девин при км 37+800 се осъществява с повишено внимание поради пропаднал банкет с дължина 10 м. Срок до 31.10.2018 г.; \r\nПът ІІІ-866: Движението по път ІІІ-866 Девин – Михалково – Кричим в отсечката от км 66+857 (пътно кръстовище за язовирна стена на „Цанков камък“) до км 80+050 (граница област Смолян/Пловдив) се извършва с повишено внимание съобразно въведената временна организация на движение при извършване на строителна дейности. Срок до 15.11.2019 г.; \r\nПът ІІI-8681: Движението по път ІІI-8681 Рудозем – Смилян от км 2+850 до км 2+905 се осъществява в една пътна лента поради пропадане на пътното платно. Участъкът е сигнализиран с пътни знаци. Срок 31.10.2018 г. \r\nОПУ-София: \r\nВременно са въведени следните ограничения за движение на МПС:  \r\nПът II-81: Движение по път ІІ-81 Монтана – София през проход „Петрохан“ е ограничено за автомобили над 12 т. \r\nОбходен маршрут: през гр. Своге. Срок до 31.03.2019 г.; \r\nПът ІІ-82: Движението по път II-82 Костенец – Самоков от км 0+000 до км 39+176 е ограничено за товарни МПС над 10 т в двете посоки. Срок до 31.08.2019 г.; \r\nПът ІІІ-3701: Движението по път III-3701 в участък от края на с. Ямна до края на област Ловеч от км 16+600 до км 22+300 е ограничено за всички МПС поради свлачищни процеси.  \r\nОбходен маршрут: път II-37 Етрополе – Лъга – Джурово, път I-3 Джурово – Ябланица граница област Ловеч, път III-358 Ябланица – Гложене, път III-3701 Гложене – Черни Вит. Срок до 31.05.2019 г.; \r\nПът ІІІ-8001: Движението по път III-8001 Беренде извор – Беренде от км 4+700 до км 9+410 е ограничено за движение на МПС поради намален габарит на пътното платно. Срок до 30.10.2019 г.; \r\nПът ІІІ-8102: Движението по път III-8102 Чибаовци – Свидня от км 10+000 до км 16+750 е ограничено поради активирали се свлачища.  \r\nОбходен маршрут: до Чибаовци да се ползва път II-81 до Бучин проход, път III-164 Бучин проход – Искрец – Свидня. Срок до 31.05.2019 г. \r\nРемонтни дейности:  \r\nПът II-62: Движението по път II-62 Самоков – Клисура от км 59+200 до км 79+000 се осъществява с повишено внимание поради ремонтни дейности по пътната настилка. Срок 01.11.2018 г. \r\nПът II-81: Движението по път II-81 София – Бучин проход при Дреново от км 24+700 до км 25+000 се осъществява в една лента поради ремонтни дейности в лентата посока София. Движението се извършва двупосочно в лентата посока Бучин проход. Срок 02.11.2018 г.; \r\nПът II-81: Движението по път II-81 Костинброд – Петрохан от км 8+200 до км 51+235 е затруднено и се осъществява двупосочно в една лента на определени участъци поради ремонтни дейности на асфалтовата настилка. Временната организация се осъществява посредством пътни знаци и временни светофарни уредби. Срок до 20.12.2018 г.; \r\nПът II-81: Движението по път II-81 София - Бучин проход при Костинброд от км 9+500 до км 9+800 се осъществява в една лента поради ремонтни дейности в лентата посока София. Движението се извършва двупосочно в лентата посока Бучин проход. Срок до 01.11.2018 г.; \r\nПът II-813: Движението по път III-813 Годеч – Драгоман при с. Беренде от км 17+000 до км 20+000 се осъществява с повишено внимание поради ремонтни дейности по пътното тяло в светлата част на денонощието. Срок до 31.10.2018  г. \r\nОПУ-Стара Загора: \r\nВременно са въведени следните ограничения за движение на МПС:  \r\nПът ІІІ-807: Движението по път III-807 гр. Чирпан – с. Върбица в участъка с. Скобелево – с. Зетьово е ограничено за всички МПС поради аварирал мост над река Марица при км 7+600.  \r\nОбходни маршрути:  \r\n- път ІІ-66 Поповица – Плодовитово – Първомай – Скобелево;  \r\n- път ІІ-66 Чирпан – Плодовитово – Първомай – Скобелево;  \r\n- Скобелево – Първомай – Плодовитово – път ІІ-66. Срок до 07.01.2019 г. \r\nПът ІІІ-5031: Движението по път III-5031 Опан – Гълъбово е ограничено на МПС над 10 т.  \r\nОбходен маршрут: път І-5 Стара Загора – Димитровград и път ІІІ-554 Раднево – Гълъбово.  \r\nРемонтни дейности: \r\nПът ІІІ-663: Движението по път III-663 Чирпан – Зетово в участъка от км 0+000 до км 5+990 е ограничено поради ремонтни дейности.  \r\nЗа участък 1: от км 0+000 до км 4+800 вижението се пренасочва по обходен маршрут през с. Ценово.  \r\nЗа участък 2: от км 4+800 до км 5+990 движението се регулира от сигналисти с ограничение на скоростта до 30 км/ч и забрана за изпреварване. Срок до 06.11.2018 г. \r\nПът ІІІ-6602: Движението по път III-6602 с. Богомилово – с. Пъстрово от км 5+066 до км 31+963 се осъществява в една лента поради частични ремонтни дейности на асфалтова настилка, рязане на храсти и профилиране на банкети. Движението се регулира от сигналисти. Срок до 31.11.2018 г. \r\nОПУ-Търговище: \r\nВременно са въведени следните ограничения за движение на МПС: \r\nПът III-4009: Движението по път III-4009 Лиляк – Пресиян от км 7+484 до км 15+230 е ограничено за МПС над 5 т поради свлачище в района на с. Александрово. Участъкът е сигнализиран с пътни знаци. Срок до 31.10.2018 г. \r\nПът III-4082: Движението на МПС над 3,5 т. по път III-4082 Капище – Банковец от км 0+000 до 11+300 е ограничено поради ремонт на мост. Срок до 31.10.2018 г. \r\nРемонтни дейности: \r\nПът II-51: Движението по път II-51 Бяла – Попово от км 30+000 до км 47+441 се осъществява с повишено внимание поради частичен ремонт на пътната настилка. Срок до 31.10.2018 г. \r\nПът III-4009: Движението по път III-4009 Лиляк – Александрово от км 9+800 до 10+200 се осъществява в една лента поради активизирано свлачище. Участъкът е сигнализиран с пътни знаци. Срок до 31.10.2018 г. \r\nПът III-5102: Движението по път IІI-5102 Мировец – Буховци – Острец – Надарево – Дългач – Певец от км 4+410 до км 28+825 се осъществява с повишено внимание на определени участъци поради частични ремонтни дейности на асфалтовата настилка. Срок до 30.10.2018 г. \r\nОПУ-Хасково: \r\nВременно са въведени следните ограничения за движение на МПС: \r\nПът III-597: Движение по път III-597 Ивайловград – Дъбовец – Малко градище – Лозен – Любимец в гр. Любимец при км 56+850 е ограничено за всички МПС поради закрит ж.п. прелез.  \r\nОбходен маршрут: гр. Любимец – с. Сива река – с. Малко градище – гр. Ивайловград. Срок до 20.12.2018 г. \r\nПът III-5009: Движението на МПС над 12 т. по път III-5009 Козлец – Кърджали от км 0+000 до км 26+080 e ограничено. Срок до 21.12.2018 г. \r\nРемонтни дейности: няма. \r\nОПУ-Шумен: \r\nВременно са въведени следните ограничения за движение на МПС:  \r\nПът III-701: Движението по път ІІІ-701 в участъка Секулово – Тодор Икономово от км 9+454 до км 16+353 е ограничено за МПС над 3,5 т поради компрометирано състояние на мостово съоръжение.  \r\nОбходен маршрут: за МПС над 3,5 тона: през общински път 70009 Секулово – Прохлада – Браничево, път І-7 Браничево – Пристое – Каолиново, път ІІІ-7005 Каолиново – Тодор Икономово и обратно. Срок до 20.12.2018 г. \r\nПът ІІІ-731: Движението по път III-731 Радко Димитриево – Друмево e ограничено за МПС над 10 т поради свлачищни процеси.  \r\nОбходен маршрут: Шумен – Овчарово – Друмево. Срок до 20.12.2018 г. \r\nРемонтни дейности: няма. \r\nОПУ-Ямбол: \r\nВременно са въведени следните ограничения за движение на МПС: \r\nПът ІІІ-7008: Движението по път III-7008 Елхово – Изгрев от км 2+440 до км 2+560 е ограничено поради компрометирано експлоатационно състояние на дървен мост над р. Тунджа. \r\nОбходен маршрут: по изграден обходен път до моста с ограничение на скоростта до 30 км/ч. Срок до 31.12.2018 г. \r\nРемонтни дейности: \r\nПът III-536: Движението по път III-536 Ямбол – Роза в участъка от км 3+100 до км 6+790 се осъществява с повишено внимание, поради полагане на хоризонтална маркировка. Участъкът е сигнализиран с пътни знаци. Срок до 02.11.2018 г. \r\nПът ІІІ-7008: Движението по път III-7008 Малък манастир – Голям манастир от км 18+059 до км 18+123 се осъществява в една лента поради пропаднала настилка и пропаднал насип. Движението се регулира чрез пътни знаци. Срок до 20.12.2018 г.; \r\nОпасност от падащи камъни: Искърско дефиле; Кресненско дефиле; проход на Републиката; път І-1 /Е-79/ Мездра-Ботевград, Видин-Монтана и в участъците от км 321+400 до км 321+500 и от км 352+650 до км 352+750; път I-4 София-Варна при с. Пролаз и Коритна-Български Извор-Микре; път I-5 /Е 85/ В. Търново-Дряново-Габрово-Шипка; път І-6 Коняво-разклон Клапаровци и София-Карлово-Бургас, проходи „Козница” и „Стражата”; път I-8 при кръстовище за с. Габровица; път I-9 Крушевец-М.Търново; път ІІ-19 Симитли- Г. Делчев; път II-35 Троян-Кърнаре; път II-37 Пещера-Батак-Ш. Поляна; път II-53 Стара река-Сливен; път ІІ-62 Самоков-Дупница /местност Дервена/; път ІІ-82 Самоков-София /Г.Окол-Пасарел-Кокаляне/; път II-84 Варвара-гара Костандово /кръстовище за Св. Петка/; път ІІ-86 Асеновград-Смолян; път ІІІ-102 Превала-Монтана; път ІІІ-104 Бобошево-Четирци; път ІІІ-107 Рила-Рилски Манастир; път III-305 Дерманци-Торос-Гложене; път ІІІ-488 Градец-Ичера-Сливен; път ІІІ-601 Горановци-Олтоманци; път ІІІ-606 в района на Копривщица; път ІІІ-622 Друмохар-Ваксево; път III-842 Юндола-Голямо Белово; път ІІІ-861 Юговско ханче-Югово-Лъки-Здравец; път ІІІ-865; Стояново-Ардино; път ІІІ-866 Смолян-Кричим-Стамболийски-път І-8; път ІІІ-3011 стената на яз. „Ал. Стамболийски”; път ІІІ-8611 Белица-Загражден, всички пътища на област Смолян; път II-55 от км 34+900 до км 45+000 на Прохода на Републиката има опасност от свличане на скални и земни маси; път ІІ-73 Шумен-Карнобат има опасност от свличане на скални и земни маси. Шофьорите да се движат с повишено внимание по тези участъци.", "date": "2018.10.30", "title": "Актуална пътна обстановка"}
{"url": "http://www.focus-news.net/news/2018/10/30/2584148/nad-20-sluzhiteli-na-dabch-sred-koito-i-predsedatelyat-na-agentsiyata-sa-zadarzhani-s-obvineniya-za-koruptsiya-razsledvaneto-prodalzhava-obzor.html", "text": "Председателят на Държавната агенция за българите в чужбина Петър Харалампиев и 20 служители от агенцията са задържани с обвинения за корупция. Следователи от СО - СП на Специализирана прокуратура продължават с извършването на процесуално-следствени действия на адреси в София, Кюстендил и Плевен. В понеделник полицейското присъствие пред входа на ДАБЧ в столицата беше засилено. Служители на Спецпрокуратурата изнасяха от сградата компютри, пликове и документи, а органи на МВР и КПКОНПИ изведоха служител от агенцията.    \r\nПо-късно през деня заместник главният прокурор  Иван Гешев  даде изявление във връзка със случая. Той обясни, че действията по разследването продължават и към момента не трябва да се дават повече подробности. По думите му става въпрос за наказателно досъдебно производство, наблюдавано съвместно от Специализираната прокуратура и Комисията за предотвратяване на корупцията и отнемане на незаконно придобито имущество (КПКОНПИ).  Прокурор Гешев уточни, че става въпрос за производство за организирана престъпна група, занимаваща се с длъжностни и документни престъпления и подкупи. „Към този момент се работи с над 20 лица. Задържано е част от ръководството на ДАБЧ, включително и председателят и главният секретар. Работи се със зам.-председателя на Агенцията“, каза още Иван Гешев. Той допълни, че обвинения ще има най-рано утре, а подробности за привлечените към наказателна отговорност лица ще бъдат дадени най-рано в сряда.  От своя страна зам.-председателят на КПКОНПИ  Антон Славчев  обясни, че оперативната работа е в насока на удостоверения за български произход на чужди граждани. „Касае се и за взимане на подкупи. Над 20 лица са задържани“, коментира Славчев. \r\nРазследването на Специализираната прокуратура в ДАБЧ коментира и председателят на ПГ на ГЕРБ и зам.-председателят на партията  Цветан Цветанов . Той заяви, че сегашното управление на страната се отнася с нулева толерантност към всеки един, който заема определена отговорна позиция и влиза в съмнителни схеми. Цветанов допълни, че темата за получаване на гражданство винаги е попадала в корупционни сделки. „Ние като политици проявяваме изключително голяма подкрепа към подобни разследвания, за да може държавата да покаже, че се бори със всяко едно явление, което уронва престижа на институциите“, посочи Цветанов. Според него вниманието на управляващите не трябва да бъде фокусирано не върху определена институция или ведомство, а усилията трябва да бъдат обединени.  \r\nДаяна ДЮЛГЕРОВА", "date": "2018.10.30", "title": "Над 20 служители на ДАБЧ, сред които и председателят на агенцията са задържани с обвинения за корупция, разследването продължава (ОБЗОР)"}
{"url": "http://www.focus-news.net/news/2018/10/30/2584166/sofiya-v-grada-shte-se-provede-mezhdunarodna-konferentsiya-dvizhenieto-na-neobvarzanite-strani-v-mnogopolyusniya-svyat.html", "text": "Международната конференция на тема: „Движението на необвързаните страни в многополюсния свят: неговата роля в поддържането и насърчаването на международния мир и сигурност“ ще се проведе в Аула Магна на Софийския университет \"Св. Климент Охридски\". Това съобщиха от пресцентъра на  Посолството на Азербайджан в София . Организатори са дипломатическите мисии на държавите-членки на Движението на необвързаните страни (NAM), акредитирани в Република България в сътрудничество с Института по икономика и международни отношения (ИИМО), а поводът е отбелязването на 63-тата годишнина от Конференцията в Бандунг (1955 г.) и на 57-тата годишнина от първата Конференция на върха в Белград (1961 г.). \r\nПрез последните десетилетия, Движението на необвързаните страни се превърна в един от основните участници в съвременните международни отношения. Като основна политическа платформа, представляваща развиващите се страни на многостранни форуми, по-специално пред Организацията на обединените нации, Движението играе важна роля за поддържането на международния мир и сигурност и за решаването на широк кръг въпроси от регионалната сигурност до социалното и икономическо развитие. Целта на конференцията е да изтъкне принципите, идеалите и целите на NAM, както и приноса му за насърчаване на световния мир и сигурност, икономическото развитие и социалния прогрес и за постигане на интересите на развиващите се страни. \r\nВицепрезидентът на Република България Илиана Йотова ще изнесе ключова реч на церемонията по откриването на конференцията, председателствана от Директора на ИИМО, г-н Любомир Кючуков. Конференцията ще осигури добра възможност за представяне на Движението на необвързаните страни пред българската публика, включително в академичните среди, както и за споделяне на възгледите за бъдещата роля на NAM.", "date": "2018.10.30", "title": "София: В града ще се проведе Международна конференция „Движението на необвързаните страни в многополюсния свят“"}
{"url": "http://www.focus-news.net/news/2018/10/30/2584168/ministar-mladen-marinov-shte-prisastva-na-tseremoniyata-za-vrachvane-na-diplomite-na-vipusk-2018-na-akademiyata-na-mvr.html", "text": "Министър Младен Маринов ще присъства на церемонията за връчване на дипломите на випуск 2018 на Академията на МВР, съобщиха от пресцентъра на  МВР . На тържествена церемония във висшето училище ще бъдат връчени дипломите на курсантите от випуск 2018 г.  На тържеството ще присъстват министърът на вътрешните работи Младен Маринов, ректорът ст. комисар доц. д-р Неделчо Стойчев, преподаватели, курсанти и техните близки. Церемонията ще се проведе от 11.00 ч. и е открита за медиите.", "date": "2018.10.30", "title": "Министър Младен Маринов ще присъства на церемонията за връчване на дипломите на випуск 2018 на Академията на МВР"}
{"url": "http://www.focus-news.net/news/2018/10/30/2584165/albanian-daily-news-tirana-pogrebenieto-na-ubitiya-gratski-grazhdanin-se-otlaga.html", "text": "Министър председателят на Албания Еди Рама е реагирал в понеделник на декларацията на бившия премиер Сали Бериша за събитията, които се разиграха в неделя в село Буларат. Според Рама, тя е цинична, а Бериша е „деградирал биоматериал“, съобщава  Albanian Daily News . \r\nБившият премиер се обяви в защита на албанската полиция и призова да се прекрати примитивната антиалбанска истерия в Атина и антигръцката в Тирана.Според него тя не помага да се изясни истината, нито на сътрудничеството между хората. \r\nПогребението на гръцкия гражданин Константинос Кацифас, убит от специалните части на Службата за неутрализиране на въоръжени елементи, RENEA, албанската Служба за реакция при терористични и критични инциденти,  след стрелба между него и албанската полиция, трябваше да е в понеделник след обед, но се отложи за вторник, съобщава албанското англоезично издание. \r\nПричината е в приключване на разследването и изясняване на показанията на неговото семейство пред съда.  \r\nЖители от района, където бе убит Кацифас, твърдят, че животът му е можел да бъде пощаден и че той никога не е бил агресивен човек. \r\nПовече от 100 души са пристигнали от Гърция в село Буларат за погребението на 35-годишния мъж.  Ивелина Ватова", "date": "2018.10.30", "title": "Albanian Daily News (Тирана): Погребението на убития гръцки гражданин се отлага"}
{"url": "http://www.focus-news.net/news/2018/10/30/2584169/denyat-30-oktomvri-v-svetovnata-istoriya.html", "text": "1990 г. - Китай обявява резултатите от преброяване, според което населението на страната е 1.13 милиарда души. \r\n1975 г . - принц Хуан Карлос поема ролята на държавен глава на Испания след заболяване на генерал Франсиско Франко. \r\n1961 г. - на о-в Нова Земя СССР извършва най-мощния взрив в историята – на водородна бомба. \r\n1952 г. - Англия провежда изпитание на своята първа атомна бомба. \r\n1938 г. радиопиесата \"Война на световете\" на режисьора Джордж Орсън Уелс е излъчена по радио CBS. Тя е по мотиви на романа на Хърбърт Уелс “Война на световете”, в който се описва нападението на Земята от извънземни пришълци. Радиопостановката е направена под формата на много реалистични новини и репортажи от мястото на събитието, което паникьосва слушателите, които мислят, че описанието на марсианското нашествие е действително. \r\n2016 г. \r\nКанада и ЕС подписат Споразумение за свободна търговия след опозиция от страна на Белгия. \r\n2016 г. \r\nПровеждат се президентски избори в Молдова. \r\n2015 г. \r\nС 285 гласа \"за\" и 281 \"против\" Европейският парламент обявява Едуард Сноудън за „защитник на човешките права“. \r\n2014 г. \r\nРусия и Украйна постигат споразумение за доставка на газа. \r\n2013 г. \r\nВисокопоставени американски дипломати и сътрудници на Белият дом провеждат среща с редица влиятелни еврейски организации в САЩ за да ги убедят да не изискват нови санкции срещу Иран. \r\n2012 г. \r\nУраганът „Сенди“ взима 70 човешки живота и нанася щети между 10 и 20 милиарда долара. \r\nВъв Вануату се провеждат парламентарни избори. \r\nПравителството на Бахрейн официално забранява демонстрациите и митингите на територията на страната. \r\n2011 г. \r\nПрезидентските избори в Киргизстан спечели Алмазбек Атамбаев. \r\n1998 г. \r\nСамолети на НАТО започват контролни полети над Косово. \r\nПрез септември 1990 г. Сърбия приема конституция, която премахва автономиите на областите Косово и Войводина и прекратява дейността на техните законодателни органи. Четири години по-късно в Косово започват откъслечни, а след това и систематични нападения срещу югославски полицаи и войници. През лятото на 1998 г. огромен брой косовски албанци са принудени да напуснат домовете си. През есента е сформирана Армията за освобождение на Косово (АОК), която на практика започва гражданска война в Косово. В отговор на 13 октомври 1998 г. НАТО взема решение за започване на въздушни атаки, които впоследствие са отложени, за да продължат дипломатическите усилия за разрешаване на кризата. Слободан Милошевич се съгласява да изтегли войските си от Косово в началото на 1999 г. \r\n1993 г. \r\nАзербайджан встъпва в ОНД (Общност на независимите държави). \r\nОбщността на независимите държави е създадена на 8 декември 1991 г., когато президентите на Русия, Беларус и Украйна подписват договора и приемат името ОНД. Общността на независимите държави (ОНД, на руски: Содружество Независимых Государств, СНГ) е конфедерация или съюз, състоящ се от 11 от 15-те държави от бившия Съветски съюз: Руска федерация, Украйна, Молдова, Беларус, Грузия, Армения, Азербайджан, Казахстан, Киргизстан, Узбекистан и Таджикистан. Литва, Латвия и Естония отказват да се присъединят, а Туркменистан прекъсва постоянното си членство на 26 август 2005 г. \r\n1991 г. \r\nВ Мадрид се открива Конференцията за мир в Близкия изток. Участват представители на Израел, Палестинската автономна власт, Йордания, Ливан, Сирия и Египет. Съпредседатели на конференцията са СССР и САЩ. Водят се преговори по въпроси като околната среда, бежанците, сигурността и контрола върху въоръженията и водните ресурси в Близкия Изток. Преговорите от Мадридския  процес продължават до 1996 г. и завършват безрезултатно. \r\n1990 г. \r\nОсновано е българско сдружение \"Хелзинкски наблюдател\". На 5 април 1992 г.  \r\nза председател на \"Хелзинкски наблюдател\" е избран Румен Воденичаров. \r\nКитай обявява резултатите от преброяване, според което населението на страната е 1.13 милиарда души. \r\nЗа пръв път населението в Китай надхвърля 1 милиард души през 1982 г., според преброяване проведено тогава. През 2005 г. населението на континентален Китай достига 1,3 милиарда души. Политиката на контролирана раждаемост, която се прилага в страната от 25 години насам, отсрочва достигането на тази цифра с 4 години. Китайци са 21% от световното население. \r\n1981 г. \r\nСССР изстрелва автоматичния космически апарат Венера 13 с цел изследване на Венера. \r\n1980 г. \r\nСъс сключване на мирен договор приключва „Футболната война” - военнен конфликт между Салвадор и Хондурас. \r\n1975 г. \r\nПринц Хуан Карлос поема ролята на държавен глава на Испания след заболяване на генерал Франсиско Франко. \r\nХуан Карлос е роден през 1938 г. Той е от династията Бурбони. Внук на Алфонс XIII (1886-1941 г.). През 1969 г. Франко Баамонде го определя официално за свой бъдещ заместник. Хуан Карлос има голям принос за прехода на Испания от диктатура към демокрация. \r\n1967 г. \r\nЗа първи път съветски спътници осъществяват скачване и разкачване. \r\n1961 г. \r\nНа о-в Нова Земя СССР извършва най-мощния взрив в историята – на водородна бомба. \r\nВодородната (термоядрена) бомба е най-мощната бомба, взривявана някога по време на ядрени изпитания. Бомбата е конструирана в СССР от група физици под ръководството на академик Игор Курчатов. В групата на разработчиците влизат Андрей Сахаров, Виктор Адамски, Юрий Бабаев, Юрий Трунов и Юрий Смирнов. Бомбата е взривена на височина от 4 км над остров Нова Земя. Мощността й се равнява на 50 мегатонов тротилов еквивалент или близо 2500 пъти по-мощна от първата атомна бомба, взривена на 6 август 1945 г. над град Хирошима. Генерираната ударна вълна обикаля Земята три пъти. Ядрената гъба се издига на височина 64 километра, а от йонизацията на атмосферата радиовръзката на стотици километри от полигона прекъсва за час. \r\n1952 г. \r\nАнглия провежда изпитание на своята първа атомна бомба. \r\n1947 г. \r\nВ Женева е подписано Общото споразумение за митата и търговията (ГАТТ), целящо намаляване на митническите ставки и ограничаване на търговията в някои сфери. Влиза в сила на 1 януари 1948 г. Договарящите се страни си предоставят около 25 000 митнически отстъпки (концесии), засягащи една пета от световната търговия. \r\n1940 г. \r\nНа предизборен митинг в Бостън президентът на САЩ Франклин Рузвелт тържествено се заклева, че Америка по никакъв начин няма да участва във Втората световна война. \r\nФранклин Делано Рузвелт е американски политически и държавен деец. 32-ри президент на САЩ от Демократическата партия (1933–1945 г.). Единственият американски президент, преизбиран 4 пъти на най-високия държавен пост в страната. За излизане на САЩ от икономическата криза в криза на 20-те и началото на 30-те години на ХХ в. става инициатор на поредица от реформи, получили гражданственост под името \"Нов курс\". Установява дипломатически отношения със СССР (1933 г.). След избухването на Втората световна война 1939–1945 г. оказва подкрепа на държавите, окупирани от хитлеристка Германия. Един от инициаторите за създаването на антихитлеристката коалиция. Участва в срещите на \"тримата велики\" в Техеран 1943 г. и Ялта 1945 г. \r\n1938 г. \r\nРадиопиесата \"Война на световете\" на режисьора Джордж Орсън Уелс е излъчена по радио CBS. Тя е по мотиви на романа на Хърбърт Уелс “Война на световете”, в който се описва нападението на Земята от извънземни пришълци. Радиопостановката е направена под формата на много реалистични новини и репортажи от мястото на събитието, което паникьосва слушателите, които мислят, че описанието на марсианското нашествие е действително. \r\n1930 г. \r\nТурция и Гърция подписват договор за приятелство, решаващ двустранните териториални и други претенции на двете страни. \r\n1918 г. \r\nТурция подписва примирие и излиза от Първата световна война. \r\nСловакия се присъединява към Чехия, като се образува държавата Чехословакия. \r\nЧехословакия е република в Средна Европа, съществувала от 1918 г. до 1992 г. След Първата световна война в условията на революционен подем и разпадане на Австро-Унгария, е създадена независима Чехословашка република (28 октомври 1918 г.). През 1935 г. Е. Бенеш става президент на републиката. През март 1939 г. Германия окупира Чехия и създава протекторат Бохемия и Моравия; Словакия е провъзгласена за независима държава, а Е. Бенеш сформира емигрантско правителство в Лондон. На 9 май 1945 г. избухва Пражкото въстание; Чехословакия е освободена. След победата на Комунистическата партия в изборите през 1946 г. е сформирано правителство начело с К. Готвалд. На 9 май 1948 г. е приета нова конституция. От правителството са отстранени противниците на съвременния модел на управление и в Чехословакия е установено тоталитарно управление под ръководството на Чехословашката КП. През ноември 1989 г. в страната започват масови вълнения срещу тоталитарната власт. През 1990 г. е създадено правителство на демократичните сили; за президент е избран Вацлав Хавел. От 1990 г. до 1992 г. Чехословакия се нарича Чешка и Словашка федеративна република. На 1 януари 1993 г. държавата е разделена на 2 независими държави - Чехия и Словакия. \r\n1915 г. \r\nПо време на Първата световна война части на 7-а и 11-а пехотна дивизия преминават в настъпление и отхвърлят 122-а френска дивизия на десния бряг на р. Черна (Македония). \r\n1912 г. \r\nПо време на Балканската война войските на 1-а и 3-а армия излизат пред Чаталджанската позиция. \r\nБалканската война се води между Балканския съюз (България, Сърбия, Гърция и Черна гора) и Османската империя през 1912–1913 г. Една от целите на Балканския съюз е отнемането от Турция на областите Македония, Одринска Тракия и Северна Албания, които останали в пределите на Турция. Османската империя губи войната и според Лондонския мирен договор (1913 г.) е принудена да отстъпи териториите на запад от линията Мидия (Черно море) — Енос (Бяло море). \r\n1905 г. \r\nРуският император Николай II обнародва Октомврийския манифест, който дава ограничени избирателни права, създава законодателен парламент (Дума) и гарантира гражданските свободи.  \r\nНиколай II (Николай Александрович Романов) e последният руски император; от династията Романови. Роден е на 18 май 1868 г., син е на Александър III. Заема престола на 20 октомври 1894 г. и абдикира на 2 март 1917 г. Проявява се като твърд и последователен привърженик на традиционните принципи на самодържавието в Русия. Във външната политика продължава линията на своя баща. Има изключително силно влияние в международната политика на Великите сили в Европа и Далечния изток. Заставя княз Фердинанд да се съгласи с покръстването на престолонаследника в източноправославната вяра, след което князът е признат от всички Велики сили. При неговото управление Русия води неуспешната Руско-японска война (1904-1905 г.). Под натиска на силното либерално движение в Русия се съгласява на известни политически свободи (манифестът от 17 октомври 1905 г. стар стил). Активно съдейства за създаването на Антантата (1907 г.) и обуздаването на настъпателната политика на Германия в Европа и света. След избухването на Първата световна война е върховен главнокомандващ на руската армия (1915 г.). Принуден да абдикира след Февруарската революция. Арестуван е с цялото си семейство и интерниран отначало в Тоболск, а после - в Екатеринбург. На 16 срещу 17 юли 1918 г. е убит заедно с цялото му семейство. \r\n1270 г. \r\nЗапочва Осмият кръстоносен поход, организиран от Луи Девети. Походът има за цел подпомагането на останките от кръстоносните царства в Сирия, но е отклонен към Тунис. Там Луи Девети прекарва само 2 месеца, преди да умре. \r\nКръстоносните походи са военни походи, предприемани в защита на интересите и идеологията на католическата църква, за разширяване или защитаване позициите на католическата религия, за превземане или защитаване на земи, намиращи се под властта на враждебни към християнството владетели или народи или угрозата от завладяване от такива, за потъпкване на еретически движения, за разправа с непокорни на църквата или на отделни владетели хора, включително населението на цели области и държави. Особено важно място сред мотивите за предприемане на Кръстоносните походи заема т.нар. защита на Светите земи (Сирия, Палестина и Северна Африка), т.е. осигуряването на християнска власт над тях. Кръстоносците воюват предимно срещу арабите, включително маврите, турците - най-вече селджукските, различни езически народи - предимно тези от Прибалтика. В кръстоносните походи участват множество представители на рицарските ордени, като хоспиталиери, тамплиери, тевтонци и др. \r\nТочният брой на кръстоносните походи е неизвестен. Освен 9-те традиционно приемани като ,,големи\" се провеждат и множество малки походи, не само в Палестина, но и в Централна Европа и Испания, и са насочени не само срещу мюсюлмани, но и също срещу християнски еретици и лични врагове на папата и монарсите. Може да се каже, че кръстоносните походи продължават до Ренесанса и Реформацията, когато политическият и религиозен климат става твърде различен от този през Средновековието. На тази дата са родени :  \r\n1960 г. \r\nРоден е Диего Армандо Марадона - аржентински футболист и треньор. \r\n1932 г. \r\nРоден е Луи Мал - френски режисьор. Получава католическо образование, а в последствие постъпва в Сорбоната да учи политически науки. Детското му увлечение по киното обаче предопределя през 1950 г. да продължи образованието си в Парижкия институт по кинематография. През 1953-1956 г. сътрудничи на Жак Ив Кусто при заснемането на “Светът на мълчанието” (1956 г.), асистент е на Бресон. С трилъра “Асансьор на ешафода” (1957 г.) става един от предшествениците на “новата вълна”. Снима филми в Тайланд и Индия, от 1977 г. работи в САЩ. Режисьор е на “Любовниците” (1958 г.), “Зази в метрото” (1960 г.), “Частен живот” (1962 г.), “Блуждаещ огън” (1963 г.), “Вива, Мария!” (1965 г.), “Крадецът” (1967 г.), “Калкута” (1968 г.), “Сърцебиене” (1971 г.), “Площадът на републиката” (1972 г.), “Човечно, много човечно” (1973 г.), “Лакомб Люсиен” (1974 г.), “Черната луна” (1975 г.), “Прелестното момче” (1977 г.), “Атлантик сити” (1980 г.), “Моята вечеря с Андре” (1981 г.), “Закачки” (1984 г.), “Заливът Аламо” (1985 г.), “В страната на Бога” (1986 г.), “В търсене на щастието” (1986 г.), “Милу през май” (1990 г.), “Загуба” (1992 г.), “Вредата” (1993 г.), “Ваня от 42-а улица” (1994 г.). Постига личен творчески триумф при снимането на автобиографичния филм “Сбогом, момчета!” (1987 г.). Умира на 23 ноември 1995 г. \r\n1885 г. \r\nРоден е Езра Уестън Луумис Паунд - американски поет, музикант и критик, представител на модернисткото движение от началото на 20-те години на XX век. Името му се свързва с „Изгубеното поколение”. \r\n1873 г. \r\nРоден е Франциско Индалесио Мадеро - мексикански политик, президент на Мексико (1911 г.). Учи в Мексико, Франция, САЩ. Политическата си кариера започва през 1904 г. Той е един от ръководителите на Мексиканската революция (1910-1917 г.). Обявява се против засиленото влияние на чуждестранния капитал. Убит е на 22 февруари 1913 г. в резултат на контрареволюционен преврат. \r\n1839 г. \r\nРоден е Алфред Сисле - френски художник от английски произход, представител на импресионизма. Учи в Париж в ателието на Ш. Глейр (1861-1863 г.), където се сближава с К. Моне, О. Реноар и Ф. Базил. Изпитва влиянието на К. Коро. Творчеството на Сисле включва предимно пейзажи от околностите на Париж и природата на Ил дьо Франс. Неговите творби са “Малък площад в Аржантьой” ( 1872 г.), “Мраз в Лувесиен” ( 1873 г.) и др. Умира на 29 януари 1899 г. \r\n1817 г. \r\nРоден е Херман Франц Мориц Коп - немски химик, професор. Изследва зависимостта на физичните свойства на органичните съединения от техния състав. Автор е на много трудове: “За специфичното тегло в химическите съединения”, “Въведение към кристалографията” и др. Най-важно съчинение: “История на химията” (1843-1847 г.). \r\n1751 г. \r\nРоден е Ричард Бринсли Бътлър Шеридан - английски драматург, театрален и обществен деец, ирландец по произход. Учи юридически науки. От 1780 г. до 1812 г. е член на Парламента и лидер на радикалното крило на вигите. От 1776 г. до 1809 г. е ръководител на театър “Дръри Лейн”. Автор е на комедиите “Съперници” (1775 г.), “Училище за злословие” (1777 г.), “Разходка в Скарбъро” (1777), “Критик” (1779), на трагедията “Писаро” (1799). Шеридан обогатява традициите на английската комедия от епохата на Реставрацията (У. Конгрив, Дж. Фаркър и др.). \r\n1735 г. \r\nРоден е Джон Адамс - американски политик; вторият президент на САЩ. Джон Адамс завършва Харвард през 1755 г. Работи като юрист в родния си град. През 1776 г. е председател на Континенталния съвет и член на Комитета за декларацията за независимост. През 1780 г. е във Франция и Нидерландия, където уговаря заем от $1 400 000 за САЩ. През 1782 г. участва в преговорите с Великобритания, а през 1783 г. подписва мирния договор в Париж, с който е призната независимостта на САЩ. Между 1785 г. и 1788 г. е посланик на САЩ във Великобритания. През 1789 г. е избран за вицепрезидент. През 1796 г. е избран за президент и след един мандат се оттегля в родния си град. Джон Адамс умира през 1826 г. На тази дата умират :  \r\n2009 г. \r\nУмира Клод Леви-Строс – френски антрополог, създател на френския структурализъм. \r\n1956 г. \r\nУмира Пио Бароха-и-Неси - испански писател, представител на т. нар. \"поколение на 1898 г.\". Създава около 100 романа, групирани в цикли. Автор е на трилогиите: \"Земята на баските\" (1900-1909 г.), \"Фантастичен живот\"( 1901-1906 г.) \"Борба за съществуване\"(1904 г.). Романите от късния му период са \"Градове\" (1920 г.), \"Агонията на нашето време\" ( 1926 г.), \"Спомени за човека на действието\" (1913-1935 г.) и др. От 1936 г. до 1939 г. е в емиграция, по това време създава \"Последният кръг на живота\", т. 1-7. \r\n1953 г. \r\nУмира Имре (Емерих) Калман - унгарски оперетен композитор. Роден е на 24 октомври 1882 г. в Шпофок. Живее и работи във Виена. Автор на популярните оперети “Царицата на чардаша” (“Силва”, 1916 г.), “Баядерка” (1921 г.), “Графиня Марица” (1924 г.), “Принцесата на цирка” (1926 г.) и др. Музиката му е свързана с унгарската фолклорна традиция. \r\n1928 г. \r\nУмира Робърт Ленсинг - американски държавник. Робърт Ленсинг е роден през 1864 г. Той е специалист по международно право. През Първата световна война е държавен секретар на САЩ и е един от най-близките съветници на Т. Уилсън. След края на войната придружава президента в Париж, където полага усилия да смекчи тежките условия, поставени в договорите за мир. Ленсинг издава мемоари в 2 тома, от които става явно, че е предвиждал за България връщане на земите, които тя е завоювала през Балканската война, заедно с Добруджа. \r\n1923 г. \r\nУмира Андрю Бонар Лоу - английски политик. Лидер на Консервативната партия. Един от британските делегати на Парижката мирна конференция, провела се след края на Първата световна война. \r\n1918 г.  \r\nУмира граф Ищван Тиса - унгарски политик. Роден е на 22 април 1861 г. Застъпник за запазване на дуалистичната австро-унгарска монархия. През 1903-1905 г. и 1913-1917 г. е министър-председател. Убит е от фронтоваци по време на Първата световна война като един от главните виновници за тази война. \r\n1910 г. \r\nУмира Анри Жан Дюнан - швейцарски филантроп, пацифист и книжовник. Анри Жан Дюнан е роден през 1828 г. Присъства на битката при Солферино, след което развива дейност за основаване на сдружение \"Червен кръст\". Благодарение на Дюнан през 1863 г. в Женева е свикана международна конференция, която изработва Женевската конвенция от 22 август 1864 г. за подпомагане на ранените във война. Анри Жан Дюнан е първият носител на Нобелова награда за мир (1901 г.). Дюнан е автор на няколко съчинения. \r\n1898 г. \r\nУмира Яков Петрович Полонски - руски поет. Яков Полонски е роден през 1819 г. Завършва Юридическия факултет на Московския университет през 1844 г. Първия си сборник със стихове - \"Гами\", издава през 1844 г. През 1846-1851 г. живее в Тифлис (Тбилиси), където работи като чиновник. От 1851 г. живее в Петербург, редактира списание \"Руска дума\" (1859-1860 г.). Служи в Комитета по външна цензура в Съвета на Главното управление по печата (1860-1896 г.). \r\n1823 г. \r\nУмира  Едмонд Картрайт - английски механик, изобретател на механичния тъкачен стан. След завършване на Оксфордския университет (1764 г.) известно време е селски свещеник. Изобретява и патентова (1785 г.) тъкачен стан с крачно задвижване (совалката се прехвърля ръчно). Усъвършенства този стан (1786 г.) и успява да механизира всички основни операции на ръчното тъкане. През 1783 г. построява в Донкастър (Йоркшир) фабрика с 20 стана, а по-късно (1789 г.) монтира парна машина за тяхното задвижване. Тъкачният стан на Картрайт получава широко разпространение в текстилната промишленост след няколко усъвършенствания от други изобретатели (1813 г., 1822 г.). За изготвянето на историческата справка на Агенция “Фокус” са използвани следните източници: Енциклопедия “България” - Издателство на БАН, 1982 г.; \r\nЕнциклопедия “Британика” (2004 г.); \r\nБолшая Советская Энциклопедия (1970 г.); \r\nФамилна енциклопедия “Larousse”; \r\nИстория на Българите - Късно средновековие и Възраждане - Издателство “Знание” ЕООД, Книгоиздателска къща “Труд”, 2004 г.; \r\nИстория на Българите - От древността до края на XVI век - Издателство “Знание” ЕООД, Книгоиздателска къща “Труд”, 2003 г.; \r\nИстория на Българите - Българската дипломация от древността до наши дни - Издателство “Знание” ЕООД, Книгоиздателска къща “Труд”, 2003 г.;  \r\nИстория на България по дати - Книгоиздателска къща “Труд”, 2003 г.; \r\nБългарски традиционен календар - БАН, Издателство Вион, 2002 г.; \r\nИстория на Балканите XIV - XX век - Издателска къща “Хермес”, 2002 г.; \r\nБългарска военна история - БАН, 1989 г.; \r\nИстория на войните в дати - Издателска къща “Емас”, 2001 г.; \r\nИстория на Русия - Книгоиздателска къща “Труд”, 2002 г.; \r\nИстория на Османската империя - Издателство “Рива”, 1999 г.; \r\nБългарска енциклопедия, БАН, Книгоиздателска къща “Труд”, 2003 г.; \r\nNational Geographic Arhive; \r\nИсторически бюлетин – на “The New York Times”; \r\nИсторически бюлетин – на “The History Channel”; \r\nИсторически бюлетин – на “World of Quotes”;", "date": "2018.10.30", "title": "Денят 30 октомври в световната история"}
{"url": "http://www.focus-news.net/news/2018/10/30/2584170/ministarat-na-turizma-nikolina-angelkova-shte-uchastva-v-kragla-masa-vav-vratsa-po-proekta-za-12-vineno-kulinarni-destinatsii.html", "text": "Министърът на туризма Николина Ангелкова ще участва в кръгла маса за обсъждането на проекта „Сподели България“ в гр. Враца. Това съобщиха от пресцентъра на  Министерството на туризма . С представители на местната власт и туристическия и земеделски сектор в региона ще бъдат дискутирани дестинациите „Мизия“ и „Златия\", ще бъде направено и обобщение на 12-те винено-кулинарни дестинации на територията на страната.  \r\nВ дискусията ще вземат участие министърът на земеделието, храните и горите Румен Порожанов, Калин Каменов, кмет на община Враца и инж. Красимир Коев, изпълнителен директор на Изпълнителна агенция по лозата и виното.   \r\nКръглата маса е част от инициативата за създаване и утвърждаване на дестинациите, по която съвместно работят Министерството на туризма и Министерството на земеделието, храните и горите. \r\nСъбитието ще се проведе на 30 октомври 2018 г. (вторник) от 13:30 часа в градската концертна зала в община Враца.", "date": "2018.10.30", "title": "Министърът на туризма Николина Ангелкова ще участва в кръгла маса във Враца по проекта за 12 винено-кулинарни дестинации"}
{"url": "http://www.focus-news.net/news/2018/10/30/2584164/vitseprezidentat-iliyana-yotova-shte-otkrie-v-sofiyskiya-universitet-mezhdunarodna-konferentsiya-posvetena-na-dvizhenieto-na-neobvarzanite-strani.html", "text": "На 30 октомври в Аулата на Софийския университет „Св. Климент Охридски“ от 10.00 часа вицепрезидентът Илияна Йотова ще открие международна конференция „Движението на необвързаните страни в многополюсния свят: неговата роля в поддържането и насърчаването на международния мир и сигурност“. Това съобщиха от  Прессекретариата на държавния глава .   \r\nВ създадената през 1961 г. организация участват 120 държави, които не са членки на военни блокове. Те представляват почти две трети от членовете на ООН и 55% от световното население.", "date": "2018.10.30", "title": "Вицепрезидентът Илияна Йотова ще открие в Софийския университет международна конференция, посветена на Движението на необвързаните страни"}
{"url": "http://www.focus-news.net/news/2018/10/30/2584162/sofiya-26-godishniyat-mazh-koyto-zastrelya-priyatelkata-si-v-kv-nadezhda-e-prostrelyal-deteto-si-i-sebe-si-kray-gorni-bogrov-1-godishnoto-momichentse-e-pochinalo.html", "text": "26-годишният мъж, който застреля приятелката си в кв. \"Надежда\", е прострелял детето си и себе си край Горни Богров през изминалата нощ, предаде  БНР . По-късно детето е починало от раните си в \"Пирогов\". Лекарите се борят за живота на мъжа. \r\n26-годишният мъж се е криел край Горни Богров. При идването на екипи на полицията той първо е прострелял дъщеря си, 1-годишно момиченце, след което се е прострелял. \r\nПо-рано той е застрелял 23-годишната си приятелка в столичния квартал \"Надежда\". Полицията е получила сигнала в 18.31 ч. \r\nТялото е открито в апартамент на ул. \"Бели Дунав\" от родителите на жертвата, които я потърсили след като дълго време не могли да се свържат с нея. \r\nМотивите за тежкото престъпление се изясняват.", "date": "2018.10.30", "title": "София: 26-годишният мъж, който застреля приятелката си в кв. \"Надежда\", е прострелял детето си и себе си край Горни Богров, 1-годишното момиченце е починало"}
{"url": "http://www.focus-news.net/news/2018/10/30/2584171/sofiya-vavezhda-se-vremenna-organizatsiya-na-dvizhenieto-za-izgrazhdane-na-ulichen-kanal-po-ul-obelski-pat-bul-lomsko-shose-i-ul-lazaritsa-ot-30-oktomvri-do-9-noemvri.html", "text": "Забранява се влизането на пътни превозни средства от 30.10.2018 г. до 09.11.2018 г. по северната половина от пътното платно на ул. „Обелски път” в участък от ул. „Илия Георгов” до бул. „Ломско шосе”. Движението ще се извършва по южната половина от пътното платно на ул. „Обелски път” в същия участък. Това съобщиха от пресцентъра на  Столична община .  \r\nЗабранява се влизането на тежкотоварни автомобили от 30.10.2018 г. до 09.11.2018 г. по ул. „Обелски път” в участък от ул. „Илия Георгов” до бул. „Ломско шосе”.  \r\nОт 04.30 часа на 30.10.2018 г. до 24.00 часа на 09.11.2018 г. се променят маршрутите на автобусни линии №№ 30 и 31 (в посока ж.к. „Обеля”) от бул. „Ломско шосе” надясно по ул.107, по ул. „Илия Георгов”, по ул. 115,  по ул. 8, в обратна посока по ул. 9 и ул. 102, по ул. „Акад. Димитрий Лихачов”, по  бул. „Панчо Владигеров”,  по маршрута на автобусни линии №№ 26 и 150 до обръщателното колело в ж.к. Обеля 1, двупосочно.  \r\nЗа маршрутите на автобусни линии №№ 30 и 31 се закриват спирки с кодове:  \r\n-0681 и 0678 Ж.К. „ОБЕЛЯ-2“;  \r\n-0871 и 0874 КВ. „ОБЕЛЯ“.  \r\nПроменя се маршрута на автобусна линия № N2 (в посока ж.к. „Обеля”) от бул. „Ломско шосе” по ул.107, по ул. „Илия Георгов”, по ул. 115, по ул. 8 (в обратна посока по ул. 9 и ул. 102), надясно по ул. „Акад. Димитрий Лихачов” до обръщателното колело в кв. „Обеля”, двупосочно.  \r\nЗа маршрута на автобусна линия № N2 се закриват спирки с кодове:  \r\n-1792 и 1793 „УЛ. 2“;  \r\n-6240 и 6241 „МЕТРОСТАНЦИЯ ОБЕЛЯ“.  \r\nВодачите по автобусна линия №  N2 ще спират на всички съществуващи автобусни спирки в променения участък на маршрута, с изключение на двупосочна спирка с кодове 0173 и 2676 „БЛ. 245 Ж.К. „ОБЕЛЯ-2“ и спирка с код 1815 „УЛ. 9“ (в посока ж.к. „Студентски град”).", "date": "2018.10.30", "title": "София: Въвежда се временна организация на движението за изграждане на уличен канал по ул. „Обелски път\", бул. „Ломско шосе” и ул. „Лазарица” от 30 октомври до 9 ноември"}
{"url": "http://www.focus-news.net/news/2018/10/30/2584172/ministar-krasimir-valchev-shte-uchastva-v-tseremoniyata-po-nagrazhdavane-na-otlichnitsite-na-balgariya.html", "text": "Министърът на образованието и науката Красимир Вълчев ще участва в церемонията по награждаване на участниците в кампанията „Отличниците на България“, която ще се проведе от 11.00 часа в зала 42 на НДК. Това съобщиха от пресцентъра на  Министерството на образованието и науката .", "date": "2018.10.30", "title": "Министър Красимир Вълчев ще участва в церемонията по награждаване на „Отличниците на България“"}
{"url": "http://www.focus-news.net/news/2018/10/30/2584175/ministar-tsetska-tsacheva-shte-prisastva-na-ritual-po-osveshtavane-na-noviya-paraklis-v-starozagorskiya-zatvor.html", "text": "Министърът на правосъдието Цецка Цачева ще присъства на официалното освещаване на параклис „Света Богородица - Благовещение“ в затвора в Стара Загора. Това съобщиха от пресцентъра на  Министерството на правосъдието . Църковният ритуал, който ще бъде извършен от Старозагорския митрополит Киприан, започва в 11.00 часа на 30 октомври 2018 г. Това е петият храм към затвора и общежитията към него и първият в системата на изпълнение на наказанията, който е предназначен основно за близките на лишените от свобода, идващи на свиждане. Параклиси са изградени в корпуса и в двете затворнически общежития, а в двора на Старозагорския затвор се намира най-големият църковен храм в местата за лишаване от свобода.  \r\nПараклис „Света Богородица - Благовещение“ е изграден изцяло от дарения и с безвъзмездния труд на лишени от свобода.  \r\nНа събитието са поканени още главният директор на Главна дирекция „Изпълнение на наказанията“ гл. комисар Васил Миладинов, началници на затвори от страната, областният управител на Стара Загора Гергана Микова, кметът на Общината Живко Тодоров и представители на съдебната власт.", "date": "2018.10.30", "title": "Министър Цецка Цачева ще присъства на ритуал по освещаване на новия параклис в Старозагорския затвор"}
{"url": "http://www.focus-news.net/news/2018/10/30/2584177/blagoevgrad-shofyorite-da-se-dvizhat-s-povisheno-vnimanie-v-rayona-na-kresnenskoto-defile-i-prohoda-predel-poradi-povishena-opasnost-ot-padashti-kamani.html", "text": "Шофьорите да се движат с повишено внимание в района на Кресненското дефиле и прохода Предел, поради повишена опасност от падащи камъни. Това съобщи за  Радио „Фокус“-Пирин  дежурният служител в Областно пътно управление-Благоевград. Нормално интензивно е движението по главен път Е-79, второкласен път 19 Симитли-Гоце Делчев и АМ „Струма“ в участъка от областта. Няма регистрирани тежки пътни инциденти през изминалата нощ по пътищата, които са част от републиканската пътна мрежа. Движението по главен път Е-79 от км 371 до км 380 между село Железница и пътен възел Брежани ще се осъществява в една лента, поради частични ремонтни дейности на асфалтовата настилка. Ремонтите ще бъдат извършвани в интервала от 18,00 часа вечерта до 06,00 сутринта до 2 ноември. Участъкът е сигнализиран с пътни знаци и светлинни източници. \r\nОт Областно пътно управление-Благоевград отправят апел към водачите на моторни превозни средства да шофират внимателно, съобразявайки се с пътната обстановка и спазвайки дистанция. \r\nНатали СТЕФАНОВА", "date": "2018.10.30", "title": "Благоевград: Шофьорите да се движат с повишено внимание в района на Кресненското дефиле и прохода Предел, поради повишена опасност от падащи камъни"}
{"url": "http://www.focus-news.net/news/2018/10/30/2584176/denyat-30-oktomvri-v-balgarskata-istoriya.html", "text": "На този ден пред 1912 г. по време на Балканската война войските на 1-а и 3-а армия излизат пред Чаталджанската позиция. \r\nПрез 1915 г. по време на Първата световна война части на 7-а и 11-а пехотна дивизия преминават в настъпление и отхвърлят 122-а френска дивизия на десния бряг на р. Черна (Македония). \r\nПрез 1944 г. по време на Втората световна война частите на 2-а пехотна дивизия форсират р. Пчиня и излизат на подстъпите на Куманово (Македония). \r\nПрез 1944 г. се основава Съюз на научните работници в България с пръв председател академик Асен Хаджиолов. В състава му влизат известни български учени като проф. д-р Асен Хаджиолов, проф. Георги Павлов, Тодор Самодумов, д-р Дончо Костов, д-р Кирил Драмалиев, Владимир Христосков, Никола Алтънски, Пейчо Поппетров, Жак Натан, Евгени Каменов, Ангел Ангелов, д-р Михаил Геновски, д-р Димитър Йорданов, д-р Вера Златарева, доц. Александър Бурмов, Кирил Братанов. \r\nПрез 1976 г. се създава Българско нумизматично дружество. \r\n2000 г. \r\nБългарският представител в Пакта за стабилност Никола Карадимов подава оставка в знак на протест срещу позицията на Асен Агов против Пакта.  \r\nНикола Карадимов e роден на 25 октомври 1942 г. в Пловдив. Завършва Висшия институт по строителство и архитектура. Има специализация по жилищна политика в Националния жилищен институт в Брюксел, Белгия (1976 г.) и в Съсекския университет в Англия (1991 г.). Работи като проектант на електрически централи, жилищни сгради, училища и спортни съоръжения. Главен проектант на болници, училища и детски градини в страни от Третия свят. От 1987 г. до 1991 г. Карадимов работи като директор и главен директор по жилищна политика в Министерството на строителството и архитектурата и като представител на България в работната група по жилища при Европейската икономическа комисия към ООН. През 1991-1992 г. е министър на регионалното развитие, жилищната политика и строителството. От 1993 г. до 1997 г. Карадимов е посланик на Република България в Кралство Дания. В периода 1997-1999 г. е посланик на Република България в Европейските общности – Брюксел. През 2000 г. – национален координатор на Република България по Пакта за стабилност в Югоизточна Европа. Никола Карадимов владее английски, френски и руски. \r\n1996 г. \r\nВ София пристига мисия на МВФ, ръководена от заместник-директора на първи отдел Майкъл Деплер. Той води преговори по структурните реформи с вицепремиера Дончо Конакчиев, председателя на Народното събрание - Благовест Сендов и с лидера на СДС - Иван Костов. За излизане на България от кризата МВФ предлага да се въведе валутен борд. Той е въведен на 1 юли 1997 г. \r\n1990 г. \r\nОсновано е българско сдружение \"Хелзинкски наблюдател\". На 5 април 1992 г.  \r\nза председател на \"Хелзинкски наблюдател\" е избран Румен Воденичаров. \r\n1981 г. \r\nПровежда се шести конгрес на Съюза на българските журналисти. \r\nСъюзът на българските журналисти е професионално-творческа организация на журналисти. Създаден е на 20 октомври 1955 г. Продължава дейността на Съюза на журналистите в България (основан 1944 г.), който обединява Дружеството на столичните журналисти (основан 1907 г.) и Съюза на провинциалните професионални журналисти (основан през 1924 г.). Има 5 600 члена и 161 дружества. Най-старата и най-многобройна журналистическа организация в България. Първи председатели - П. Пенчев; Вл. Топенчаров, Славчо Васев и др. Членува в Международната организация на журналистите (МОЖ) от 1947 г. Председател на УС (от 1998 г.) е Ал. Ангелов. Издания на СБЖ са  в-к “Поглед” (1930 г.) и сп. “Български журналист” (1959-1994 г.). \r\n1979 г. \r\nЗавършва официалното посещение на министъра на външните работи на Гърция Георгиос Ралис в България.  \r\nГеоргиос Ралис е гръцки политик. Роден е в Атина на 26 декември 1918 г. Учи право и политически науки в Атинския университет през 1939 г. Участва в Гръцко-италианската война (1940 г.). След сключване на примирието се завръща в Атина и започва адвокатска практика. \r\nПрез 1944 г. участва в Гражданската война в редовете на редовната правителствена армия. Уволнява се през декември 1948 г. На парламентарните избори през 1950 г. е избран за депутат и от тогава е избиран на всички последващи избори, с изключение на 1958 г. Присъединява се към Константинос Караманлис, когато се формира Националният радикален съюз. По време на диктатурата (1967-1974 г.) е в изгнание на о. Касос. След промяната от 1974 г. оглавява Министерството на вътрешните работи. Ралис се превръща в един от най-важните кадри в партията Нова Демокрация. След като Караманлис става президент, Ралис поема лидерството на Нова Демокрация и става министър-председател. След загубата на партията му на изборите през 1981 г. той подава оставка от председателството й, за да отстъпи мястото си на Евангелос Аверов. През 1987 г. става независим депутат. Две години по-късно отново се присъединява към Нова Демокрация и става кандидат-депутат за изборите през 1989 г. и 1990 г., излъчен от избирателен район Керкира. \r\n1976 г. \r\nСъздава се Българско нумизматично дружество. \r\n1971 г. \r\nВъв Висшия педагогически институт – Шумен се открива като самостоятелно висше учебно заведение с три основни факултета - филологически, природо-математически и педагогически. От 10 юни 1964 г. до 1971 г. е филиал на СУ \"Св. Климент Охридски\". От 23 май 1989 г. носи името \"Константин Преславски\". От 21 юли 1995 г. Висшият педагогически институт \"Константин Преславски\" се преобразува в Шуменски университет \" Eпископ Константин Преславски\". \r\n1966 г. \r\nОткрит е циментовият завод \"Златна Панега\". Първоначално заводът е с две технологични линии. През 1970 г. още 3 пещи са пуснати в действие. С договор от 18 декември 1997 г. 51% от акциите на дружеството са продадени на немския концерн \"Хайделберг Цимент\". През 2003 г. Хайделберг Цимент продава акциите си в България, в това число компаниите Златна Панега Цимент и Златна Панега Бетон, на гръцката компания Титан Цимент АД. Договорът за продажбата на дяловете на дружествата е подписан на 8 декември 2003 г. \r\n1960 г. \r\nБългария установява дипломатически отношения с Република Кипър. \r\n1944 г. \r\nОсновава се Съюз на научните работници в България с пръв председател академик Асен Хаджиолов. \r\nВ състава му влизат известни български учени като проф. д-р Асен Хаджиолов, проф. Георги Павлов, Тодор Самодумов, д-р Дончо Костов, д-р Кирил Драмалиев, Владимир Христосков, Никола Алтънски, Пейчо Поппетров, Жак Натан, Евгени Каменов, Ангел Ангелов, д-р Михаил Геновски, д-р Димитър Йорданов, д-р Вера Златарева, доц. Александър Бурмов, Кирил Братанов. \r\nСъюзът има за цел да пропагандира и да съдейства за развитието на науката като един от най-важните фактори за културното и икономическото израстване.  \r\nВ основата на разработването на първия устав на Съюза и на цялата организаторска работа по провеждането на учредителното събрание са Владимир Христосков и д-р Михаил Геновски. \r\n1939 г. \r\nВ аулата на Софийския университет се открива изложба на съветската книга - 3000 тома, дарени на Университетската библиотека. \r\n1912 г. \r\nПо време на Балканската война войските на 1-а и 3-а армия излизат пред Чаталджанската позиция. \r\nБалканската война се води между Балканския съюз (България, Сърбия, Гърция и Черна гора) и Османската империя през 1912–1913 г. Една от целите на Балканския съюз е отнемането от Турция на областите Македония, Одринска Тракия и Северна Албания, които останали в пределите на Турция. Османската империя губи войната и според Лондонския мирен договор (1913 г.) е принудена да отстъпи териториите на запад от линията Мидия (Черно море) — Енос (Бяло море). \r\n1877 г. \r\nПо време на Руско-турската освободителна война (1877-1878 г.) Осман паша получава заповед да задържи Плевен до пълно изразходване на припасите си, след което да се оттегли от града. \r\nОсман паша (1832 г.–1900 г.) е турски военен деец. Завършва военна академия в Константинопол и от 1853 г. е на служба в кавалерията, като взима участие в Кримската война (1853-1856 г.). По-късно служи в Ливан (1860 г.) и Крит (1866-1869 г.) и взима участие в потушаването на въстание в Йемен (1871 г.). В началото на Сръбско-турската война през 1876 г. Осман паша получава командването на корпус от 35 000 души, базиран във Видин. За успехите си срещу сърбите той получава званието мушир. Избухването на Руско-турската освободителна война 1877–1878 г. го заварва като началник на турския гарнизон във Видин. Прехвърля се със своята войска в Плевен и се съпротивлява на руските и румънските войски до края на ноември (ст. ст.) 1877 г. След превземането на града е пленен от руската армия. Освободен е след края на войната. Осман паша е военен министър (до 1885 г.). По време на Гръцко-турската война 1897 г. е главнокомандващ турската армия. \r\n1872 г. \r\nВ резултат на арестите, организирани от софийския управител Ахмед Мазхар паша за разкриване на извършителите на Арабаконашкия обир, в Ловеч са задържани двама от членовете на Вътрешната революционна организация - Димитър Пъшков и Марин Поплуканов. \r\nПо време на Арабаконашкия обир група революционни дейци начело с Димитър Общи ограбват турска пощенска кола (22 септември 1872 г.) в Арабаконашкия проход (днес Ботевградски проход), Средна Стара планина. В резултат на акцията са взети 125 000 гроша, които трябва да бъдат използвани за нуждите на Вътрешната революционна организация. Арабаконашкият обир се извършва въпреки противопоставянето на Васил Левски. Последствията от този акт са тежки за революционната организация. Турските власти предприемат масови арести на населението в този край. В резултат на това са задържани голям брой членове на революционните комитети в Тетевен, Орхание (днес Ботевград), Етрополе, Ловеч и близките край тях села. Действията на турските власти са улеснени до голяма степен от признанията, които прави сам Димитър Общи след неговото залавяне. Благодарение на тях властта попада и по следите на Васил Левски, който, за да предотврати окончателното проваляне на революционната организация, се отправя към Ловеч, но е заловен при Къкринското ханче. На тази дата са родени : \r\n1959 г. \r\nРодена е Силвия Чолева – поет и литературен журналист \r\n1944 г.  \r\nРоден е Кирил Маричков - български музикант и композитор. През 1962 г. основава групата \"Бъндараците\", а през 1967 г. заедно с барабаниста й създават рок група \"Щурците”. С \"Щурците\" има 12 издадени албума. В своята дискография има два издадени солови албума - “Зодия щурец” и \"Искам да кажа\". Успоредно с музикалната си кариера, солова и с “Щурците”, Кирил Маричков се изявява и като филмов композитор - филмите \"Вчера\" /с \"Клетва\"/, \"Адио, Рио\", \"Индиански игри\", \"Вампири-таласъми\", \"Дунав мост\" /с \"Моят свят\"/. През 1992 г. заедно с басиста на “Тангра”, Константин Марков, основават радио \"Тангра\". \r\n1933 г. \r\nРоден е Филип Ламбев Панайотов - български писател, литературен историк и публицист. През 1956 г. завършва специалност \"История\" в СУ “Св. Климент Охридски”. Работи в БТА (1956-1958 г.), в-к \"Патриот\" (1958-1960 г.), в-к \"Народна младеж\" (1960-1965 г.), \"Пулс\" (1965-1967 г.), сп. \"Младеж\" (1967-1970 г.). В годините 1979-1989 г. е главен редактор на в-к \"АБВ\". От 1984 г. е професор е по журналистика в СУ “Св. Климент Охридски”. Автор е на съчиненията: \"Участието на младежта в Септемврийското въстание 1923 г.\" (1958 г.), \"Българийо мила, земя на герои\" (1962 г.), \"1923\" (1963 г.), \"Автопортрет на поколението\" (1965 г.), \"На твоите години\" (1966 г.), \"Съвременници на бъдещето\" (1971 г.; 2 преработено и допълнено издание: \"Чучулигите\", 1981 г.), \"Гусларят\" (1973 г.), \"Димитър Найденов\" (1973 г.; 2 преработено и допълнено издание: \"Да устоиш на всичко\", 1987 г.), \"Двубой в ефира. 1941-1944 г.” (1975 г.), \"Печатът в огъня на въстанието. Септемврийско въстание и българския периодичен печат\" (1979 г.), \"Йосиф Хербст. Живот и смърт\" (1981 г.), \"Септемврийско въстание 1923 г.\" (1983 г.), \"Д-р Кръстьо Раковски. Допълнение към автобиографията му\" (1988 г.), \"И мъртвите ще проговорят. Допълнения към автобиографията на Кр. Раковски\" (1990 г.), \"Истината, в която никой не повярва\" (1991-1992 г.) и др. \r\n1931 г. \r\nРоден е Кирил Апостолов (К. А. Стоянов) - български писател. Завършва агрономство във ВСИ - София (1956 г.). Директор на селскостопански учебни заведения в с. Белица и с. Леснево, Софийско (1962-1967 г.). Заместник-главен редактор на сп. \"Пламъче\" (1968-1971 г.). Главен редактор на редакция \"Детско-юношеска литература\" в издателство \"Български писател\" (1972 г.). Главен редактор (1981 г.) и директор (1989 г.) на издателство \"Български писател\"; от 1991 г. е заместник-генерален директор на издателска къща \"Български писател\". В своите разкази, новели, повести, очерци и произведения за деца Апостолов разглежда процесите в българското село от 60-те и 70-те години Съчинения: \"Момчета\" (1959 г.), \"Гълъби и хора\" (1962 г.), \"Звездата над Осогово\" (1965 г.), \"Тримата връстници\" (1967 г.), \"На брега. Пиеси\" (1968 г.), \"По пътя\" (1969 г.), \"Ратайчето\" (1970 г.), \"Отиват си корабите\" (1973 г.), \"Зайко Късото ухо\" (1974 г.), \"Завръщане при своите\" (1975 г.), \"Началото на празника\" (1975 г.), \"Сезони в Югне\" (1977 г.), \"Солта на живота\" (1979 г.), \"Сезоните и хората\" (1981 г.), \"Радост за всички\" (1982 г.), \"Двамата Мироновци\" (1985 г.), \"Да спечелиш, да загубиш\" (1985 г.), \"Колата, или Голямата мечка\" (1986 г.), \"Гибелта на глутницата\" (1988 г.), \"Поклон\" (1990 г.). Умира на 31 май 1992 г. в София. \r\n1866 г. \r\nРоден е Димитър Русчев - български военен деец, генерал-майор. След Освобождението (1878 г.) е изпратен от генерал М. Д. Скобелев да учи в Южнославянски пансион в Николаев и в Московския военен корпус (1884 г.). Продължава обучението си във Военното училище в София. Като портупей юнкер взема участие в Сръбско-българската война (1885 г.), в състава на първи пехотен полк. През Балканската война (1912-1913 г.) командва втори артилерийски скорострелен полк, а по време на Първата световна война е началник на артилерията на Втора армия. Димитър Русчев умира през 1936 г. \r\n1884 г. \r\nРоден е Павел Неделчев Орешков - български литературен историк. Завършва гимназия в София, Варна и Търново. Работи като учител. Завършва Историко-филологическия факултет в СУ (1909 г.). Специализира във Виена и в Санкт Петербург при В. Ягич, В. Вондрак, Ф. Ф. Фортунатов, А. А. Шахматов и др. Взема участие в Балканската и Първата световна войни. Работи в министерството на земеделието и Българска земеделска банка, а от 1929 г. е библиотекар в Народна библиотека; библиотекар в министерството на войната (1934-1947 г.). Основни съчинения: \"Отношението на старобългарските паметници към епентетичното л” (1906 г.), \"Автобиография на Софроний Врачански\" (1914 г.), \"Българска земледелска кооперация\" (1925 г.), \"Автобиография на Григор С. Пърличев\" (1929 г.), \"Военен книгопис за 1941 г.\" (1943 г.) и др. Умира на 21 септември 1953 г. в София. На тази дата умират :   \r\n1997 г. \r\nУмира Петър Исаев Ступел - български композитор, пианист. Той е роден на 27 април 1923 г. в София. Завършва Държавна музикална академия (дн. БДК, 1947 г.), специалност пиано, при А. Стоянов. Специализира в Будапеща (1949-1951 г.). Работи като музикален ръководител на детски предавания в Радио София (1945-1949 г.), асистент по хармония в Музикалната академия (1951 г.), композитор в Ансамбъла за песни и танци на БНА (1951-1966 г.), главен музикален редактор в “Балкантон” (1965-1966 г.), в Комитета за телевизия и радио (1966-1973 г.), директор на международния фестивал “Софийски музикални седмици” от 1980 г. До 1953 г. изнася множество концерти, главно с цигуларя Б. Лечев. Композира детски и естрадни песни, филмова и театрална музика. Сред по-известните му произведения са ораториите: “Държава “Пионерия” (1974 г.), “Древна и млада родина” (1978 г.), оперетата “Сламената шапка” (1961 г.), детският балет “Златното момиче” (1959 г.), детските мюзикъли “Въртележката” (1975 г.), “Приключенията на Лукчо” (1981 г.), “Поема за Япония” (1982 г., на японски език, изпълнена в Япония), песни (“Зайченцето бяло”, “Сънчо иде от горица” и др.). \r\n1970 г. \r\nУмира Ангел Георгиев Златев - български цирков артист, лауреат на II-ри национален фестивал на българското цирково изкуство (1969 г.). Роден е на 20 септември 1940 г. в с. Зорница, Ямболско. Участва като фенгер (ловитьор) в трупата на Н. Панов в номерата \"Бари\", \"Флигентрапец\" и \"Въздушни бари\" (1958-1965 г., 1969-1970 г.). През 1965-1969 г. със своя трупа се представя с номера \"Бари\". \r\n1931 г. \r\nУмира Никола Кофарджиев - секретар на БКП.   \r\nНикола Георгиев Кофарджиев е политически деец, член на БКП. Роден е на 11 май 1904 г. в град Бургас. Участва в подготовката на Септемврийското въстание (1923 г.) в Перник. След неуспеха на въстанието, е заловен и хвърлен в затвора. Освободен през 1924 г., разгръща дейност за възстановяване на комсомолските организации в София и околните села. През 1925 г. е заловен и изправен пред съд, но успява да избяга и емигрира в СССР. Кофарджиев се завръща през 1926 г. и застава начело на Българския комунистически младежки съюз. Отново емигрира в СССР (1928 г.–1930 г.). През 1929 г. е включен в състава на ЦК на БКП, а от 1930 г. до смъртта си е и негов секретар. \r\n1912 г. \r\nУмира Георги Митев Хаджитилев (архимандрит Теофилакт) - български духовник и обществен деец. Георги Хаджитилев е роден в Перущица през 1843 г. Участва в църковно-националното движение в Пловдивската епархия. През 1867 г. става свещеник и едновременно учителства в Перущица (1868-1879 г.). Участва в основаването и дейността на местния революционен комитет. След установяването на екзархийския митрополит Панарет в Пловдив (есента на 1872 г.) е въведен в иконом и определен за архиерейски наместник в Татар Пазарджик (днешен Пазарджик). Заподозрян от властите като “виновник в смущенията” (априлските събития 1876 г.), Хаджитилев е откаран в Цариград, където престоява в Одринския и Цариградския затвори. Освободен е по застъпничество на чужди наблюдатели; емигрира в Русия, откъдето се завръща с руските войски през 1877 г. Хаджитилев е сътрудник в Главната квартира на Действащата руска армия и на Гражданската канцелария на княз Вл. Черкаски. Участва в ръководството на организираното от комитетите “Единство” в Южна България. Привърженик е на Народната съединистка партия. До Съединението е народен представител в Областното събрание на Източна Румелия и е член на неговия Постоянен комитет (1879-1885 г.). След 1885 г. е избран за депутат в Общобългарското народно събрание. Заради русофилските си настроения емигрира в Турция през 1887 г. Хаджитилев е назначен за протосингел на екзарх Йосиф I до 1895 г. След смъртта на съпругата си приема монашество под името Теофилакт. Той е протосингел на Софийската митрополия, управител на Богословското училище в Самоков (от 1898 г. като архимандрит), а от 1904 г. е протосингел на Ловешката митрополия. За изготвянето на историческата справка на Агенция “Фокус” са използвани следните източници: Енциклопедия “България” - Издателство на БАН, 1982 г.; \r\nЕнциклопедия “Британика” (2004 г.); \r\nБолшая Советская Энциклопедия (1970 г.); \r\nФамилна енциклопедия “Larousse”; \r\nИстория на Българите - Късно средновековие и Възраждане - Издателство “Знание” ЕООД, Книгоиздателска къща “Труд”, 2004 г.; \r\nИстория на Българите - От древността до края на XVI век - Издателство “Знание” ЕООД, Книгоиздателска къща “Труд”, 2003 г.; \r\nИстория на Българите - Българската дипломация от древността до наши дни - Издателство “Знание” ЕООД, Книгоиздателска къща “Труд”, 2003 г.;  \r\nИстория на България по дати - Книгоиздателска къща “Труд”, 2003 г.; \r\nБългарски традиционен календар - БАН, Издателство Вион, 2002 г.; \r\nИстория на Балканите XIV - XX век - Издателска къща “Хермес”, 2002 г.; \r\nБългарска военна история - БАН, 1989 г.; \r\nИстория на войните в дати - Издателска къща “Емас”, 2001 г.; \r\nИстория на Русия - Книгоиздателска къща “Труд”, 2002 г.; \r\nИстория на Османската империя - Издателство “Рива”, 1999 г.; \r\nБългарска енциклопедия, БАН, Книгоиздателска къща “Труд”, 2003 г.; \r\nNational Geographic Arhive; \r\nИсторически бюлетин – на “The New York Times”; \r\nИсторически бюлетин – на “The History Channel”; \r\nИсторически бюлетин – на “World of Quotes”;", "date": "2018.10.30", "title": "Денят 30 октомври в българската история"}
{"url": "http://www.focus-news.net/news/2018/10/30/2584173/predsedatelyat-na-pg-na-gerb-tsvetan-tsvetanov-shte-poseti-peshtera.html", "text": "Председателят на ПГ на ГЕРБ и зам.-председател на партията Цветан Цветанов ще посети гр. Пещера. Това съобщиха от пресцентъра на  партията .  \r\nВ 10.45 ч. Цветанов ще присъства на откриването на санираната сграда на общинската администрация в  община Пещера. Проектът за саниране е на обща стойност 677 763 лв., като средствата са осигурени по ОП „Региони в растеж“.  \r\nПоловин час по-късно председателят на ПГ на ГЕРБ ще участва в откриването на  многофункционална спортна площадка в ОУ “П.Р.Славейков“ в гр. Пещера. На нея ще могат да се практикуват футбол, баскетбол, фитнес и тенис на маса. Проектът е на стойност близо  270 000 лв.", "date": "2018.10.30", "title": "Председателят на ПГ на ГЕРБ Цветан Цветанов ще посети Пещера"}
{"url": "http://www.focus-news.net/news/2018/10/30/2584167/pazardzhik-v-peshtera-shte-bade-otkrita-mnogofunktsionalna-sportna-ploshtadka-izgradena-i-darena-ot-biovet-ad.html", "text": "В гр. Пещера ще бъде открита Многофункционална спортна площадка, състояща се от игрище за минифутбол, комбинирана площадка за баскетбол и волейбол, фитнес площадка, маси за тенис, външно осветление, алеи, беседка, озеленяване и видеонаблюдение. Това съобщиха от пресцентъра на  \"Биовет\" АД .  \r\n„Биовет“ АД изгради и дари тази спортна площадка на Община Пещера. Стойността на проекта надхвърля 270 000 лв. Основната цел е създаването на по-добри условия за масов спорт сред децата, младежите и гражданите като цяло в гр. Пещера.  \r\nПредседателят на Надзорния Съвет на \"Биовет\" АД Кирил Домусчиев заявява, че \"Биовет\" е най-големият работодател и инвеститор в Община Пещера и региона. \"В края на миналата година Дружеството стартира мащабна инвестиция за разширяване на производствените си мощности на стойност от 150 милиона евро. В резултат на това ще увеличим броя на работните места от 1110 на 1300. Основната част от нашия персонал са висококвалифицирани специалисти: биолози, химици и инженери. Това не е първата наша социална инициатива в помощ на Общината и населението. Поредната стъпка в тази посока е този проект. Решението да направим това дарение отново идва да покаже нашата дългосрочна ангажираност към града и региона. „Биовет“ АД инвестира не само в нови производствени мощности и откриването на нови работни места, но и в подпомагане на Община Пещера за изграждане на добра градска среда и условия за живеене, спорт и отдих на децата и жителите на Община Пещера\", заявява още Кирил Домусчиев.", "date": "2018.10.30", "title": "Пазарджик: В Пещера ще бъде открита Многофункционална спортна площадка, изградена и дарена от \"Биовет\" АД"}
{"url": "http://www.focus-news.net/news/2018/10/30/2584178/gazeta-express-kosovo-parlamentat-na-kosovo-se-sabira-na-izvanredno-zasedanie-v-sryada-zaradi-dialoga-s-belgrad.html", "text": "Парламентът на Косово се събира на извънредно заседание в сряда, 31 октомври, заради диалога със Белград информира  Gazeta Express , новинарски англоезичен портал в Прищина.  \r\nПредложението идва от опозицията, която оспорва водещата роля на президента Хашим Тачи в този диалог и предложението му за „размяна на земя“ или „корекция на границата“ със Сърбия.   \r\nАрменд Земай, депутат от опозиционната Демократична Лига на Косово, се обърна с призив към всички парламентарни групи да участват в дебата, защото “ Защитата на териториалния интегритет е задължение.“  Ивелина Ватова", "date": "2018.10.30", "title": "Gazeta Express (Косово): Парламентът на Косово се събира на извънредно заседание в сряда заради диалога с Белград."}
{"url": "http://www.focus-news.net/news/2018/10/30/2584179/dobrich-priklyuchvat-remontnite-deynosti-na-asfaltovata-nastilka-v-uchastak-ot-patya-kavarna-balchik.html", "text": "Приключват ремонтните дейности на асфалтовата настилка в участък от пътя Каварна-Балчик. Участъкът е сигнализиран с пътни знаци, предаде кореспондентът на  Радио „Фокус” – Варна . С повишено внимание поради ремонтни дейности на асфалтовата настилка се извършва движението на автомобили по още две пътни отсечки в областта. Движението е регулирано с пътни знаци. Ремонтни дейности по асфалтовата настилка се извършват на част от Околовръстния път на Добрич и  по пътя Добрич-Варна - до края на месец ноември. Навсякъде движението на автомобили се осъществява с повишено внимание. Няма въведени ограничения на движението на автомобили в областта. Единствено по отсечката Кранево – Варна при км 83+100 е ограничено движението на МПС над 10 тона. Като обходен маршрут се използва отсечката Кичево – Оброчище. Ограничението е със срок до 28 февруари 2019 г. Продължават строителните дейности по интегрирания проект за обновяване на водния сектор в града. На сайта на Общината е публикувана актуална информация за графика на работа и кои улици обхваща. Времето в Добрич е слънчево и ясно, духа слаб вятър, пътните настилки са сухи.  \r\nЖулиета НИКОЛОВА", "date": "2018.10.30", "title": "Добрич: Приключват ремонтните дейности на асфалтовата настилка в участък от пътя Каварна-Балчик"}
{"url": "http://www.focus-news.net/news/2018/10/30/2584181/pregled-na-osnovnite-temi-v-starozagorskiya-pechat.html", "text": "Жандармерия охранява ромската махала в Мъглиж след нападение над униформени, е водещо заглавие от страниците на вестник  „Старозагорски новини“ . Снабдени с щитове жандармеристи от Пловдив и Кърджали влязоха в ромската махала на град Мъглиж след атака на местни жители с камъни и дървета по полицаи от Казанлък и Стара Загора, направили опит да задържат обявен за издирване. Въвеждането на жандармерийските части е станало малко след 20:00 часа на 28 октомври. Два часа по-рано в махалата са влезли полицейски сили, които направили опит да арестуват издирвани за посегателство над униформени по обяд на същия ден. Полицаите са успели да задържат единия от извършителите, но при изтеглянето си от махалата група роми са започнали да хвърлят камъни и дървета по колоната от полицейски автомобили, при което са пострадали петима служители на МВР. Това е наложило да бъдат произведени предупредителни изстрели във въздуха, за да може колоната да се изтегли без допълнителни поражения, уточниха от ОДМВР - Стара Загора. При въвеждането на жандармерията е било предприето издирване на още един виновник за безредиците по пътя край казанлъшкото село Черганово - 23-годишния Емил Челебиев, който ухапал опитващ се да го укроти полицай. Младият мъж е със завидна кримибиография, последно е изтърпял ефективна присъда за грабеж, коментира директорът на ОД на МВР Георги Хаджиев. По думите му проявите на агресия към униформените няма да бъдат толерирани и ще бъде използван целият необходим ресурс за овладяването на кризисната ситуация. Той е категоричен, че търпимостта към подобни закононарушения ще бъде нулева.   \r\nАко приватизацията на \"Полимери\" е бандитска, каква тогава е тази на  роботостроителния завод \"Берое\" в Стара Загора, е друго заглавие на всекидневника. \"Това дело ще онагледи т.нар. бандитска приватизация\", съобщи в неделя заместникът на главния прокурор Иван Гешев във връзка с ареста на старозагорката Евгения Банева и съпруга й Николай Банев по повод приватизирания завод \"Полимери\" в Девня и неговото източване.  Ако обаче приватизацията на \"Полимери\" е бандитска, каква тогава е приватизацията на символа на българското роботостроене - завод \"Берое\" в Стара Загора?  \r\n\"Ще хвърчат каски\", заканиха се от ромската махала в Мъглиж, е друго заглавие на вестника.  След жандармерията в понеделник сутринта и журналисти влязоха в ромската махала на Мъглиж, която през последните няколко часа се превърна в притегателен център на общественото внимание в страната. Поредната криза, свързана по един или друг начин с малцинствената част от българското общество, повдигна за пореден път въпроса за възможността държавата да контролира спазването на закона и обществения ред в махалите - неразделна част от нашите населени места. При влизането си в мъглижката махала екипът на \"Старозагорски новини\" завари струпани на едно място около 150 роми от различни възрасти. Обстановката в никакъв случай не бе спокойна, но нямаше ескалация на напрежение.", "date": "2018.10.30", "title": "Преглед на основните теми в старозагорския печат"}
{"url": "http://www.focus-news.net/news/2018/10/30/2584182/pravoslavnata-tsarkva-proslavya-sveti-kral-stefan-milutin.html", "text": "На 30 октомври всяка година Православната църква прославя свети крал Стефан Милутин.  \r\nПо този повод, с благословението на Негово светейшество Българския патриарх и Софийски митрополит Нeофит, архиерейска света Литургия в митрополитската катедрала \"Св. Вмца Неделя\", където се покоят мощите на Св. Стефан Милутин, ще бъде оглавена от Негово преосвещенство Белоградчишки епископ Поликарп - викарий на Софийския митрополит, предаде репортер на  Агенция \"Фокус\" . Ще бъде извършено преобличането на светите мощи. Начало: 9.00 часа. \r\nНикола ПЕТКОВ", "date": "2018.10.30", "title": "Православната църква прославя свети крал Стефан Милутин"}
{"url": "http://www.focus-news.net/news/2018/10/30/2584174/ministar-petya-avramova-shte-bade-v-gabrovo-za-posledniya-polufinal-na-kampaniyata-na-mrrb-moyat-grad-e-moyata-krepost.html", "text": "Министърът на регионалното развитие и благоустройството Петя Аврамова ще бъде в Габрово за последния полуфинал на кампанията на МРРБ „Моят град е моята крепост“. Това съобщиха от пресцентъра на  Министерство на регионалното развитие и благоустройството . Четвъртият и последен полуфинал от образователно-патриотичната кампания „Моят град е моята крепост“ ще се проведе на 30 октомври от 14.30 часа в зала „Възраждане“. Водещи на патриотично-образователната инициатива са популярните актьори и водещи Димитър Рачков и Васил Василев – Зуека, които ще „изпитват“ ученическите отбори от областите Велико Търново, Видин, Враца, Монтана, Ловеч, Габрово и Плевен.", "date": "2018.10.30", "title": "Министър Петя Аврамова ще бъде в Габрово за последния полуфинал на кампанията на МРРБ „Моят град е моята крепост“"}
{"url": "http://www.focus-news.net/news/2018/10/30/2584184/shumen-kmetat-lyubomir-hristov-svikva-shtaba-za-zashtita-pri-bedstviya.html", "text": "Заседание на Общинския щаб за изпълнение на плана за защита при бедствия ще се проведе на 30 октомври, от 10.00 часа, в зала 363 на Община Шумен. Това съобщиха от пресцентъра на  Община Шумен", "date": "2018.10.30", "title": "Шумен: Кметът Любомир Христов свиква Щаба за защита при бедствия"}
{"url": "http://www.focus-news.net/news/2018/10/30/2584188/pregled-na-osnovnite-temi-v-dobrudzhanskiya-pechat.html", "text": "„В Добрич откриха дрога и оръжия в специални тайници“, съобщава на първа страница вестник  „Нова добруджанска трибуна“ . Извършена е мащабна специализирана полицейска акция в частен имот по л. „Ружа“ в Добрич. По време на това са установени и задържани двама мъже от града – на 21 и 24 години. Постановено е тяхното задържане за 72 часа. Работата по установяване и документиране на цялостната престъпна дейност продължава. „Жители на Балчик настояват за редовен транспорт до Варна и удобна спирка в центъра на града“, съобщава изданието. Подписка на граждани е внесена до кмета на морския град. Този месец автогарата в Белия град беше изместена в горната част на Балчик. „Представители на Шабла и Хършова – заедно за спорта и против заболяванията, причинени от физическо бездействие“, съобщава всекидневникът. Преди дни жители на морската община у нас са участвали в обществен дебат, който се е провел в румънския град Хършова. Съвместният проект предлага нови подходи чрез съвместни действия. Предстои изготвяне на окончателен план за действие. Темата за мащабната полицейска акция в Добрич тези дни е водеща и за другия регионален вестник  „Добруджанска трибуна“ . Полицаите са намерили в цигански квартал самоделно оръжие, боеприпаси и наркотици. Претърсена е къща в кв. „Изгрев“. „Планиран ремонт на стадиона праща „Добруджа“ да играе месец извън Добрич“, съобщава изданието. Три са вариантите за терен, където може да се състои важния двубой с „Кариана“. Предстои монтиране на модерна поливна система на терена. Средствата са предоставени изцяло от БФС. Ще бъдат подменени и седалките във VIP сектора. „Стартира инициативата „Каварненци предлагат – кметът изпълнява“, съобщава всекидневникът. По повод предстоящото обсъждане и приемане на бюджета на морската община за следващата година кметът Нина Ставрева е обявила тази инициатива. Идеята е да бъдат събрани максимален брой градивни предложения от гражданите.", "date": "2018.10.30", "title": "Преглед на основните теми в добруджанския печат"}
{"url": "http://www.focus-news.net/news/2018/10/30/2584183/veliko-tarnovo-nad-50-besarabski-balgari-shte-zaradvat-velikotarnovtsi-s-kontsert-v-chitalishte-nadezhda.html", "text": "Над 50 бесарабски българи ще зарадват жителите и гостите на Велико Търново с концерт, който ще състои тази вечер в емблематичното за града читалище „Надежда – 1869“, съобщиха от пресцентъра на  Община Велико Търново . Гостите на града са от Украйна и Молдова, а повод за изненадата, която те поднасят на великотърновската общественост, е Денят на бесарабските българи – 30 октомври. \r\nКонцертът започва в 18.30 часа, а участие ще вземат 23 деца на възраст между 13 и 16 години, част от Детска танцова група „Кадънджа“ – с. Кубей, музиканти и танцьори от ансамблите „Български сърца“ /с. Нови Троян/, „Хор на учителите“ /с. Чийший“/ и „Мюзик Драйв“ /Всеукраински център за българска култура, Одеса/. Входът е свободен. \r\nГрупата бесарабски българи е на посещение в България, а идеята и желанието за гостуването в Старата столица възникват спонтанно. Организацията на концерта и визитата веднага получават подкрепата на кмета на Велико Търново Даниел Панов, на „Лайънс клуб Велико Търново – Арбанаси“ и на местния бизнес. \r\nВ старопрестолния град бесарабските българи ще бъдат посрещнати лично от Даниел Панов, ще посетят крепостта Царевец и други исторически забележителности и паметници на културата. Подарък за тях ще бъде прожекция на аудиовизуалния спектакъл „Царевград Търнов – звук и светлина“.", "date": "2018.10.30", "title": "Велико Търново: Над 50 бесарабски българи ще зарадват великотърновци с концерт в читалище „Надежда“"}
{"url": "http://www.focus-news.net/news/2018/10/30/2584186/sofiyska-voda-vremenno-shte-prekasne-vodosnabdyavaneto-v-nyakoi-chasti-na-stolitsata.html", "text": "„Софийска вода” временно ще прекъсне водоснабдяването в някои части на столицата. Това съобщиха от пресцентъра на  дружеството . \r\nВъв връзка с подмяна на спирателен кран на ул. „Христо Белчев“ в Центъра се налага спиране на водоподаването от 09:00 до 21:00 часа на клиентите на „Софийска вода”, живеещи в района на: ул. „Христо Белчев“ от бул. „Патриарх Евтимий“ до ул. „Солунска“; ул. „Уилям Гладстон“ от бул. „Витоша“ до ул. „Ангел Кънчев“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноски на адрес: ул. „Христо Белчев “ ъгъла с ул. „Неофит Рилски“. \r\nВъв връзка с изграждане на сградно водопроводно отклонение на ул. „Старото училище“ в с. Доброславци се налага спиране на водоподаването от 09:30 до 18:30 часа на клиентите на „Софийска вода”, живеещи в района на: ул. „Градинарска“, ул. „Житенски път“, ул. „Уршак“, ул. „Първанова чешма“ и ул. „Грамадите“, ул. „Отава“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноски на адрес: ул. „Доброславско шосе“ ъгъла с ул. „Детска песен“. \r\nВъв връзка с подмяна на сградно водопроводно отклонение на ул. „Баба Тонка“ в кв. „Васил Левски“ се налага спиране на водоподаването от 09:30 до 16:30 часа на клиентите на „Софийска вода”, живеещи в района на: ул. „Баба Тонка“ от ул. „Дряновски манастир“ до бул. „Ботевградско шосе“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноски на адрес: ул. „Баба Тонка“ №28. \r\nВъв връзка с диагностика на сградно водопроводно отклонение на ул. „Първа шопска дивизия“ в кв. „Кумарица“ се налага спиране на водоподаването от 09:30 до 15:30 часа на клиентите на „Софийска вода”, живеещи в района на: ул. \"Отдих\", ул. \"Спас Бенев\", между ул. \"Заводско шосе\" и ул. \"Първа шопска дивизия\" и ул. \"Първа шопска дивизия\" между ул. \"Отдих\" и ул. \"Димитър Вачев\". При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноски на адрес: ул. „Първа шопска дивизия “ ъгъла с ул. „Отдих“. \r\nВъв връзка с подмяна на сградно водопроводно отклонение на ул. „Копривщица“ в кв. „Курило“ се налага спиране на водоподаването от 09:30 до 14:00 часа на клиентите на „Софийска вода”, живеещи в района на: ул. „Копривщица“ от ул. „Иглика“ до ул. „Момина сълза“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноски на адрес: ул. „Копривщица“ ъгъла с ул. „Светъл път“. \r\nРемонтните дейности ще осигурят по-добро управление на водопроводната мрежа като максимално се ограничат зоните на евентуални бъдещи нарушения на водоснабдяването. \r\nЗасегнатите от прекъсването на водата, могат да получат повече информация от Телефонния център на “Софийска вода” АД на телефон 0800 12121 или да следят за развитието на всички текущи теренни дейности в реално време чрез Виртуалния информационен център на дружеството - http://www.sofiyskavoda.bg/water_stops.aspx.", "date": "2018.10.30", "title": "„Софийска вода” временно ще прекъсне водоснабдяването в някои части на столицата"}
{"url": "http://www.focus-news.net/news/2018/10/30/2584180/burgas-obshtinskiyat-savet-shte-provede-redovno-zasedanie.html", "text": "Общински съвет – Бургас ще проведе заседание днес от 9.00 часа в заседателната зала в „Културен дом на нефтохимика“, съобщиха от  Общински съвет-Бургас . Дневният ред включва 35 докладни записки, по-важните от които са внесени от кмета на Община Бургас Димитър Николов и са свързани с извършването на вътрешнокомпенсирани промени в бюджета и разчета за финансиране на капиталовите разходи за 2018 година, както и с участието на Община Бургас, като асоцииран партньор, в изпълнението на интегриран проект в приоритет „Въздух“ и с наименование „Българските общини работят заедно за подобряване на качеството на атмосферния въздух“ по Програма Лайф 2017 – Life Action Grant 2017. \r\nКметът на общината също така ще даде информация за изпълнение на бюджета и сметките за средства от Европейския съюз на Община Бургас към 30.06.2018 г. Местният парламент ще разгледа още една докладна записка, внесена от Димитър Николов, свързана с предложение за отпускане на персонална пенсия на деца сираци. \r\nВ началото на заседанието ще бъдат разгледани няколко докладни записки, свързани с удостояване със званието „почетен гражданин на Община Бургас“. Общинският съветник Живко Табаков ще постави въпросът за провеждането на „Фестивал на рибата и виното“ 2018 г. на територията на Община Бургас. \r\nДруги черири от докладните записки в дневния ред на заседанието ще бъдат свързани с отдаването под наем или продажбата на недвижими имоти – частна общинска собственост. \r\nВ днешното заседание ще бъде гласувана също така докладна записка от Милен Ненчев – зам.-председател на Постоянната комисия по здравеопазване и социални дейности при Общински съвет Бургас относно отпускане на средства за финансово подпомагане на процедури инвитро на лица, двойки и семейства с репродуктивни проблеми, живущи на територията на Община Бургас. \r\nТри докладни записки ще бъдат внесени от Красимир Стойчев, зам.-кмет по „Финанси, бюджет и икономика“, свързани с избора на управител на „Благоустройствени строежи“ ЕООД, гр. Бургас, актуализация по договора между „Бургасбус“ ЕООД и Община Бургас за ползване на моторни превозни средства, както и за даване на съгласие за предприемане на действия по преобразуване чрез вливане на „Хляб и хлебни изделия“ ЕООД в „Бургаски пазари“ ЕООД. \r\nДнес също така ще бъде гласувано упълномощаването на представител на Община Бургас за участие в извънредно заседание на общото събрание на Асоциацията по ВиК и определяне на позицията и мандата по решенията, посочени в дневния ред. \r\nМестният парламент ще разгледа докладна записка и от д-р Лорис Мануелян – заместник-кмет на Община Бургас,относно: Предоставяне на безвъзмездна финансова помощ в полза на физическо лице, както и докладна записка от Георги Дракалиев, Димитър Людиев, Петко Георгиев, Станимир Апостолов и Виолета Илиева – общински съветници, относно: Демонтиране на плоча с идеологически надпис, поставена на фасадата на ПГМЕЕ – Бургас. Днес ще бъде разгледано питането на Тодор Димитров Ангелов – общински съветник, относно: Възстановяване на извършени непризнати разходи към Община Бургас. Ще бъде обсъдена кампанията за премахване на моторни превозни средства, които не са в движение, но заемат паркоместа на територията на Община Бургас – питане от общинските съветници Калояна Живкова и Димчо Грудев. Също така ще бъде разгледано питането на общинския съветник Ангел Д. Божидаров за построения път от центъра на кв. „Черно море“ до втория тласкател за отпадни води.", "date": "2018.10.30", "title": "Бургас: Общинският съвет ще проведе редовно заседание"}
{"url": "http://www.focus-news.net/news/2018/10/30/2584187/sport-inter-pobedi-pri-gostuvaneto-si-na-latsio.html", "text": "Отборът на Лацио допусна загуба 0:3 при домакинството си срещу Интер в двубой от 10-тия кръг на Серия „А“.  \r\nПопаденията за гостите отбелязаха Мауро Икарди и Марсело Брозович, съответно в 28-мата, 70-тата и 41-вата минута. \r\nТака Интер се изкачи до втората позиция във временното класиране с 22 точки, на шест от лидера Ювентус. Същият резултат има и отборът на Наполи, но Интер е с по-добра голова разлика. За Лацио това е втора загуба в последните седем срещи. Отборът заема четвърто място в Серия „А“ с 18 точки в актива си.", "date": "2018.10.30", "title": "Спорт: Интер победи при гостуването си на Лацио"}
{"url": "http://www.focus-news.net/news/2018/10/30/2584185/vitseprezidentat-iliyana-yotova-s-bsp-ne-sme-diskutirali-vatreshnopoliticheskata-obstanovka.html", "text": "На работната среща с БСП вътрешнополитическата обстановка не бе дискутирана. Срещата беше изцяло върху „Визия за България“. Това каза в интервю за  Агенция „Фокус“  вицепрезидентът Илияна Йотова в отговор на въпрос на отминалата работна среща с БСП за представянето на „Визия за България“ обсъждани ли са странични въпроси, свързани с вътрешнополитическата обстановка в страната. „Няколко пъти бе направено уточнението от страна на представителите на БСП, че документът не е предизборна платформа, а отворен документ, който трябва да бъде представен пред цялото общество, защо не и пред останалите политически сили“, посочи вицепрезидентът. „В документа има доста трудни и наболели проблеми, които стоят пред всички нас“, коментира Илияна Йотова. „На срещата бяха поставени редица от темите, които се съдържат в проекта. Имаше кратко представяне на основните теми на визията от председателя на БСП Корнелия Нинова. Тя наблегна върху социалните предложения, върху ролята на държавата и върху необходимостта от повече държавност и в икономиката“, обясни вицепрезидентът и допълни, че са дискутирани приоритетите в развитието на икономиката, връзката на финансовата и икономическата политика със социалната инфраструктура, както и „болната“ тема за здравеопазването. „За мен бе интересно да чуя аргументите и мотивите за предложенията във „Визия за България“, каза още Илияна Йотова.  \r\nБиляна ИВАНОВА Пълния текст на интервюто четете по-късно в „Мнение“", "date": "2018.10.30", "title": "Вицепрезидентът Илияна Йотова: С БСП не сме дискутирали вътрешнополитическата обстановка"}
{"url": "http://www.focus-news.net/news/2018/10/30/2584190/sliven-regionalna-direktsiya-pozharna-bezopasnost-i-zashtita-na-naselenieto-shte-otbelezhi-tarzhestveno-140-godini-pozharno-delo.html", "text": "Регионална дирекция „Пожарна безопасност и защита на населението” ще отбележи тържествено 140 години пожарно дело в град Сливен. Това съобщиха от  ОДМВР – Сливен . Регионалната дирекция и регионалната служба „ПБЗН” канят гражданите и гостите на Сливен да отбележат заедно с тях празника на 30 октомври от 10.00 часа на площад „Хаджи Димитър”. Ще се проведат демонстративни действия на пожарните екипи и части от единната спасителна система. От 11.00 часа в зала „Сливен” ще се проведе тържествено събрания по повод 140 години пожарно дело.", "date": "2018.10.30", "title": "Сливен: Регионална дирекция „Пожарна безопасност и защита на населението” ще отбележи тържествено 140 години пожарно дело"}
{"url": "http://www.focus-news.net/news/2018/10/30/2584191/shumen-s-normalna-intenzivnost-e-dvizhenieto-po-republikanskata-patna-mrezha-v-oblastta.html", "text": "С нормална интензивност е движението по републиканската пътна мрежа в област Шумен, предаде репортер на  Радио „Фокус“- Шумен . Настилките са сухи, видимостта е нормална.Няма нови промени  в организацията на движение в областта.  Движението по част от пътя Секулово- Тодор Икономово остава ограничено за автомобили над 3,5 тона, поради компрометирано състояние на мостово съоръжение. Ограничението важи от км 9 до км 16. Въведен е обходен маршрут. Продължава ремонтът в участъка на жп надлеза при км 364 на АМ „Хемус“, движението се осъществява двупосочно в едното платно. Водачите трябва да се движат с повишено внимание, спазвайки пътната сигнализация. Върбишки проход остава затворен за всички видове пътни превозни средства. Ришки проход е отворен без ограничения. В сила е забраната за товарни автомобили над 10 тона по пътя Радко Димитриево- Друмево, поради свлачища. Обходът е Шумен- Овчарово- Друмево. \r\nИвелина ИВАНОВА", "date": "2018.10.30", "title": "Шумен: С нормална интензивност е движението по републиканската пътна мрежа в областта"}
{"url": "http://www.focus-news.net/news/2018/10/30/2584194/dobrich-chetirima-mladezhi-shte-poemat-upravlenieto-na-obshtinata-kato-menidzhari-za-edin-den.html", "text": "Четирима млади хора от Добрич ще поемат управлението на Община Добрич като „Мениджъри за един ден“ на 30 октомври. Това съобщиха от пресцентъра на  Общината . Михаела Мавродиева от СУ „Любен Каравелов“ ще влезе в ролята на Кмета Йордан Йорданов. С финансите и общинската собственост ще се заеме Златина Стефанова, завършила Икономическия университет във Варна, а Бурак Зия от ЕГ „Гео Милев“ ще решава проблеми, свързани с хуманитарни, социални и културни дейности. Тодор Николушев отново от СУ „Любен Каравелов“ ще бъде зам. – кмет „Устройство на територията“ и ще работи заедно с Арх. Боян Коларов. Младите хора ще участват в редовното заседание на Общинския съвет на 30 октомври и ще представят докладни записки от своите ресори. Инициативата \"Мениджър за един ден\" дава начало на професионалната реализация на ученици и студенти на възраст между 16 и 23 г. и е сред най-значимите инициативи на Джуниър Ачийвмънт България, която се провежда ежегодно в още над 100 държави. Инициативата е в пълен синхрон с политиката на Европейския съюз образованието да бъде с практическа насоченост, за да могат младите хора да получат истинска подготовка за реалния свят.", "date": "2018.10.30", "title": "Добрич: Четирима младежи ще поемат управлението на Общината като „Мениджъри за един ден“"}
{"url": "http://www.focus-news.net/news/2018/10/30/2584192/vitseprezidentat-iliyana-yotova-trudno-mi-e-da-pretsenya-dali-do-redovnite-evropeyski-izbori-shte-ima-predsrochni-parlamentarni.html", "text": "Трудно ми е да преценя дали до редовните европейски избори ще има предсрочни парламентарни. Това каза в интервю за  Агенция „Фокус“  вицепрезидентът Илияна Йотова в отговор на въпрос възможни ли са предсрочни избори с оглед продължаващите протести на майки на деца с увреждания. „Предстоят и местни избори, които са много важни и които изискват огромен ресурс“, посочи тя. „Отговорността е и на управляващата коалиция. Ако се стигне до политическа криза и се блокира работата на Народното събрание – конституционната процедура е ясна“, каза още вицепрезидентът.  \r\nБиляна ИВАНОВА Пълния текст на интервюто четете по-късно в „Мнение“", "date": "2018.10.30", "title": "Вицепрезидентът Илияна Йотова: Трудно ми е да преценя дали до редовните европейски избори ще има предсрочни парламентарни"}
{"url": "http://www.focus-news.net/news/2018/10/30/2584193/burgas-normalno-se-osashtestvyava-dvizhenieto-v-oblastta.html", "text": "Нормално се осъществява движението в област Бургас. Това съобщи за  Радио „Фокус“ – Бургас  дежурният от Областно пътно управление. Пътните настилки са сухи и нормално проходими, видимостта е отлична. \r\nВ Бургас трафикът е по-интензивен. Натоварено е движението по улиците „Одрин“, „Иван Вазов“, „Цар Петър“, „Христо Ботев“, „Генерал Гурко“ и „Цар Симеон“, както и по някои участъци от булевардите „Сан Стефано“, „Мария Луиза“ и „Демокрация“. По бул. „Захари Стоянов“ в ж.к. „Меден Рудник“ трафикът също е натоварен. \r\nМария КУРТЕВА", "date": "2018.10.30", "title": "Бургас: Нормално се осъществява движението в областта"}
{"url": "http://www.focus-news.net/news/2018/10/30/2584196/veliko-tarnovo-s-pametna-vecher-v-pavlikeni-shte-otbelezhat-190-godini-ot-rozhdenieto-na-otets-matey-preobrazhenski.html", "text": "С паметна вечер в Павликени ще отбележат 190 години от рождението на Отец Матей Преображенски. Това съобщиха за  Радио „Фокус“–Велико Търново  от Историческия музей в града. Събитието ще се проведе от 17.30 часа в сградата на музея. Ще бъде представена документалната филмова импресия „Матей Преображенски – съвренникът“, чиито продуцент, режисьор и сценарист е Румяна Николова. \r\nОтец Матей (Моно Петров Сеизмонов) е роден през октомври 1828 година във великотърновското село Ново село. Той е български възрожденец, монах, просветител и националреволюционер. Член на Вътрешната революционна организация. Приятел и довереник на Васил Левски. \r\nНадежда КРЪСТЕВА", "date": "2018.10.30", "title": "Велико Търново: С паметна вечер в Павликени ще отбележат 190 години от рождението на отец Матей Преображенски"}
{"url": "http://www.focus-news.net/news/2018/10/30/2584198/pazardzhik-remontni-deynosti-se-izvarshvat-po-patya-panagyurski-koloni-panagyurishte-ot-66-km-do-70-km.html", "text": "Натоварено е движението по главните пътища в област Пазарджик, съобщи за  Радио „Фокус“ – Пазарджик  дежурният в Областно пътно управление – Пазарджик. Ремонтни дейности се извършват по пътя Панагюрски колони – Панагюрище от 66 км до 70 км. Трафикът е пренасочен в едната пътна лента. Движението по пътя от село Дюлево до разклона за Стрелча се извършва в една лента в района на 35 км поради срутище и пропадане на част от дясното платно. Движението в участъка се извършва в лявото платно и е регулирано с пътни знаци. Въведено е и ограничение на моста в село Бошуля, който е част от републиканската пътна мрежа. Там е забранено движението на товарни автомобили с тегло над 10 тона. Определеният обходен маршрут е през село Звъничево – Септемврийски ханчета – град Септември – село Бошуля. В Родопската част на областта има опасност от падащи камъни. Тя е най-голяма по направленията Пещера – Батак – Широка поляна, Варвара – Гара Костандово и Белово – Юндола. Ограничено поради ремонт е движението по автомагистрала „Тракия“ в района на 89 км в посока София. Там се извършва ремонт на моста над река Елшишка. Движението се осъществява двупосочно в платното посока Бургас. Срокът за изпълнение е удължен  до 26 ноември 2018 г. Патрул на \"Пътна полиция\" е разположен на изхода на Пазарджик в посока АМ „Тракия“. Движението в района на пътен възел „Пазарджик“ е натоварено. \r\nРадослава МУРДЖЕВА", "date": "2018.10.30", "title": "Пазарджик: Ремонтни дейности се извършват по пътя Панагюрски колони – Панагюрище от 66 км до 70 км"}
{"url": "http://www.focus-news.net/news/2018/10/30/2584197/sofiya-deputatat-ot-gerb-vasil-tsvetkov-organizira-priemni-v-ihtiman-kostenets-i-dolna-banya.html", "text": "Народният представител от ГЕРБ – София област Васил Цветков ще проведе приемни за граждани в общините Ихтиман, Костенец и Долна Баня. Това съобщиха от пресцентъра на  ПП ГЕРБ . От 9.00 часа народният представител ще посети офиса на партията в гр. Ихтиман, намиращ се на ул. „Цар Освободител” 127. Записвания за приемната се правят на място или на  тел: 0884800343. \r\nОт 11.00 часа депутатът ще се срещне с жителите на община Костенец. Записвания могат да се правят на място в офиса на ГЕРБ, намиращ се на ул. „Белмекен № 4 или на тел: 0884800350. \r\nСлед приемната в град Костенец Васил Цветков ще посети селата Костенец и Пчелин. От 14.00 часа народният представител ще проведе третата си приемна за деня в град Долна баня. Гражданите на общината ще могат да зададат своите въпроси в офиса на партията, намиращ се на ул. „Търговска” 114. Записванията стават на място в офиса на ГЕРБ или на тел: 0882507775.", "date": "2018.10.30", "title": "София: Депутатът от ГЕРБ Васил Цветков организира приемни в Ихтиман, Костенец и Долна баня"}
{"url": "http://www.focus-news.net/news/2018/10/30/2584199/smolyan-normalno-se-osashtestvyava-dvizhenieto-po-patishtata-v-oblastta.html", "text": "Сухи и нормално проходими са пътищата в областта, съобщи за  Радио „Фокус“ – Смолян  дежурният в Областно пътно управление – Смолян. Времето е облачно, без валежи. През нощта не са получавани сигнали за инциденти по републиканските направления в областта. \r\nДвижението по пътя Смолян – Мадан, при срутището на разклона за село Тикале се регулира със светофарна уредба и скоростта е ограничена до 20 км/ч. Трафикът се осъществява в дясната пътна лента. Заради пресечения релеф на областта е повишена опасността от падащи камъни и свличане на земни маси по всички пътища в област Смолян, затова водачите трябва да шофират внимателно и със съобразена скорост. \r\nПропаднали пътни банкети и пътни платна затрудняват движението по направленията Хвойна – Чепеларе – местност Рожен, Широка лъка – Девин, Рудозем – Бяла река, Рудозем – Смилян. Движението по път ІІІ-866 Девин – Михалково, в отсечката от новопостроения път при строителството на язовир „Цанков камък“ собственост на НЕК, която не се поддържа от ОПУ-Смолян се осъществява с повишено внимание, съобразно създадената организация на движение, поради опасност от паднали камъни и свлечени земни маси върху платното за движение.. \r\nВ Смолян пътните настилки са сухи. Автомобилният трафик в сутрешните часове е интензивен по централния бул. „България“, прилежащите към него улици и кръстовища и  и по входно-изходните артерии на града. \r\nНели ГЕРГЬОВСКА", "date": "2018.10.30", "title": "Смолян: Нормално се осъществява движението по пътищата в областта"}
{"url": "http://www.focus-news.net/news/2018/10/30/2584201/burgas-v-grada-shte-se-sastoi-kontsertat-naslednitsi-s-pesen-i-lyubov-za-nina-mateva.html", "text": "Концерт-спектакълът „Наследници: С песен и любов за Нина Матева“ очаква своята публика в навечерието на Деня на народните будители, съобщиха от пресцентъра на  Общината . Организатор на събитието е Народно читалище „Любен Каравелов 1940“, с финансовата подкрепа на Община Бургас. \r\nНа 30 октомври от 18.30 часа в Културен дом на нефтохимика ще бъде почетен един бургаски творец, посветил се на откриването, развиването и популяризирането на детския музикален потенциал. \r\nВ спектакъла ще участват Фолклорна формация „Тракийче“, създадена от Нина Матева през 1991 г. към Народно читалище „Любен Каравелов 1940“, с днешен ръководител Пенка Петрова, Даниела Матева-Станкова - дъщеря на Нина Матева, мениджър на музикална компания „D Stars\" - София и ръководител на Трио „ы“, творческите формации към читалище „Л. Каравелов 1940“, възпитаници, приятели и колеги на музикалния педагог от няколко поколения. Участниците са: Цветелина Стойчева, Ирена Станкова, Лазар Налбантов, Екатерина Радева, Петко Янгьозов, Катерина Парашкевова; Вокален ансамбъл \"Морски бриз\" с р-л Емануил Арнаудов; Литературно студио \"Митични птици\" с р-л Роза Боянова; Пиано - Ива Тошева; Танцова формация към ОУ \"Любен Каравелов\" с р-л Ваня Маврова; Танцово студио \"ДЮН\" с р-л Петя Стойкова; Фолклорен танцов ансамбъл \"Никола Гинов\" с р-л Димитър Гинов; Детски фолклорен ансамбъл \"Трите пъти\" с р-л Марио Егов; Оркестър \"Жарава\". \r\nРежисьор на концерт-спектакъла е Христо Симеонов. Входът е свободен. \r\nКонцерт-спектакълът „Наследници: С песен и любов за Нина Матева“ поставя началото на дарителска кампания за ремонтиране и именуване на музикалната зала, в която е преподавала Нина Матева (днес в нея продължават да репетират последователите ѝ) и откриване на публичен архив с нейни лични вещи в читалище \"Л. Каравелов 1940\", ул. \"Цар Калоян\" 24.", "date": "2018.10.30", "title": "Бургас: В града ще се състои концертът „Наследници: С песен и любов за Нина Матева“"}
{"url": "http://www.focus-news.net/news/2018/10/30/2584202/chestvame-blagosloven-yubiley-na-balgarskiya-emblematichen-tsarkoven-hor-sv-yoan-kukuzel-angeloglasniyat.html", "text": "През настоящата година се изпълват 50 години от основаването и първата публична изява на прославения Камерен ансамбъл „Св. Йоан Кукузел – Ангелогласният“, предаде репортер на  Агенция \"Фокус\" . Честването на юбилея ще бъде едно от централните църковни и културни събития през настоящата седмица и година. \r\nКамерният ансамбъл „Св. Йоан Кукузел – Ангелогласният“, ще изнесе ЮБИЛЕЕН ХОРОВ КОНЦЕРТ, организиран от Св. Синод на Българската православна църква – Българска патриаршия, Софийската филхармония и Столичната община с благословението на Негово Светейшество Българския патриарх и Софийски митрополит НЕОФИТ. Концертът ще се състои на 2 ноември 2018 г. от 19.00 ч. в столичната зала „България“.  \r\nМногобройни са изявите на хора по света и у нас и спечелените  награди. \r\nЩе припомним само, че по  достойнство дейността на този хор беше оценена и в Деня на София – 17 септември 2018 г., когато на специална празнична сесия на Столичния общински съвет бяха връчени отличия на известни български творци, преподаватели и учени. За радост на всички  християни Камерният ансамбъл „Св. Йоан Кукузел – Ангелогласният“ беше удостоен със званието „Почетен знак на Столична община“ по повод на 50-годишния му юбилей и като първи състав, представил на концертния подиум у нас и в чужбина старинните православни български песнопения. Изтъкват се стотиците концерти и активната звукозаписна дейност на състава, който е емблема на българското църковно хорово изкуство. \r\nВъв връзка с тази годишнина на ансамбъла, се реализира нов юбилеен компактдиск, който по традиция включва както едногласни, така и многогласни православни песнопения. Записът е направен през месец май 2018 г. в църквата „Св. Архангел Михаил“ при „Бояна парк“ София с настоящия диригент на хора Кристиан Попов. Албумът, озаглавен „Сладкогласна лира“. Той излезе специално на 15 октомври – рожденият ден на Негово Светейшество Българския патриарх НЕОФИТ, който е един от съоснователите на състава, заедно със своя брат многозаслужилия дългогодишен диригент доцент Димитър Димитров. \r\nКомпактдискът се издава от „Български бестселър“ със спомоществователството на Пловдивската света митрополия и  е  поздрав към всички  християни с молитва да имат Божето благословение. \r\n\"Нека от сърце благопожелаем на този изряден български църковен хор нови благословени успехи за слава Божия!\" - казва един от най-изявените ни специалисти в областта на църковната музика иконом Кирил Попов.  \r\nНикола ПЕТКОВ", "date": "2018.10.30", "title": "Честваме Благословен юбилей на българския емблематичен църковен хор „Св. Йоан Кукузел – Ангелогласният“"}
{"url": "http://www.focus-news.net/news/2018/10/30/2584200/vitseprezidentat-iliyana-yotova-planiram-sreshti-s-ucheni-rabotodatelski-i-nepravitelstveni-organizatsii-za-borba-s-demografskata-kriza.html", "text": "Не искам да говоря предварително, но планирам срещи с учени от БАН, с работодателски организации, с представители на неправителствения сектор. Това каза в интервю за  Агенция „Фокус“  вицепрезидентът Илияна Йотова в отговор на въпрос след като на пресконференция представи тревожни данни да очакваме ли инициативи от нея за борба с демографска криза.  \r\n„С удоволствие бих се включила в изготвянето на стратегия за развитие, особено за селата“, коментира тя. „Българското село ни е спасявало в годините, дори в най-тежките моменти от историята ни. Отдавна говоря, че трябва план „Маршал“ за него, иначе оттук нататък последствията и резултатите ще бъдат много тежки“, заяви Илияна Йотова. „Демографията е тема, по която политиците говорят много често. Повече говорене и по-малко резултати. Не можем да се задоволяваме само с констатации – за кого е новина, че ситуацията е катастрофална, че има цели области в страната, които можем да наречем „демографски пустини“ и това няма да бъде преувеличение“, обяви вицепрезидентът. „Важно е да преценим какво можем да направим оттук нататък. Това е политика, която задължава да има национален консенсус“, обърна внимание Илияна Йотова. Според нея са необходими 4-5 икономически приоритета, около които да има национален консенсус и които да не се променят при смяната на правителства. Вицепрезидентът заяви, че страната ни трябва да се съсредоточи върху развитието на високите технологии, на туризма и на селското стопанство. „Ако младите хора знаят в кои области приоритетно ще се развива България в следващите години, ще се насочат към определени специалности. Така няма да произвеждаме безработни висшисти, каквато е тенденцията в последните години“, коментира Илияна Йотова. „Важното е развитието на икономиката на страната. Важна е стратегията за нейното развитие, а не работата на парче“, каза още вицепрезидентът.  \r\nБиляна ИВАНОВА Пълния текст на интервюто четете по-късно в „Мнение“", "date": "2018.10.30", "title": "Вицепрезидентът Илияна Йотова: Планирам срещи с учени, работодателски и неправителствени организации за борба с демографската криза"}
{"url": "http://www.focus-news.net/news/2018/10/30/2584195/sofiya-prokuraturata-i-sdvr-shte-dadat-brifing-po-povod-ubiystvoto-v-kv-nadezhda.html", "text": "От 10.00 часа в зала 2 на 4 етаж на Съдебната палата ръководителят на Софийска градска прокуратура г-жа Емилия Русинова и директорът на СДВР г-н Ивайло Иванов ще дадат брифинг по повод убийството в кв. „Надежда“. Това съобщиха от пресцентъра на  Прокуратурата на Р България .", "date": "2018.10.30", "title": "София: Прокуратурата и СДВР ще дадат брифинг по повод убийството в кв. \"Надежда\""}
{"url": "http://www.focus-news.net/news/2018/10/30/2584189/ochakva-se-prokuraturata-da-obyavi-na-kolko-ot-zadarzhanite-nad-20-dushi-ot-darzhavnata-agentsiya-za-balgarite-v-chuzhbina-shte-badat-povdignati-obvineniya.html", "text": "Очаква се прокуратурата да обяви на колко от задържаните над 20 души от Държавната агенция за българите в чужбина ще бъдат повдигнати обвинения.  \r\nПредседателят на ДАБЧ Петър Харалампиев и 20 служители от агенцията бяха задържани с обвинения за корупция. Следователи от СО - СП на Специализирана прокуратура продължават с извършването на процесуално-следствени действия на адреси в София, Кюстендил и Плевен. В понеделник полицейското присъствие пред входа на ДАБЧ в столицата беше засилено. Служители на Спецпрокуратурата изнасяха от сградата компютри, пликове и документи, а органи на МВР и КПКОНПИ изведоха служител от Агенцията.", "date": "2018.10.30", "title": "Очаква се прокуратурата да обяви на колко от задържаните над 20 души от Държавната агенция за българите в чужбина ще бъдат повдигнати обвинения"}
{"url": "http://www.focus-news.net/news/2018/10/30/2584204/smolyan-bez-problemi-se-osashtestvyava-preminavaneto-prez-granichnite-punktove-s-gartsiya-makaza-zlatograd-i-kapitan-petko-voyvoda.html", "text": "Без проблеми се осъществява преминаването през граничните пунктове с Гърция „Маказа“, „Златоград“ и „Капитан Петко войвода“, съобщиха за  Радио „Фокус“ – Смолян  от Главна дирекция „Гранична полиция“. Нормално се преминава и през останалите пунктове на българо-гръцката граница. \r\nНели ГЕРГЬОВСКА", "date": "2018.10.30", "title": "Смолян: Без проблеми се осъществява преминаването през граничните пунктове с Гърция „Маказа“, „Златоград“ и „Капитан Петко войвода“"}
{"url": "http://www.focus-news.net/news/2018/10/30/2584203/burgas-nagrazhdavat-pobeditelite-v-konkursa-moreto-ne-e-za-edna-vakantsiya.html", "text": "Националният конкурс за рисунка и компютърна рисунка „Морето не е за една ваканция“ за ученици приключи. Центърът за подкрепа на личностното развитие (ЦПЛР) в Бургас прие над 320 скици от страната и 17 компютърни изображения. Това съобщиха от пресцентъра на  Община Бургас . Председател на журито бе директорът на Бургаска художествена галерия „Петко Задгорски“ Георги Динев. Организатори на конкурса са Министерството на образованието и науката, Национален дворец на децата, Регионалното управление на образованието, Общината и ЦПЛР-Бургас. Конкурсът е част от програмата на Община Бургас и Центъра за подкрепа на личностното развитие за отбелязване на Международния ден на Черно море. Номинираните творби на учениците ще бъдат експонирани в изложбена зала „Христо Фотев“ в Културен център „Морско казино“, където всеки може да ги разгледа. Награждаването ще се проведе в зала „Петя Дубарова“ на Културен център „Морско казино“ от 16.30 часа.  \r\nНаградите са осигурени от Община Бургас, Национален дворец на децата-София, Регионална инспекция по околната среда и водите-Бургас, и ЦПЛР-Бургас. Центърът за подкрепа на личностното развитие благодари на всички участници в конкурса.", "date": "2018.10.30", "title": "Бургас: Награждават победителите в конкурса „Морето не е за една ваканция”"}
{"url": "http://www.focus-news.net/news/2018/10/30/2584207/gabrovo-ogranicheno-e-dvizhenieto-za-avtomobili-nad-10-tona-po-pat-kramolin-veliko-tarnovo.html", "text": "Добри са условията за пътуване на територията на област Габрово. Това казаха за  Радио „Фокус“ – Велико Търново  от Областно пътно управление-Габрово. Времето е ясно. Температурата на въздуха е 12°. Пътните настилки са сухи. Проходът Шипка е отворен за движение. Там остава в сила ограничение за МПС за превоз на товари, с технически допустима максимална маса над 12 тона и ремаркета и полуремаркета, с технически допустима максимална маса над 10 тона. \r\nНа пътя с. Кормянско-с. Малък Вършец, при км 10+080, има стеснен участък при мост над р. Крапец. Сигнализиран е с пътен знак В15 „Забранено влизането на пътни превозни средства с ширина, включително на товара, по-голяма от 3,30 м”. Обходният маршрут за МПС над 3,30 м е по път Граница Ловеч – /Кормянско-Малък Вършец/ – при км 46+800 по общински път до III-403 в с. Малък Вършец. \r\nОграничено е движението за автомобили над 10 тона по път Крамолин – Велико Търново. Забраната е въведена за отсечката от км 22 до км 28. Причината е намален габарит на пътното платно. Срокът за извършване на ремонтните дейности е до 31 август 2018 година. \r\nНа път Велико Търново – Дряново – Габрово – Стара Загора, съвпадащ с ул. “Малина“ в град Габрово, движението е ограничено поради извършване на строителни дейности. Отбивен маршрут за квартал Чехлевци е по път III – 5004 – път II – 44 – път III – 4404. Поставена е необходимата сигнализация. Срокът за приключване на дейностите е до 30 септември 2018г. \r\nДвижението по път Габрово – Стоманеците се осъществява с повишено внимание поради пропаднал участък на асфалтова настилка. Една от лентите за движение е стеснена, поставена е сигнализация. Срокът на въведената организация е до 31 октомври. Движението в участък от път Севлиево – Драгановци се осъществява в една лента поради ремонт на пътни съоръжения и укрепителна стена, до 31 октомври. \r\nНадежда КРЪСТЕВА", "date": "2018.10.30", "title": "Габрово: Ограничено е движението за автомобили над 10 тона по път Крамолин – Велико Търново"}
{"url": "http://www.focus-news.net/news/2018/10/30/2584206/veliko-tarnovo-ne-se-dopuska-preminavane-na-tovarni-avtomobili-nad-10-tona-prez-prohoda-tvarditsa-elena.html", "text": "Натоварен е  трафикът в районите на учебните заведения във Велико Търново, предаде репортер на  Радио „Фокус” – Велико Търново . На места има полицейско присъствие. Пътните настилки са сухи. Времето e слънчево.  Температурата на въздуха е 12 градус. Интензивно е движението по основните улици и булеварди в града – по бул. „България“, ул. „Никола Габровски“ и ул. „Васил Левски“, която е отворена за двупосочно движение. Натоварен е трафикът на пътен възел „Качица“ и ул. „Магистрална“във Велико Търново– част от главен път София – Варна.  Всички светофарни уредби в града работят нормално. Други въведени ограничения във Велико Търново няма. \r\nДобри са условията за пътуване на територията на цялата област. Отворен за движение на всички превозни средства е Проходът на Републиката. Не се допуска преминаване на товарни автомобили над 10 тона през прохода Твърдица – Елена. Движението от км 47 до км 48 се осъществява в една лента поради пропадане на пътното платно и наличие на свлачище. \r\nНадежда КРЪСТЕВА", "date": "2018.10.30", "title": "Велико Търново: Не се допуска преминаване на товарни автомобили над 10 тона през прохода Твърдица – Елена"}
{"url": "http://www.focus-news.net/news/2018/10/30/2584208/mvr-16-dushi-sa-postradali-pri-katastrofi-v-stranata-prez-izminaloto-denonoshtie.html", "text": "16 души са пострадали при катастрофи в страната през изминалото денонощие. Това съобщиха от пресцентъра на  МВР . Общо в страната са станали 15 тежки пътнотранспортни произшествия. В София са регистрирани 32 леки и една тежка катастрофа, при която е пострадал един човек.", "date": "2018.10.30", "title": "МВР: 16 души са пострадали при катастрофи в страната през изминалото денонощие"}
{"url": "http://www.focus-news.net/news/2018/10/30/2584209/smolyan-za-poredna-godina-obshtinata-shte-bade-domakin-na-initsiativata-menidzhar-za-edin-den.html", "text": "За поредна година община Смолян ще бъде домакин на инициативата „Мениджър за един ден. Това съобщиха от пресцентъра на  Община Смолян . Днес ученици от ОУ „Стою Шишков“, ППМГ „Васил Левски”, ПГИ „Карл Маркс“ и ПГТТ „Христо Ботев“ ще имат възможност да съпреживеят един реален работен ден от управлението на общинска администрация. На този ден от 9,00 до 13,00 часа младите хора ще заемат ключови постове – на кмет, заместник-кметове, секретар, главен архитект и ще ръководят Община Смолян. \r\nОт 13,00 часа в зала 247 ще се проведе брифинг с участието на младите хора, ръководили местната общинска администрация, които ще споделят какво е усещането да си на ръководен пост, макар и за един ден. \r\n“Мениджър за един ден” е сред най-популярните инициативи на Джуниър Ачийвмънт България. Тя се провежда ежегодно в над 100 държави по целия свят. В нея винаги се включват както висши държавни управници, така и утвърдени мениджъри от всички сфери на бизнеса и обществения живот. \r\nИнициативата „Мениджър за един ден” се организира за шестнадесета поредна година от фондация „Джуниър Ачийвмънт България”. Мисията на „Джуниър Ачийвмънт България” е да подготвя младите хора за успешното им реализиране на все по-конкурентния пазар на труда и превръщането им във финансово грамотни и социално отговорни бизнес лидери.", "date": "2018.10.30", "title": "Смолян: За поредна година общината ще бъде домакин на инициативата „Мениджър за един ден”"}
{"url": "http://www.focus-news.net/news/2018/10/30/2584205/alfa-makedoniya-makedoniya-e-gratska-voynitsi-na-atina-privetstvaha-dogovora-za-imeto-s-natsionalisticheski-poslaniya.html", "text": "„Македония е гръцка“ – това бе призивът, който можеше да се чуе на традиционния военен парад в Солун от военнослужещите на Атина при преминаването им край ложата, от която шествието наблюдаваха високопоставени фигури като президентът Прокопис Павлопулос и други представители на гръцката държава, отбелязва скопската телевизия  „Алфа“ . \r\nПарадът се проведе в памет на деня, в който през 1940 г. Гърция се включва в борбата срещу фашизма, а националистическите призиви бяха скандирани от специална част на резервистите на гръцката армия. Министърът на отбраната Панос Каменос заяви, че парадът в Солун е доказателство, че гръцката армия, народът и държавното ръководство са обединени в защита на националния суверенитет. \r\n„Всички сме готови да кажем „не\". Уважаваме мирното съжителство и работим за него, но трябва много добре да знаем, че всеки, който се осмели да оспори националния суверенитет на страната ни ще ни намери обединени. Излизаме от голяма политическа криза и като политически ръководител на въоръжените сили искам да благодаря на всички директори, офицери, сержанти, войници, цивилни служители и жандармеристи, за голямото постоянство и търпение, което показаха, за да не бъде свалено знамето на страната“, бяха думите на Каменос. \r\nСпоред гръцките медии, по време на обръщението на Каменос, противник на Преспанското споразумение, от тълпата се е чул призив: „Оставка! Спасете Македония“, на което военният министър на Атина е отговорил: „Когато му дойде времето!“.  \r\nПолицията в Солун пък е предотвратила навлизането на група хора в шествието с цел протест срещу договора за името на Македония.  \r\n„Алфа“ е поискала коментар от македонското външно министерство във връзка със събитията в Солун, но отговорът е бил, че във ведомството не са запознати с хода на събитията.  \r\nНе за първи път представители на гръцката армия изпращат националистически и шовинистични послания срещу употреба на термина „Македония“, отбелязва телевизията. Преди няколко години в интернет се появи видео, на което гръцки войници изпълняват песен, в която се уверява, че искат да „изпият“ кръвта на „скопяни, албанци и турци“. Тереза Герова", "date": "2018.10.30", "title": "„Алфа“ (Македония): Македония е гръцка -  войници на Атина „приветстваха“ договора за името с националистически послания"}
{"url": "http://www.focus-news.net/news/2018/10/30/2584210/blagoevgrad-prodalzhava-kampaniyata-za-sabirane-na-opasni-otpadatsi-v-grada.html", "text": "Продължава кампанията за събиране на опасни отпадъци от домакинствата. Това съобщиха от пресцентъра на  Община Благоевград . Кампанията започна вчера и продължава днес. За целта се организира мобилен пункт за извозване  на отпадъци. Безплатно ще се приемат живачни термометри, ампули и живак, лакове и бояджийски материали, домакински препарати и химикали, мастила и замърсени опаковки, негодни препарати за растителна защита, лекарства с изтекъл срок на годност. От 10.00 часа до 12.30 часа мобилен пункт ще има на паркинга на ул. „Свобода“ и „Симеон Радев“. В 13.00 часа до 16.00 часа мобилния пункт ще се намира в жк. „Струмско“, уширението на улица „Битоля“ срещу магазин „Звезден рай“.  \r\nЦелта е чрез реализиране на  кампанията жителите на община Благоевград да бъдат улеснени, а околната среда да бъде защитена от вредното влияние на горепосочените отпадъци.", "date": "2018.10.30", "title": "Благоевград: Продължава кампанията за събиране на опасни отпадъци в града"}
{"url": "http://www.focus-news.net/news/2018/10/30/2584214/plovdiv-do-2-noemvri-dvizhenieto-ot-izhoda-na-grada-do-asenovgrad-shte-se-izvarshva-dvuposochno-v-ednoto-platno-poradi-remont.html", "text": "До 2 ноември движението по пътя Пловдив-Асеновград, от изхода на града до Асеновград, ще се извършва двупосочно в едното платно поради ремонтни дейности. Това съобщиха за Радио „Фокус“-Пловдив от Областно пътно управление. Остава валидно ограничението за преминаване на камиони по-високи от 4 метра през тунелите по пътя Асеновград-Смолян. Обходният маршрут за водачите е по пътя Кричим-Девин. Забранено е и преминаването на тежкотоварни моторни превозни средства над 12 тона по пътя Поповица-Болярци. Опасност от падащи камъни има по пътищата в планинските райони особено по направленията Асеновград-Смолян, Кричим-Девин и Юговско ханче-Югово-Лъки. До 31 октомври преминаването по пътя Югово-Лъки ще се осъществява в едната лента поради пропадане на част от пътното платно. Движението в проблемния участък се регулира с пътни знаци. Ограничено е движението по пътя Плодовитово – Първомай – Асеновград при км 6+832 в района на моста над река Марица за камиони над 5 тона. Причината е намален габарит на пътното платно на стоманения мост на реката. Обходният маршрут е по пътя Стара Загора – Поповица и пътя София – Пловдив – Свиленград. Движението по пътя Белица – Загражден – Давидково в участъка от км 13+500 от Държавно ловно стопанство ”Кормисош” след с. Белица до границата с област Смолян при км 18+431 е ограничено за всички моторни превозни средства. Срокът е до 21 декември 2018 г.. Временно движението по АМ „Тракия“ при км 112 в района на село Цалапица се извършва в аварийната лента поради ремонтни дейности на съоръжение. Затворени за движение са активната и изпреварващата лента. Срокът е до 8 ноември 2018 г.. \r\nДвижението в Пловдив е натоварено предимно по булевардите „Найчо Цанов“, „Христо Ботев“, „Цар Борис III Обединител“, „Васил Априлов“, „Руски“, „Пещерско шосе“, „Шести септември“, „Източен“, „Санкт Петербург“ и „Освобождение“. Пътните настилки са сухи.  Западното платно на бул. „Цар Борис III Обединител”, в участъка от ул. „Патриарх Евтимий“ до ул. „Света Петка“, е затворено за движение, заради строително-монтажни дейности. Движението се извършва двупосочно в източното платно. Временната организация на движение ще бъде валидна до края на ноември. Маршрутите на автобусни линии №9 и 93 от основния вътрешноградски транспорт са променени. Движението по южното платно на бул.“България“, при кръстовището с бул. „Васил Априлов“, където се полагаше нов топлопровод, е отворено за моторните превозни средства. Движението се извършва по двете ленти в южното платно на булеварда, като третата лента остава затворена. \r\nМария РУСЕВА", "date": "2018.10.30", "title": "Пловдив: До 2 ноември движението от изхода на града до Асеновград ще се извършва двупосочно в едното платно поради ремонт"}
{"url": "http://www.focus-news.net/news/2018/10/30/2584211/haskovo-viktorina-moyata-rodina-multikulturen-dom-shte-se-provede-v-mladezhkiya-tsentar.html", "text": "От 12.30 в концертната зала на ОП „Младежки център“ ще се проведе викторина „Моята родина – мултикултурен дом“ по проект BG05M2OP001-3.002-0246 „Пъстро етно“, финансиран от Оперативна програма „Наука и образование за интелигентен растеж“. Това съобщиха от пресцентъра на  Община Хасково . Събитието ще обхване деца, участници от клубовете по родинознание от училищата партньори по проекта, и ще има състезателен характер. Предвидени са атрактивни награди за всички участници. Викторината се организира във връзка с Денят на народните будители - 1 ноември.", "date": "2018.10.30", "title": "Хасково: Викторина „Моята родина – мултикултурен дом“ ще се проведе в Младежкия център"}
{"url": "http://www.focus-news.net/news/2018/10/30/2584212/pregled-na-osnovnite-temi-v-burgaskiya-pechat.html", "text": "„Кметове подаряват 110 язовира на държавата“ е водещото заглавие в днешния брой на вестник  „Черноморски фар“ . „Най-много дават от Община Айтос“ е подзаглавието на статията. Преди по-малко от месец изтече срокът, в който общините, по предложение на кметовете и след гласуване в Общинските съвети, можеха да предоставят за стопанисване на държавата язовири, с които финансово не могат да се справят, пояснява статията. „По-високите температури ще привличат туристи в междинните сезони“ е темата на деня в днешния брой на вестника. „Икономическият растеж в страната се ликвидира до 2050-а“, „Необходим е план за действие и национална стратегия, смятат от екоминистерството“ са подзаглавията на материала. „Бургаски треньор по муай тай сбъдна своя детска мечта“ е друго заглавие от страниците на вестника. Треньорът на „Самурай Джим“ и националния ни отбор по муай тай Николай Атанасов успя да сбъдне своя детска мечта. Бургазлията взе участие на провелия се във Варна по-рано този месец семинар по кикбокс и муай тай, уточнява статията. \r\nИнтервюто в днешния брой е с Мария Цанкова, състезател по Тай чи от отбора на САЩ.", "date": "2018.10.30", "title": "Преглед на основните теми в бургаския печат"}
{"url": "http://www.focus-news.net/news/2018/10/30/2584216/varna-voennite-moryatsi-shte-pochetat-pametta-na-zaginalite-za-svobodata-na-balgariya.html", "text": "Военните моряци ще почетат паметта на загиналите за свободата на България. Това съобщиха от пресцентъра на  Военноморските сили . Всяка година на Архангелова (мъжка) задушница Българската армия провежда военни ритуали (панихиди) в памет на загиналите във войните български войни.  \r\nНа ритуала в град Варна, организиран съвместно от Варненска и Великопреславска Света митрополия, Община Варна и командването на Военноморските сили, ще участват Представителният духов оркестър и почетен караул от ВВМУ „Н. Й. Вапцаров”, представители на държавната и местна власт. \r\nНа 3 ноември 2018 г. от 11.00 часа в района на Старите гробища пред „Паметника на загиналите офицери, подофицери и войници във войните 1912-1918 г.” ще бъде отслужена панихида и ще бъдат поднесени венци и цветя.", "date": "2018.10.30", "title": "Варна: Военните моряци ще почетат паметта на загиналите за свободата на България"}
{"url": "http://www.focus-news.net/news/2018/10/30/2584217/vidin-ogranicheno-e-dvizhenieto-po-pat-ii-14-vidin-kula-vrashka-chuka-poradi-ukrepvane-na-svlachishte.html", "text": "Ограничено е движението по път II-14 Видин – Кула – Връшка чука поради укрепване на свлачище, обходният маршрут се осъществява по съществуващия стар път в непосредствена близост. Това каза за  Радио „Фокус“ - Видин  дежурният служител в Областно пътно управление – Видин. Движението се регулира с вертикална сигнализация. Срокът на ремонтните дейности е до  ноември. Движението по път III-114 Лом – Тополовец – Ружинци в участъка Динково – Ружинци е ограничено за автомобили над 12 тона поради ремонтни дейности. С нормална интензивност е движението на автомобили по път I-1 в посока Монтана – Видин. Предимно тежкотоварни автомобили се движат по път I-1 в посока граничен пункт „Дунав мост 2“. Натоварен е трафикът между Дунавци и Видин. \r\nАнна ЛОЗАНОВА", "date": "2018.10.30", "title": "Видин: Ограничено е движението по път II-14 Видин – Кула – Връшка чука поради укрепване на свлачище"}
{"url": "http://www.focus-news.net/news/2018/10/30/2584213/umbalsm-nipirogov-26-godishniyat-mazh-koyto-zastrelya-priyatelkata-i-deteto-si-e-bez-neposredstvena-opasnost-za-zhivota.html", "text": "26-годишният мъж, който застреля приятелката и детето си, е без непосредствена опасност за живота. Това съобщи за  Агенция „Фокус“  говорителят на УМБАЛСМ „Н.И.Пирогов“ Мария Пойразова. Тя уточни също така, че 1-годишното дете е било докарано в болничното заведение в изключително тежко състояние. Въпреки всички усилия на лекарите детето е починало.", "date": "2018.10.30", "title": "УМБАЛСМ „Н.И.Пирогов“: 26-годишният мъж, който застреля приятелката и детето си, е без непосредствена опасност за живота"}
{"url": "http://www.focus-news.net/news/2018/10/30/2584218/pregled-na-osnovnite-temi-v-shumenskiya-pechat.html", "text": "„Тютюнопроизводители още чакат пари от изчезнал гръцки собственик на фирма“ е водещото заглавие във вестник  „Шуменска заря“ . Тютюнопроизводители от общините Венец и Каолиново още чакат да получат пари - те си от продадена реколта. Гръцкият собственик на фирмата „Михайлидис“ дължи на земеделците от Шуменско 200 000 лева, а завлечените в страната производители имат да получават 980 000 лева. Информацията изнесе заместник-председателят на Националната асоциация на тютюнопроизводителите Вилдан Шабанова. На стр. 2 в броя е публикувано интервю със стоматолога д-р Виолета Алексиева. „Информационна кампания на тема „Културното многообразие на Европа“, пише изданието. В рамките на кампанията в Никола Козлево, Нови пазар и Шумен се организираха събития за популяризирането на европейското културно многообразие чрез успешното партньорство на Областна администрация - Шумен с местната власт, образователни и културни институти. „Нови варианти за комплекс „Фабулис“, информира ежедневникът. Не сме се отказали да търсим варианти развлекателния комплекс „Фабулис“ да отвори отново врати за жителите и гостите на града“, каза пред журналисти вчера кметът на Община Шумен Любомир Христов. Към него били отправени дори запитвания за закупуването на обекта, затова той предвиждал на сесия на общинския съвет отново да внесе за обсъжда- не въпроса за бъдещето на Фабулис“. “Шуменска постановка в Тайланд“, е друг акцент от страниците на всекидневника. Драматично кукленият театър „Васил Друмев” в Шумен ще участва в Световния куклен фестивал “Пукет Хармъни” в Пукет, Тайланд. Трупи от целия свят ще се съберат, за да изпъстрят с огромно разнообразие острова.", "date": "2018.10.30", "title": "Преглед на основните теми в шуменския печат"}
{"url": "http://www.focus-news.net/news/2018/10/30/2584221/ministarat-na-ikonomikata-emil-karanikolov-poseti-svishtov-i-vze-uchastie-v-kragla-masa-na-tema-obrazovanie-biznes-mestna-vlast.html", "text": "В навечерието на 1 ноември – Деня на народните будители, по инициатива на общинското ръководство, в Свищов се проведе кръгла маса на тема „Образование, бизнес, местна влас“. Специален гост на форума беше министърът на икономиката Емил Караниколов, съобщиха от пресцентъра на  Община Свищов . Кметът Генчо Генчев представи възможностите за развитие на икономическия потенциал на община Свищов, а министър Караниколов сподели, каква е визията за икономическо развитие на община Свищов през призмата на Министерството на икономиката. \r\nНа кръглата маса със свои презентации се представиха представителите на средните свищовски училища, както и СА „Д. А. Ценов“ в лицето на зам.-ректора доц. д-р Николай Нинов. Заместник-ректорът покани министъра на икономиката да посети Стопанска академия по повод празника на българските студенти – 8 декември, а Емил Караниколов с радост прие поканата. \r\nНа срещата министърът на икономиката посочи, че средствата за образование в Бюджет 2019 ще бъдат увеличени, но по-важното е да има добри политики – като визия за развитие, които да излизат от образователните институции и бизнеса, за да вървят ръка за ръка и да се прави най-доброто, като инвестиция в образованието на децата. Той допълни, че Министерство на икономиката стартира кампания насочена към родителите, за стимулиране на дуалното обучение, за да може да образователната система да отговаря на търсенето на инвеститорите. Министър Караниколов подчерта, че основният въпрос, който инвеститорите задават, когато избират терен за своята инвестиция, е дали има качествена работна ръка. По тази причина той допълни, че освен активното въвеждане на дуалното обучение е необходимо да се създадат и центрове за преквалификация, чрез които да се отговаря на търсенето. „Работата ни е да подобрим жизнения стандарт на българския народ и в тази посока са нашите усилия“, каза той. \r\nМинистър Караниколов сподели отличните си впечатления от кмета на Свищов Генчо Генчев и неговата активност по отношение стъпките за икономическо развитие на общината. Той благодари на общинското ръководство за бързите и адекватни действия, които се предприемат за превръщането на терена на бившите казарми в икономическо-технологичен обществен парк. Министърът подчерта, че съседните европейски държави предлагат отлични условия за инвестиции и конкуренцията е жестока, по тази причина е хубаво, че Община Свищов предприема незабавни действия, за да превърне запустелите терени на бившите казарми в модерна зона за инвестиции. Кметът Генчев отбеляза, че в центъра на Свищов ще бъде открит до края на месец ноември административен офис, в който ще се помещава новоучреденото еднолично акционерно дружество. В него ще се провеждат периодични информационни срещи на представители на Министерството на икономиката, „Национална компания Индустриални зони“, на Българска банка за развитие, Българска агенция за инвестиции и др. с представители на бизнеса и заинтересовани лица, които ще могат да се запознаят възможностите за инвестиции и разширяване на дейността си, чрез различни национални и европейски програми. \r\nНа проведената по-късно пресконференция стана ясно, че новата зона за развитие ще е подходяща за инвестиции в три направления – производство, логистика и високотехнологичен сектор. Кметът на Свищов подчерта, че усилията са насочени към инвеститори в сферата на производството и услугите в висока добавена стойност. \r\nНа въпрос от журналист, кога може да се очакват първите резултати министър Караниколов даде пример с Враца, където 6 месеца след откриването на индустриалния парк се появява първият инвеститор с интереси във високотехнологичния сектор. Министърът на икономиката увери жителите на крайдунавския град, че след привличането на първите 4-5 инвеститора в Свищов, като израз на икономическия растеж ще повишат работните заплати. Със своето геостратегическо местоположение и реализирането на зоната за развитие, Свищов ще стане притегателен център за инвестиции и развитие, който ще даде старт за икономически възход на целия регион.", "date": "2018.10.30", "title": "Министърът на икономиката Емил Караниколов посети Свищов и взе участие в кръгла маса на тема „Образование, бизнес местна власт“"}
{"url": "http://www.focus-news.net/news/2018/10/30/2584219/kyustendil-po-patya-za-gkpp-oltomantsi-se-izvarshva-avariyno-zapalvane-na-deformatsii-po-nastilkata.html", "text": "По пътя за ГКПП „Олтоманци” се извършва аварийно запълване на деформации по настилката. Това съобщи за  Радио „Фокус” – Кюстендил  дежурният в Областно пътно управление – Кюстендил. Ремонтните дейности са от граничния пункт до км 27. Работата ще продължи до 2 ноември. Ремонтни дейности се извършват по пътя Кюстендил – Богослов. Движението пи трикилометровото трасе трябва да се осъществява с повишено внимание. Участъкът в ремонт е сигнализиран с пътни знаци. Дейностите ще продължат до края на месеца. Изсичане на храсти се извършва в участък от пътя между селата Злогош и Габрешевци. Крайният срок е 31 октомври. Заради ремонт на водопровод е въведена временна организация на движение по пътя Рила – Рилски манастир при село Пастра. До 31 октомври движението при километър 11 от пътя се осъществява само в едната лента. Затворена е лентата за движение в посока Рила, движението се осъществява двупосочно в посока село Пастра. Участъкът е сигнализиран с пътни знаци. Движението в района на срутището по пътя за Рилски манастир се регулира със светофарна уредба. Преминаването при километър 27 се осъществява само в едната лента поради извършване на аварийно-възстановителни дейности – обрушване на ската. Движението на моторни превозни средства се ограничава за кратки периоди от по 10 минути. Срокът на временната организация за движение е до 31 октомври.  С нормална интензивност е трафикът по автомагистрала „Струма”, по път Е-79, както и по направлението София – Кюстендил. Слабо натоварен е трафикът по посока ГКПП „Гюешево”. \r\nВенцеслав ИЛЧЕВ", "date": "2018.10.30", "title": "Кюстендил: По пътя за ГКПП „Олтоманци” се извършва аварийно запълване на деформации по настилката"}
{"url": "http://www.focus-news.net/news/2018/10/30/2584220/pazardzhik-okrazhniyat-sad-shte-gleda-deloto-sreshtu-mazh-obvinen-za-predlagane-na-podkup.html", "text": "Окръжният съд в Пазарджик ще гледа дело за предлагане на подкуп на длъжностно лице, съобщиха от пресцентъра на  Съда . Делото е образувано по обвинителен акт на Окръжната прокуратура. Срещу мъж е повдигнато обвинение за това, че на 14 октомври 2018 г. на АМ „Тракия“ е направил опит да даде подкуп 20 лв. на двама полицаи, за да не му съставят акт за извършени от него нарушения, а именно за това, че е шофирал микробус без включени къси светлини, без предпазен колан и е говорил по мобилен телефон. Началото на съдебното заседание е в 09:30 часа, съдия-докладчик е Коста Стоянов.", "date": "2018.10.30", "title": "Пазарджик: Окръжният съд ще гледа делото срещу мъж, обвинен за предлагане на подкуп"}
{"url": "http://www.focus-news.net/news/2018/10/30/2584222/vitseprezidentat-iliyana-yotova-krayno-vreme-e-politikata-ni-s-balgarite-zad-granitsa-da-ne-bade-samo-v-protokolnite-hroniki.html", "text": "Крайно време е политиката ни с българите зад граница да не бъде само в протоколните хроники при поредната визита. Това каза в интервю за  Агенция „Фокус“  вицепрезидентът Илияна Йотова в отговор на въпрос как политиката за сънародниците ни в чужбина може да се превърне в национален приоритет. „Това е политика за развитието на българската нация, за запазване на древния български език и българското самосъзнание“, заяви тя. „Българите зад българите са голям потенциал, който трябва да бъде използван в името и в интересите на страната“, обяви Илияна Йотова. „Младите хора могат да бъдат мотивирани да се върнат в България, да учат във висшите ни учебни заведения и да работят тук“, коментира вицепрезидентът. „България се нуждае и от по-активно лоби по света, особено в рамките на Европа“, каза още Илияна Йотова.  \r\nБиляна ИВАНОВА Пълния текст на интервюто четете по-късно в „Мнение“", "date": "2018.10.30", "title": "Вицепрезидентът Илияна Йотова: Крайно време е политиката ни с българите зад граница да не бъде само в протоколните хроники"}
{"url": "http://www.focus-news.net/news/2018/10/30/2584223/die-presse-avstriya-loshoto-vreme-v-evropa-zhertvi-i-raneni-v-italiya-nay-visoka-stepen-na-preduprezhdenie-za-harvatskoto-kraybrezhie.html", "text": "В резултат на тежките бури с проливни дъждове и бурни ветрове, които засегнаха голяма част от Италия, загинаха няколко души, а повече от дузина бяха ранени, съобщава електронното издание на австрийския всекидневник  Die Presse .  \r\nНай-малко седем души са загинали при инциденти с падане на дървета – още в неделя бе съобщено, че те са най-малко петима. Съобщава се и за над 12 пострадали.  \r\nВ провинция Фрозиноне, южно от Рим, двама души загубиха живота си след падане на дърво върху автомобила им. В Лацио, в Неапол и в Лигурия бе съобщено за четири жертви. Друг човек е загинал в провинция Доломити Белуно.  \r\nВ резултат на лошото време в провинциите Белуно и Тревизо е прекъснато на електрозахранването. Засегнати са били около 160 000 домакинства. Наводненията и свлачищата в съседния регион Каринтия са довели до проблеми с движението по пътищата.  \r\nЛошото време парализира страната от север на юг. Училищата и детските градини останаха затворени в много региони, включително Венето, Лигурия, Рим и части от Тоскана.  \r\nСилните гръмотевични бури в района на Средиземно море удариха също хърватското адриатическо крайбрежие. Магистралите около северния пристанищен град Риека бяха затворени за движение поради силен дъжд. Лошото време наруши движението на множество фериботни връзки между Дубровник и Риека. \r\nВ сутрешните часове на деня местните служби издадоха предупреждения за най-висока степен на опасност в крайбрежната зона на Хърватия. Тереза Герова", "date": "2018.10.30", "title": "Die Presse (Австрия): Лошото време в Европа: Жертви и ранени в Италия, най-висока степен на предупреждение за хърватското крайбрежие"}
{"url": "http://www.focus-news.net/news/2018/10/30/2584224/kmetat-na-sofiya-yordanka-fandakova-shte-proveri-izgrazhdaneto-na-sportna-zala-kam-149-uchilishte-ivan-hadzhiyski-v-rayon-ovcha-kupel.html", "text": "Кметът на София Йорданка Фандъкова ще провери в 12.00 часа изграждането на спортна зала към 149 училище „Иван Хаджийски“ в район „Овча купел“. Това съобщиха от пресцентъра на  Столична община . Училището се намира на адрес ул. „Иван Хаджийски“ 21.", "date": "2018.10.30", "title": "Кметът на София Йорданка Фандъкова ще провери изграждането на спортна зала към 149 училище „Иван Хаджийски“ в район „Овча купел“"}
{"url": "http://www.focus-news.net/news/2018/10/30/2584225/plovdiv-vremenno-sa-spreni-deynostite-po-registratsiya-na-avtomobili-zaradi-problem-v-informatsionnite-sistemi-v-sektor-patna-politsiya.html", "text": "Затруднение в работата на една от информационните системи в сектор „Пътна полиция“ е довело до временно спиране на дейностите по регистрация на МПС. Това съобщи за  Радио „Фокус“ - Пловдив  говорителят на ОДМВР - Пловдив. Специалисти работят по отстраняване на проблема. \r\nМария РУСЕВА", "date": "2018.10.30", "title": "Пловдив: Временно са спрени дейностите по регистрация на автомобили заради проблем в информационните системи в сектор „Пътна полиция“"}
{"url": "http://www.focus-news.net/news/2018/10/30/2584227/sofiya-dvizhenieto-po-am-trakiya-ot-km-51-do-km-52-v-posoka-burgas-se-osashtestvyava-v-edna-lenta-poradi-remontni-deynosti.html", "text": "Движението по АМ \"Тракия\" от км 51 до км 52 в посока Бургас се осъществява в една лента, поради ремонтни дейности в изпреварващата лента. Това съобщиха от пресцентъра на  Агенция \"Пътна инфраструктура\" . Движението се извършва в активната лента.", "date": "2018.10.30", "title": "София: Движението по АМ \"Тракия\" от км 51 до км 52 в посока Бургас се осъществява в една лента, поради ремонтни дейности"}
{"url": "http://www.focus-news.net/news/2018/10/30/2584228/varhovniyat-kasatsionen-sad-potvardi-prisadata-ot-6-godini-zatvor-na-mazh-predizvikal-paten-intsident-v-haskovo-pri-koyto-e-zaginal-peshehodets.html", "text": "Върховният касационен съд потвърди присъдата от 6 години затвор на мъж, предизвикал пътен инцидент в Хасково, при който е загинал пешеходец. Това съобщиха от пресцентъра на  Съдебната палата в Пловдив . Върховният касационен съд остави в сила решението на Апелативен съд - Пловдив, с което e потвърдена шестгодишната присъда лишаване от свобода спрямо Н.Н. от Хасково. Тя е произнесена от Хасковския окръжен съд и с нея подсъдимият е признат за виновен в извършване на катастрофа със загинала пешеходка. \r\nНа 27 март 2016 година в Хасково Н.Н. минавал с колата си  край гробищния парк, като шофирал след употребата на алкохол. Той нямал свидетелство за правоуправление, нарушил правилата за движение и по непредпазливост е причинил смъртта на пешеходка с инициали В.Т., като след катастрофата е избягал от местопроизшествието. \r\nПроизводството пред Окръжен съд – Хасково е протекло по реда на съкратеното следствие, като Н.Н. е признал фактите в обвинителния акт и правната квалификация на престъплението. За това той е получил присъда от 9 години лишаване от свобода, но заради признаването на вината, съдът е намалил наказанието с една трета и е определил Н.Н. да излежи 6 години лишаване от свобода при първоначален общ режим.", "date": "2018.10.30", "title": "Върховният касационен съд потвърди присъдата от 6 години затвор на мъж, предизвикал пътен инцидент в Хасково, при който е загинал пешеходец"}
{"url": "http://www.focus-news.net/news/2018/10/30/2584226/kyustendil-kmetat-petar-paunov-shte-razgovarya-s-ministara-na-truda-i-sotsialnata-politika-biser-petkov.html", "text": "Кметът на Община Кюстендил Петър Паунов ще разговаря с министъра на труда и социалната политика Бисер Петков, съобщиха от пресцентъра на  Община Кюстендил . Министър Бисер Петков и председателят на Държавната агенция за закрила на детето Елеонора Лилова ще посетят центровете за настаняване от семеен тип „Сияние“ в град Кюстендил, квартал „Герена“. След посещението в 11.00 часа двамата ще дадат брифинг. Центровете са изградени по съвместен проект на фондация „Сийдър“ и община Кюстендил през 2010 година. В рамките на посещението си министър Петков ще проведе среща с кмета на Община Кюстендил Петър Паунов и със структурите на Министерството на труда и социалната политика в област Кюстендил.", "date": "2018.10.30", "title": "Кюстендил: Кметът Петър Паунов ще разговаря с министъра на труда и социалната политика Бисер Петков"}
{"url": "http://www.focus-news.net/news/2018/10/30/2584229/sport-real-madrid-uvolni-starshi-trenyora-si.html", "text": "Ръководството на европейския клубен шампион Реал Мадрид уволни старши треньора на отбора Юлен Лопетеги, става ясно от съобщение, публикувано на официалната интернет страница на тима.  \r\nУточнява се, че Съветът на директорите е взел решението заради слабите резултати на клуба през сезона. През уикенда Реал Мадрид загуби с 1:5 в мача с Барселона, а след изиграването на 10 кръга от Примера Дивисион заема едва девето място във временното класиране. \r\nЛопетеги стана треньор на Реал Мадрид ден преди началото на Световното първенство по футбол в Русия. Мястото му временно ще бъде заето от Сантяго Солари. Аржентинецът може да бъде временен наставник само за две седмици, като в този период трябва да бъде назначен нов постоянен треньор, или да му бъде предложен договор.", "date": "2018.10.30", "title": "Спорт: Реал Мадрид уволни старши треньора си"}
{"url": "http://www.focus-news.net/news/2018/10/30/2584230/gabrovo-narusheno-e-vodopodavaneto-v-selata-novakovtsi-i-zeleno-darvo-zaradi-avarii.html", "text": "Без вода до 17.00 часа ще са габровските села Новаковци и Зелено дърво. Това съобщиха за  Радио „Фокус“ – Велико Търново  от водоснабдителното дружество. Причината за преустановяване на водоподаването е извършването на аварийни ремонти. \r\nПоради продължителното засушаване и намаления дебит на водоизточниците е въведен режим на водоподаване в селата Здравковец и част от Влайчевци. Поради продължителното засушаване и намаления дебит на водоизточниците се променя вече въведеният режим на водоподаване в село Велковци. Вода се подава през 48 часа, т.е. два дена няма вода, на третия – има. Забранява се и ползването на питейна вода за напояване и други цели, различни от питейно-битови. Режимът на водата е във връзка със засушаването и силно намаления дебит на водоизточниците. \r\nЛуиза ТРАНЧЕВА", "date": "2018.10.30", "title": "Габрово: Нарушено е водоподаването в селата Новаковци и Зелено дърво заради аварии"}
{"url": "http://www.focus-news.net/news/2018/10/30/2584232/shumen-zapochvat-dni-na-polskoto-izkustvo-v-grada.html", "text": "НЧ „Добри Войников – 1856“ е домакин на „Полски дни в Шумен – 2018“. Това съобщиха от  НЧ „Добри Войников-1856“ . Традиционното събитие се организира от Полски институт - София, Славянско дружество „Васил Друмев“ и читалището. Програмата е посветена на съвременното полско филмово изкуство и ще се проведе под формата на кинотека. Официалното откриване ще се състои от 17.30 часа в зала „Сава Доброплодни“ тогава ще се прожектира и първият филм „Чудото край Висла“. Прожекциите продължават до 8 ноември, когато ще се закрие кинотеката на Полските дни в Шумен, 2018 . Заглавията са носители на награди от престижни филмови фестивали – Берлин, Монреал, Гданск, Кардиф, Люксембург, Чикаго и Лукарно. Всички филми ще бъдат представени със субтитри на български език, а входът за откриването и прожекциите е свободен.", "date": "2018.10.30", "title": "Шумен: Започват Дни на полското изкуство в града"}
{"url": "http://www.focus-news.net/news/2018/10/30/2584231/pss-dobri-sa-usloviyata-za-turizam-v-planinite.html", "text": "Добри са условията за туризъм в планините. Това съобщиха за  Агенция „Фокус“  от  Планинската спасителна служба (ПСС) към БЧК . По билата духа умерен до силен вятър. Сутрешните температури са от 5 до 10 градуса. Има висока разкъсана облачност. Лифтовите съоръжения не работят.  \r\nПрез изминалото денонощие не са регистрирани инциденти с туристи. \r\nИнформация за обстановката в планините може да намерите на  . \r\nТелефоните на ПСС са: 02/ 9632000 и 088 1470", "date": "2018.10.30", "title": "ПСС: Добри са условията за туризъм в планините"}
{"url": "http://www.focus-news.net/news/2018/10/30/2584233/plovdiv-v-grada-shte-se-provede-blagotvoritelen-kontsert-za-sabirane-na-sredstva-za-izgrazhdane-na-mladezhka-zona-za-aktivno-grazhdanstvo-v-bivshiya-dom-rada-kirkovich.html", "text": "Събират се средства с благотворителна цел за изграждане на младежка зона за активно гражданство в бившия Дом за деца, лишени от родителска грижа „Рада Киркович“. Това съобщиха за  Радио „Фокус“ - Пловдив  от Община Пловдив. Идеята е да се предлагат разнообразни програми и форми на неформално учене, които да ангажират младите хора в активности и да развиват техните интереси и умения. За да се подпомогне закупуването на оборудване за Младежката зона, Община Пловдив чрез „Седмица на благотворителността“ организира концерт и магическо шоу днес от 18.00 часа в театрална зала на Военен клуб – Пловдив. \r\nПо време на спектакъла ще се проведе томбола сред закупилите жълти патета с благотворителна цел. Сред наградите са тениски, професионални топки за футбол, баскетбол и волейбол, маратонки и анцуг. \r\nВторо събитие в подкрепа на каузата е ONE WOMAN SHOW на Иванка Шекерова – „НИКОЙ НЕ Е ПЪЛНО 6“ в пиано бар Куатро от 20.00 часа на 08 ноември.  \r\nТази година Община Пловдив съвместно с Национален алианс за работа с доброволци организира и проведе благотворителни събития с участието на дует „Ритон“, актьорите от Младежки театър „Николай Бинев“ с постановката „Пинокио“ и др.", "date": "2018.10.30", "title": "Пловдив: В града ще се проведе благотворителен концерт за събиране на средства за изграждане на младежка зона за активно гражданство в бившия Дом „Рада Киркович“"}
{"url": "http://www.focus-news.net/news/2018/10/30/2584234/vratsa-izzeti-sa-ikona-i-srebaren-krast-predstavlyavashti-kulturno-istoricheski-tsennosti-ot-chasten-dom-v-byala-slatina.html", "text": "На 29 октомври, по време на специализирана операция с цел противодействие на престъпления, свързани с „Културно исторически ценности“, в частен дом в Бяла Слатина са намерени и иззети икона и сребърен кръст, които според Закона за културното наследство, представляват културно исторически ценности. Това съобщиха от  ОДМВР-Враца . Работа по случая продължава.", "date": "2018.10.30", "title": "Враца: Иззети са икона и сребърен кръст, представляващи културно-исторически ценности от частен дом в Бяла Слатина"}
{"url": "http://www.focus-news.net/news/2018/10/30/2584236/sliven-povishena-e-opasnostta-ot-padashti-kamani-po-patya-sliven-ichera-gradets.html", "text": "Натоварено е движението  по пътищата в Сливенска област. Пътните настилки са сухи и нормално проходими, съобщиха от  Областно пътно управление . Затворени за автомобили над 10 тона са проходите Твърдишки и Вратник. Котленският  проход е отворен за всички превозни средства. Повишена е опасността от падащи камъни по пътя Сливен – Ичера – Градец. Ремонти има по планинските пътища в района на Котел и в община Нова Загора. Движението по път ІІ-57 в участъка от село Пет могили до село Новоселец от км 31+900 до км 40+650 се осъществява с повишено внимание поради частични ремонтни дейности на асфалтовата настилка. Движението се регулира с пътни знаци. Ремонтът ще приключи в края на февруари 2019 г.", "date": "2018.10.30", "title": "Сливен: Повишена е опасността от падащи камъни по пътя Сливен – Ичера – Градец"}
{"url": "http://www.focus-news.net/news/2018/10/30/2584235/kyustendil-devet-obshtini-shte-predstavyat-turisticheskiya-si-potentsial-vav-vtoriya-den-ot-rabotnata-sreshta-mezhdu-biznesa-i-vlastta.html", "text": "Девет общини ще представят туристическия си потенциал във втория ден от работната среща между бизнеса и властта в Кюстендил. Това съобщи за  Радио „Фокус” – Кюстендил  Ива Брусарска, експерт „Маркетинг” към Община Кюстендил. Вторият ден от работната среща, посветена на сътрудничеството между обществения и частния сектор – платформа за устойчиво туристическо развитие, ще започне от 9.00 часа в залата на парк-хотел „Кюстендил”. Сред общините, които ще представят туристическия си потенциал, са София, Велико Търново и Бургас. Темата на модула е „Конкурентност, основана на знания”. В рамките на деня ще се проведе практически семинар и договаряне между туроператори, представители на общините и местния бизнес. Участниците в работната среща ще разгледат Музеен комплекс „Свети Георги”, а от 19.00 часа в Художествена галерия „Владимир Димитров – Майстора” ще се състои официална церемония по излъчване на победител от националния конкурс „Община с най-добра маркетингова политика”. \r\nВенцеслав ИЛЧЕВ", "date": "2018.10.30", "title": "Кюстендил: Девет общини ще представят туристическия си потенциал във втория ден от работната среща между бизнеса и властта"}
{"url": "http://www.focus-news.net/news/2018/10/30/2584237/kyustendil-v-grada-shte-badat-predstaveni-rezultatite-ot-rabotata-na-mobilnite-politseyski-ekipi-v-malkite-naseleni-mesta.html", "text": "В града ще бъдат представени резултатите от работата на мобилните полицейски екипи в малките населени места. Това съобщи за  Радио „Фокус” – Кюстендил  Катя Табачка, говорител на Областна дирекция на МВР – Кюстендил. По думите ѝ резултатите от дейността на екипите ще бъде представена от 13.30 часа в сградата на Дирекцията. В представянето ще се включи началникът на отдел „Охранителна полиция“ комисар Васил Паргов. Целта на инициативата е превенция на битовата престъпност и хората да имат възможността пряко да информират униформените за нарушения на обществения ред и Закона за движение по пътищата, извършени или подготвяни престъпления, както и за случаи, за които е необходима намесата на други компетентни  институции. По приетите в писмен вид сигнали за нарушения се предприемат и съответните действия. \r\nВенцеслав ИЛЧЕВ", "date": "2018.10.30", "title": "Кюстендил: В града ще бъдат представени резултатите от работата на мобилните полицейски екипи в малките населени места"}
{"url": "http://www.focus-news.net/news/2018/10/30/2584238/d-r-sofiya-budzheva-balgarski-zabolekarski-sayuz-dogovorihme-se-sas-zdravnata-kasa-za-zaplashtane-na-chetvarta-deynost-za-vazrastnite-hora-ot-1-septemvri.html", "text": "Български зъболекарски съюз и Здравната каса се договориха за заплащане на четвърта дейност за възрастните хора в сила от 1 септември 2018 г. Това каза за  Радио „Фокус“ - Бургас  д-р София Буджева, председател на Районна колегия на Български зъболекарски съюз в Бургас. По думите ѝ Здравната каса заплаща част от изработването на цяла протеза за хората на възраст между 65 и 70 ненавършени години, които нямат зъби в устата си. „Може да се изработят една или две протези на пациент отговарящ на условията\", добави тя. Според нея пациентът може да получи тази услуга като отиде на стоматолог, който има договор със Здравна каса. След като се установи, че той отговаря на  условия, започва процедурата. „Още при първия преглед, пациентът трябва да подпише декларация, че е уведомен за това, че Здравната каса заплаща 200 лв. на стоматолога, но цената, която стоматологът трябва да плати на зъботехника се поема от пациента. Като тази цена е винаги по-ниска от тези 200 лв. Останалото се поема от Касата, като в този случай се поемат и двата профилактични прегледа след поставянето на протезата, а протезата е за четири години“, заяви председателят на РК на БЗС на гр. Бургас. Тя уточни, че инициативата е от страна на Български зъболекарски съюз. „Ние, от много време, искаме да направим нещо за хората, които нямат никакви зъби в устата си, тъй като останалите пациенти ползват услугите на Здравна каса, която заплаща три манипулации (изваждане на зъби или лечение на кариес), но хората които нямат никакви зъби до този момент бяха ощетени. Дори и с новата дейност отново част от обществото в момента пак е ощетено, защото се визира  определена възраст, на която пациентите могат да си направят протеза“, добави д-р Буджева. По думите ѝ по тази причина в последствие ще се говори за увеличаване на възрастовата граница. „До края на този договор ще се отчете как и колко хора са потърсили помощ, защото в България основната причина за това хората да имат проблем със зъбите, освен финансова е липсата на здравна култура. \"Според статистиката само 29% от хората посещават зъболекар\", каза още стоматологът. \r\nДеница ДИМИТРОВА", "date": "2018.10.30", "title": "Д-р София Буджева, Български зъболекарски съюз: Договорихме се със Здравната каса за заплащане на четвърта дейност за възрастните хора от 1 септември"}
{"url": "http://www.focus-news.net/news/2018/10/30/2584239/kyustendil-trima-dushi-ot-kvartal-iztok-sa-zadarzhani-pri-intsident-v-sklad-za-darva.html", "text": "Трима души от квартал „Изток” са задържани при инцидент в склад за дърва в града, съобщиха от  ОДМВР – Кюстендил . Снощи около 21.00 часа е възникнал конфликт в склад за дърва в града, 38-годишна жена и двама мъже на 41 и 17 години нахлули в обекта с дървени пръти и започнали да нанасят удари на работници. Всички участници в инцидента са от кв. „Изток“. Пристигналият на място екип на Районно управление на МВР – Кюстендил е задържал нападателите. Те ще останат 24 часа в полицейския арест, съставени са им актове по Указа за борба с дребното хулиганство, уведомен е дежурен съдия от Кюстендилски районен съд.", "date": "2018.10.30", "title": "Кюстендил: Трима души от квартал „Изток” са задържани при инцидент в склад за дърва"}
{"url": "http://www.focus-news.net/news/2018/10/30/2584215/faz-otteglyaneto-na-angela-merkel-podhranva-debatite-za-badeshteto-na-horst-zeehofer.html", "text": "Оттеглянето на канцлера на ФРГ Ангела Меркел от кандидатурата за председателския пост на управляващия Съюз (ХДС/ХСС) увеличава натиска върху лидера на баварския Християнсоциален съюз Хорст Зеехофер, коментират в редакцията на водещия германския национален ежедневник  Die Frankfurter Allgemeine Zeitung ,  като подчертава, че някои водещи политици от политическия блок вече открито изискаха оставката на федералния вътрешен министър.  \r\n„Ангела Меркел успя сама да вземе решение за оттеглянето си от поста председател на партията, искам същото и от Хорст Зеехофер“, подчерта министър-председателят на германската провинция Саарланд Тобиас Ханс. На свой ред самият Зеехофер обяви, че най-късно до средата на ноември ще представи предложения за стратегическото бъдеще на ХДС.  \r\nСлед тежката загуба, която ХДС понесе на изборите за регионален парламент в провинция Хесен, Меркел обяви, че няма да се кандидатира за председател на партията. Конгресът ще се проведе през декември. Канцлерът на ФРГ обаче подчерта, че би искала да завърши мандата си като лидер на федералното правителство в Берлин – стига голямата коалиция да успее да се задържи на власт до 2021 г. \r\nКъм настоящия момент е известно, че за наследник на Меркел в партийното ръководство претендират няколко кандидата. Това са генералният секретар на ХДС Анегрет Крамп-Каренбауер и министърът на здравеопазването Йенс Шпан. По данни на медиите бившият фракционен лидер на Съюза (ХДС/ХСС) Фридрих Мерц също ще се кандидатира за поста.  \r\nЯсно е също така, че спряганата за наследница на Меркел – Урсула фон дер Лайен, настоящ министър на отбраната на Германия, няма да издигне кандидатурата си.  Тереза Герова", "date": "2018.10.30", "title": "FAZ: Оттеглянето на Ангела Меркел подхранва дебатите за бъдещето на Хорст Зеехофер"}
{"url": "http://www.focus-news.net/news/2018/10/30/2584240/le-monde-zavrashtaneto-na-viktor-medvedchuk-v-ukrainskata-politika-e-iznenada.html", "text": "Водещият френски ежедневник  Le Monde  публикува статия за завръщането на Виктор Медведчук на украинската политическа сцена – ход, който от редакцията определят като „изненадващ“, като не пропускат да отбележат, че 64-годишният олигарх е кум на държавния глава на Руската федерация – Владимир Путин. \r\nУкраинската политика винаги е била пълна с изненади и завръщането на Медведчук в навечерието на парламентарните и президентските избори в страната през 2019 г. може напълно да се приеме като пример за това. За украинците тази не дотам любима фигура е преди всичко свързана с личните му връзки с лидера на Кремъл. Президентът на Русия е кръстник на неговата дъщеря. В постсъветското пространство с ясно изразена кланова структура това означава лоялност и приятелства, които надхвърлят официалните скоби. \r\nМедведчук, който в продължение на години наред е наричан „агент на Путин\" в Украйна, е добре запознат със задкулисните споразумения и тайните преговори между бизнеса и политиката. Сега той възнамерява открито да насърчава позиции, които са благоприятни за Русия в момента, в който конфликтът между Киев и Москва изглежда отново се задълбочава.  \r\nПрез лятото Медведчук се присъедини към партията „За Живота\", основана от Вадим Рабинович, друг представител на проруския лагер в Киев, и възнамерява да я води в бъдещите избори. Но точно както приятеля си от Кремъл, Медведчук е наясно със своята непопулярност и поради тази причина няма да участва лично в президентските избори. \r\nПозицията на партията му е в пълен контраст с открито антируските настроения в навечерието ан бъдещите избори. Тонът се задава от настоящия държавен глава Петро Порошенко, но в играта се завръща и Юлия Тимошенко, която настоява за добри отношения с Москва, „мир в Донбас“, противопоставя се срещу НАТО и Европейския съюз, които определя като „неравностойни съюзи, в които никой не ни чака“.  Тереза Герова", "date": "2018.10.30", "title": "Le Monde: Завръщането на Виктор Медведчук в украинската политика е изненада"}
{"url": "http://www.focus-news.net/news/2018/10/30/2584242/sliven-v-grada-se-provede-obshtestveno-obsazhdane-na-proekta-na-aktualizatsiya-na-obshtinskiya-plan-za-razvitie-na-obshtinata-za-2018-2020-g.html", "text": "Обществено обсъждане на Проекта на актуализация на Общинския план за развитие на Общината за 2018 – 2020 г. се състоя в Сливен. Това съобщиха от пресцентъра на  Община Сливен . В него се включиха председателят на Общинския съвет Димитър Митев, заместник-кметът Стоян Марков, общински съветници, директори и ръководители на културни и туристически институти, читалища и служители на Общината. \r\nС мултимедийна презентация в Областния информационен център беше представен докладът от междинната оценка, извършена от представители на фирма ,,Ню Ай Ад” в периода януари – юни 2018 г. Той включи анализ на икономическото и социалното развитие на общината, целите, приоритетите, мерките в периода 2014 – 2020 г. и индикаторите за наблюдение. \r\nВъв връзка с постигнатите цели от плана беше взето под внимание тежкото финансово състояние на Община Сливен през 2015 г. и задълженията, които е натрупала до тогава, което е забавило стартирането на редица дейности и проекти. \r\nЗначение за напредъка на Общината са партньорствата, които се изразяват чрез постоянни срещи с бъдещи инвеститори, представители на бизнеса, срещи във връзка с подобряване на условията на фирмите в Индустриална зона. \r\nБеше извършен преглед на постигнатото в ключовите области на финансите, икономиката и туризма в подкрепа на заложеното по Общинския план за развитие 2014 – 2020 г. \r\nЗа постигането на целите са заложени приоритети, насочени към развитие на икономиката, туризма, съхраняване и популяризиране на културно-историческото наследство, инфраструктурата, увеличаване на заетостта, опазване на околната среда, стимулиране на междуобщинското сътрудничество и повишаване капацитета на общинската администрация. По време на срещата участниците в общественото обсъждане даваха мнения и предложения, които ще бъдат взети под внимание. \r\nДокументът е достъпен на официалния сайт на Общината и предстои да бъде внесен за разглеждане на предстоящата сесия на Общински съвет – Сливен.", "date": "2018.10.30", "title": "Сливен: В града се проведе обществено обсъждане на Проекта на актуализация на Общинския план за развитие на Общината за 2018 – 2020 г."}
{"url": "http://www.focus-news.net/news/2018/10/30/2584241/georgi-markov-gerb-germanskiyat-kantsler-angela-merkel-shte-si-otide-ot-politikata-kato-zhenata-koyato-razedini-germaniya-i-evropa.html", "text": "Германският канцлер Ангела Меркел ще си отиде от политиката като жената, която разедини Германия и Европа. Това каза за сутрешния блок „Добро утро, България“ на  Радио „Фокус“  народният представител от ГЕРБ и бивш конституционен съдия Георги Марков за оценката от теста-избори за германския канцлер Ангела Меркел. „Ако продължи да бъде канцлер на Германия до 2021 година Ангела Меркел няма да отвори нова страница. Ще продължават убийствата и „миграцията на ножа“. Тя можеше да подаде оставка като канцлер на Германия и по този начин щеше да завърши политическата си кариера с победа, защото въпреки всичко в Хесен Християндемократическия съюз на Меркел печели изборите. Германският канцлер ще получи развитие на три възможни варианта. Единият е след изборите през декември, когато стане ясно кой ще оглави ХДС, тя да бъде бламирана от партията си. Вероятно е Социалдемократите, които буквално са размазани, да напуснат коалицията. Третият вариант е хората да излязат на улицата, особено в Източна Германия, където напрежението е голямо, и да се получи нещо като през 1989 година, когато източните немци свалиха Берлинската стена. Сега могат да свалят Ангела Меркел”, обясни Георги Марков. Той допълни, че политическото земетресение ще се отрази в Германия и предсрочните избори в страната са неизбежни. Френският президент Еманюел Макрон ще се опита да стане водеща фигура на Европа и Франция да започне да играе основна роля. Според Марков обаче той няма капацитета да бъде европейски лидер.", "date": "2018.10.30", "title": "Георги Марков, ГЕРБ: Германският канцлер Ангела Меркел ще си отиде от политиката като жената, която разедини Германия и Европа"}
{"url": "http://www.focus-news.net/news/2018/10/30/2584243/pregled-na-nyakoi-ot-osnovnite-temi-v-evropeyskiya-pechat-agentsiya-fokus.html", "text": "Оттеглянето на канцлера на ФРГ Ангела Меркел от кандидатурата за председателския пост на управляващия Съюз (ХДС/ХСС), промените в политическата сцена в Киев, лошото време в Европа и словесната престрелка между Рим и Брюксел са част от основните теми, върху които акцентират европейските печатни издания. \r\n***  Оттеглянето на канцлера на ФРГ Ангела Меркел от кандидатурата за председателския пост на управляващия Съюз (ХДС/ХСС) увеличава натиска върху лидера на баварския Християнсоциален съюз Хорст Зеехофер, коментират в редакцията на водещия германския национален ежедневник  Die Frankfurter Allgemeine Zeitung ,  като подчертава, че някои водещи политици от политическия блок вече открито изискаха оставката на федералния вътрешен министър.  \r\n„Ангела Меркел успя сама да вземе решение за оттеглянето си от поста председател на партията, искам същото и от Хорст Зеехофер“, подчерта министър-председателят на германската провинция Саарланд Тобиас Ханс. На свой ред самият Зеехофер обяви, че най-късно до средата на ноември ще представи предложения за стратегическото бъдеще на ХДС.  \r\nСлед тежката загуба, която ХДС понесе на изборите за регионален парламент в провинция Хесен, Меркел обяви, че няма да се кандидатира за председател на партията. Конгресът ще се проведе през декември. Канцлерът на ФРГ обаче подчерта, че би искала да завърши мандата си като лидер на федералното правителство в Берлин – стига голямата коалиция да успее да се задържи на власт до 2021 г. \r\nКъм настоящия момент е известно, че за наследник на Меркел в партийното ръководство претендират няколко кандидата. Това са генералният секретар на ХДС Анегрет Крамп-Каренбауер и министърът на здравеопазването Йенс Шпан. По данни на медиите бившият фракционен лидер на Съюза (ХДС/ХСС) Фридрих Мерц също ще се кандидатира за поста.  \r\nЯсно е също така, че спряганата за наследница на Меркел – Урсула фон дер Лайен, настоящ министър на отбраната на Германия, няма да издигне кандидатурата си. \r\n***  Водещият френски ежедневник  Le Monde  публикува статия за завръщането на Виктор Медведчук на украинската политическа сцена – ход, който от редакцията определят като „изненадващ“, като не пропускат да отбележат, че 64-годишният олигарх е кум на държавния глава на Руската федерация – Владимир Путин. \r\nУкраинската политика винаги е била пълна с изненади и завръщането на Медведчук в навечерието на парламентарните и президентските избори в страната през 2019 г. може напълно да се приеме като пример за това. За украинците тази не дотам любима фигура е преди всичко свързана с личните му връзки с лидера на Кремъл. Президентът на Русия е кръстник на неговата дъщеря. В постсъветското пространство с ясно изразена кланова структура това означава лоялност и приятелства, които надхвърлят официалните скоби. \r\nМедведчук, който в продължение на години наред е наричан „агент на Путин\" в Украйна, е добре запознат със задкулисните споразумения и тайните преговори между бизнеса и политиката. Сега той възнамерява открито да насърчава позиции, които са благоприятни за Русия в момента, в който конфликтът между Киев и Москва изглежда отново се задълбочава.  \r\nПрез лятото Медведчук се присъедини към партията „За Живота\", основана от Вадим Рабинович, друг представител на проруския лагер в Киев, и възнамерява да я води в бъдещите избори. Но точно както приятеля си от Кремъл, Медведчук е наясно със своята непопулярност и поради тази причина няма да участва лично в президентските избори. \r\nПозицията на партията му е в пълен контраст с открито антируските настроения в навечерието ан бъдещите избори. Тонът се задава от настоящия държавен глава Петро Порошенко, но в играта се завръща и Юлия Тимошенко, която настоява за добри отношения с Москва, „мир в Донбас“, противопоставя се срещу НАТО и Европейския съюз, които определя като „неравностойни съюзи, в които никой не ни чака“. \r\n***  В резултат на тежките бури с проливни дъждове и бурни ветрове, които засегнаха голяма част от Италия, загинаха няколко души, а повече от дузина бяха ранени, съобщава електронното издание на австрийския всекидневник  Die Presse .  \r\nНай-малко седем души са загинали при инциденти с падане на дървета – още в неделя бе съобщено, че те са най-малко петима. Съобщава се и за над 12 пострадали.  \r\nВ провинция Фрозиноне, южно от Рим, двама души загубиха живота си след падане на дърво върху автомобила им. В Лацио, в Неапол и в Лигурия бе съобщено за четири жертви. Друг човек е загинал в провинция Доломити Белуно.  \r\nВ резултат на лошото време в провинциите Белуно и Тревизо е прекъснато на електрозахранването. Засегнати са били около 160 000 домакинства. Наводненията и свлачищата в съседния регион Каринтия са довели до проблеми с движението по пътищата.  \r\nЛошото време парализира страната от север на юг. Училищата и детските градини останаха затворени в много региони, включително Венето, Лигурия, Рим и части от Тоскана.  \r\nСилните гръмотевични бури в района на Средиземно море удариха също хърватското адриатическо крайбрежие. Магистралите около северния пристанищен град Риека бяха затворени за движение поради силен дъжд. Лошото време наруши движението на множество фериботни връзки между Дубровник и Риека. \r\nВ сутрешните часове на деня местните служби издадоха предупреждения за най-висока степен на опасност в крайбрежната зона на Хърватия. \r\n***  Разгневен, италианският евродепутат Марко Вали е запитал Юнкер „Защо не наказвате Франция както Италия?“ Поводът да нападне остро председателя на Европейската комисия е мигрантската политика на Брюксел, съобщава британският  The Daily Express . \r\nМарко Вали е обвинил Брюксел, че превръща Италия в „бежанския лагер на Европа“, като се заиграва с Париж, позволява му да нарушава европравилата относно мигрантите и никой не го наказва.   \r\nВали е депутат в Европарламента от италианската партия „Движение „5 звезди“. Думите му, според вестник  The Guardian , били: „Европа няма достатъчно чувство за отговорност за онова, което трябва да направи. Вие казвате Франция е Франция. Ами Италия? Италия има правителство, което не харесвате, защото говори онова, което мисли, и се опитва да защитава гражданите си. На 26 май догодина Вашите проекти ще имат лош край и вие ще го видите.“ \r\n26 май 2019 година е определен като дата за следващите парламентарни избори в Европейския съюз.  \r\nОстрият тон на Марко Вали е резултат от  нарастване на напрежението между Италия, Франция и Брюксел заради мигрантската политика на блока.  \r\nМиналата седмица Еманюел Макрон обвини Рим, че предизвиква „политическа криза“ в Европа. \r\n***", "date": "2018.10.30", "title": "Преглед на някои от основните теми в европейския печат (Агенция „Фокус“)"}
{"url": "http://www.focus-news.net/news/2018/10/30/2584244/negovo-sveteyshestvo-balgarskiyat-patriarh-i-sofiyski-mitropolit-ntoeofit-shte-blagoslovi-pravoslavnite-hristiyani-za-praznika-na-sveti-kral-stefan-milutin.html", "text": "На 30 октомври всяка година Православната църква прославя свети крал Стефан Милутин. По този повод днес, с благословението и при молитвеното присъствие на Негово светейшество  Българския патриарх и Софийски митрополит Нeофит, в митрополитската катедрала  \"Св. вмца Неделя\", където се покоят мощите на Св. Стефан Милутин започна Архиерейска света Литургия, предаде репортер на  Агенция \"Фокус\" . Тя е оглавена от Негово преосвещенство Белоградчишки епископ Поликарп - викарий на Софийския митрополит, в съслужение с храмовото духовенство, предстоятели на столични храмове и др. духовници.  В края на светата Литургия множеството православни християни, които от рано сутринта изпълниха катедралата, ще получат благословението на Светейшия Български патриарх.   \r\nНикола ПЕТКОВ", "date": "2018.10.30", "title": "Негово светейшество Българският патриарх и Софийски митрополит Нтоеофит ще благослови православните християни за празника на свети крал Стефан Милутин"}
{"url": "http://www.focus-news.net/news/2018/10/30/2584246/radio-svobodna-evropa-makedoniya-loshoto-vreme-v-evropa-sedemmetrovi-valni-izplashiha-zhitelite-po-harvatskoto-kraybrezhie.html", "text": "Вълни с височина до седем метра изплашиха живущите по хърватското крайбрежие на Адриатическо море, предава   Радио „Свободна Европа“  в македонската си редакция. \r\nСъобщава се, че заради лошото време е прекъснато движението на морския транспорт между островите Вис, Хвар, Шолта, Брач, Корчула и Ластово. Вятърът в региона достига до 50-60 км/ч. Метеорологичната служба на Хърватия вече издаде най-висока степен на предупреждение за опасност по крайбрежието на страната.  Тереза Герова", "date": "2018.10.30", "title": "Радио „Свободна Европа“ (Македония): Лошото време в Европа: Седемметрови вълни изплашиха жителите по хърватското крайбрежие"}
{"url": "http://www.focus-news.net/news/2018/10/30/2584248/blagoevgrad-kamernata-opera-shte-iznese-kontsert-posveten-na-denya-na-narodnite-buditeli.html", "text": "Камерна опера – Благоевград ще изнесе концерт, посветен на Деня на народните будители - 1 ноември. Това съобщиха от пресцентъра на  Община Благоевград . Музикалното събитие ще се проведе на 31 октомври 2018 година от 18.00 часа в оркестровата зала на Камерна опера. Концертът се провежда под мотото „Музикални шедьоври“, а за доброто настроение на жителите и гостите на Благоевград ще се погрижат солистите на Камерна опера Теодора Петрова, Борис Тасков и Добромир Момеков, клавирен съпровод Милена Томанова. В програмата са включени арии и дуети от Верди, Доницети, Пучини, Жорж Бизе и други. \r\nКамерна опера присъства осезаемо в културния живот на Благоевград и региона. Институтът е една от водещите музикални формации и радва своята публика с редовните си концерти, както и с представленията на различни камерни заглавия.", "date": "2018.10.30", "title": "Благоевград: Камерната опера ще изнесе концерт, посветен на Деня на народните будители"}
{"url": "http://www.focus-news.net/news/2018/10/30/2584247/haskovo-na-ofitsialna-tseremoniya-shte-bade-otkrita-obnovenata-sgrada-na-detskata-gradina-v-selo-chernogorovo-na-1-noemvri.html", "text": "На официална церемония ще бъде открита обновената сграда на детската градина в село Черногорово. Това съобщиха от пресцентъра на  Община Димитровград . На 1 ноември 2018 г. село Черногорово ще отбележи 110 години от създаването на читалище в селото. В 10.00 часа на площада пред НЧ \"Поука 1908\" ще започнат празничните чествания по повод годишнината, а от 10.30 часа ще бъде открита напълно обновената сграда на детската градина в селото. Детската градина е открита през 1986 г. и до момента тя не е ремонтирана. Това е първият мащабен ремонт на сградата. Стойността на извършените ремонтни дейности е 155 000 лв., като 150 000 лв. са проект \"Красива България\" и 5000 лв. по ПУДОС за съоръженията на двора. Децата в забавачката ще се радват на напълно нови люлка, въртележка, къщичка. Пространството е облагородено с нови пейки и кошчета, озеленяване, тротоари и плочки.  \r\nВърху сградата на детската градина са извършени дейности за енергийна ефективност. Напълно сменена е дограмата и цялата сграда е санирана, извършен е ремонт на санитарните възли, подменени са ВиК и ел. инсталацията, изцяло подменена е и покривната конструкция. Децата ще се радват и на нов вътрешен интериор с обзавеждане, легла и шкафчета. В момента в детското заведения се възпитават 40 деца, разделени в две групи - от 3 - 4-годишни и 5 - 6-годишни.  \r\nНа официалното откриване се очаква да присъстват Областният управител на Хасковска област Станислав Дечев, кмета на Община Димитровград Иво Димов и председателя на Общинския съвет Гергана Кръстева.", "date": "2018.10.30", "title": "Хасково: На официална церемония ще бъде открита обновената сграда на детската градина в село Черногорово на 1 ноември"}
{"url": "http://www.focus-news.net/news/2018/10/30/2584250/kyustendil-chast-ot-dupnitsa-i-selo-yahinovo-sa-bez-voda-zaradi-remontni-deynosti.html", "text": "Част от Дупница и село Яхиново са без вода заради ремонтни дейности. Това съобщиха за  Радио „Фокус” – Кюстендил  от общинското дружество ВиК – Дупница. Водоподаването е спряно да 16.00 часа в цялото село Яхиново, както и в Дупница, улиците „Генерал Тодоров”, „Кулата”, Орлинска”, „Николаевска” и жилищен квартал „Спартак”. Причината за спирането на водата са неотложни ремонтни дейности по водопровода за града и село Яхиново. \r\nВенцеслав ИЛЧЕВ", "date": "2018.10.30", "title": "Кюстендил: Част от Дупница и село Яхиново са без вода заради ремонтни дейности"}
{"url": "http://www.focus-news.net/news/2018/10/30/2584252/api-priklyuchva-remontat-na-7-km-ot-pat-iii-843-sarnitsa-dospat.html", "text": "Приключва ремонтът на близо 7 км от третокласния път III-843 Сърница - Доспат в област Пазарджик. Това съобщиха от пресцентъра на  Агенция „Пътна инфраструктура“ . Отсечката е най-пряката връзка между областите Пазарджик и Смолян и е от изключително значение за жителите на общините Сърница и Доспат, както и за туризма в района на язовир Доспат. С изпълнението на проекта се подобрява удобството при пътуване и безопасността на движение. Инвестицията е за 2,5 млн. лв. \r\nСъс средства от бюджета на Агенция „Пътна инфраструктура е обновена асфалтовата настилка на пътя в участъците от км 47+920 до км 53+893 и от км 54+892 до км 55+800. Възстановено е отводняването, изградени са 10 нови водостоци, укрепено е пътното тяло. Предстои полагането на хоризонталната маркировка.  \r\nРемонтните дейности са извършени от ДЗЗД „Пътно поддържане област Пазарджик и област Пловдив“, с което АПИ има договор по ЗОП за поддържане на републиканските пътища в област Пазарджик.", "date": "2018.10.30", "title": "АПИ: Приключва ремонтът на 7 км от път III-843 Сърница - Доспат"}
{"url": "http://www.focus-news.net/news/2018/10/30/2584249/emsc-zemetresenie-ot-54-po-rihter-e-registrirano-v-yoniysko-more.html", "text": "Земетресение с магнитуд от 5,4 по скалата на Рихтер е регистрирано в 4:59 часа местно време (съвпадата с българското време) в Йонийско море, показва справка на официалната интернет страница на  Европейския средиземноморски сеизмологичен център (EMSC) . \r\nТрусът е бил с епицентър на 295 км западно от гръцката столица Атина, на 50 км югозападно от остров Закинтос и на 140 км югозападно от Патра, с дълбочина от 10 км под земната кора. \r\nНе се привеждат данни за пострадали или материални щети.  Тереза Герова", "date": "2018.10.30", "title": "EMSC: Земетресение от 5,4 по Рихтер е регистрирано в Йонийско море"}
{"url": "http://www.focus-news.net/news/2018/10/30/2584255/dobri-belivanov-kmet-na-haskovo-osnoven-prioritet-ostava-po-dobrata-infrastruktura-v-obshtinata.html", "text": "Основен приоритет остава по-добрата инфраструктура в общината. Това каза в сутрешния блок „Добро утро, България“ на  Радио „Фокус“  кметът на Хасково Добри Беливанов. По думите му продължава активната работа по започналите проекти. 4 детски градини и 3 училища бяха отремонтирани по ОП „Региони в растеж“, тече санирането и на 100 блока в града, обясни той. „Започна благоустрояването и на междублоковите пространства, изграждането на градинки и зони за почивка. В момента се изграждат и осем детски площадки. Газифицираха се почти всички училища и детски градини. Ремонтите и в учебните заведения в селата също продължават. В момента се работи и по министерското постановление за изграждане на осем допиращи кладенеца и два водопровода. Знаете, Хасково има проблем с водата и пробите за уран. Към момента четири кладенеца са въведени в експлоатация, работи се по останалите четири“, каза кметът. Добри Беливанов коментира още, че на 70% е завършен проектът за изграждане на видеонаблюдение в общината, като то вече е доказало своята ефективност. Работи се и по проект за подобряване чистотата на въздуха в града, добави градоначалникът и изрази надежда, че с газифицирането на по-голямата част в града атмосферното замърсяване ще бъде намалено.", "date": "2018.10.30", "title": "Добри Беливанов, кмет на Хасково: Основен приоритет остава по-добрата инфраструктура в общината"}
{"url": "http://www.focus-news.net/news/2018/10/30/2584254/kyustendil-bez-problemi-se-osashtestvyava-preminavaneto-na-avtomobili-prez-gkpp-gyueshevo.html", "text": "Без проблеми се осъществява преминаването на автомобили през ГКПП „Гюешево”. Това съобщи за  Радио „Фокус” – Кюстендил  дежурният на българо-македонския пункт. Потокът от автомобили към този час на деня е нормален, преминаването се извършва без големи изчаквания. По пътя от и за граничния пункт има опасност от падащи камъни на пътното платно. \r\nВенцеслав ИЛЧЕВ", "date": "2018.10.30", "title": "Кюстендил: Без проблеми се осъществява преминаването на автомобили през ГКПП „Гюешево”"}
{"url": "http://www.focus-news.net/news/2018/10/30/2584245/kyustendil-ne-se-izklyuchva-umisal-pri-pozhara-kray-petrova-niva-v-dupnitsa.html", "text": "Не се изключва умисъл при пожара край Петрова нива в Дупница, съобщиха от  ОДМВР – Кюстендил . Пожарът в землището на Дупница е обхванал сухи треви и храсти, засегнал е овощна градина – изгорели са 10 дка и 10 дка лозя. Пожарът е гасен от три екипа на районните служби „Пожарна безопасност и защита на населението” от Дупница и Бобов дол. Противопожарните екипи са спасили от огъня 50 дка овощна градина и 100 дка лозя. Причината за възникването на пожара изяснява Районно управление на МВР - Дупница, не се изключва умисъл.", "date": "2018.10.30", "title": "Кюстендил: Не се изключва умисъл при пожара край Петрова нива в Дупница"}
{"url": "http://www.focus-news.net/news/2018/10/30/2584253/varna-dvizhenieto-e-ogranicheno-za-avtomobili-nad-10-tona-po-pat-kranevo-varna.html", "text": "Движението е ограничено за автомобили над 10 тона по път Кранево – Варна след км 83, предаде репортер на  Радио „Фокус“ – Варна . Обходният маршрут е през Кичево – Оброчище. По път III-904 Старо Оряхово – Гроздьово в първите 17 километра преминаването се осъществява в една лента поради частични ремонтни дейности на асфалтовата настилка. Организацията за движение е сигнализирана с пътни знаци. Движението по път III-2009 Девня – Суворово до километър 10 се осъществява с повишено внимание поради частични ремонтни дейности. Преминаването между Вълчи дол и Суворово също се осъществява с повишено внимание поради частични ремонтни дейности. Движението по път II-29 Варна – Добрич в участъка от км 38+100 до км 43+515 се осъществява с повишено внимание поради частични ремонтни дейности на асфалтовата настилка. Движението е регулирано с пътни знаци.", "date": "2018.10.30", "title": "Варна: Движението е ограничено за автомобили над 10 тона по път Кранево – Варна"}
{"url": "http://www.focus-news.net/news/2018/10/30/2584257/pazardzhik-v-odmvr-shte-se-provede-brifing-za-rabotata-na-otdelnite-strukturi-prez-poslednite-nyakolko-mesetsa.html", "text": "В ОД МВР - Пазарджик ще се проведе брифинг, посветен на работата на отделните структури в полицейската дирекция през последните няколко месеца. Това съобщи за  Радио „Фокус“ – Пазарджик  Мирослав Стоянов, говорител на ОДМВР - Пазарджик. На срещата ще бъде присъстват ръководители на основните структури в Дирекцията. Те ще отговарят на актуални въпроси, свързани с дейността на отделните структурни звена. Срещата започва в 11.00 часа.", "date": "2018.10.30", "title": "Пазарджик: В ОДМВР ще се проведе брифинг за работата на отделните структури през последните няколко месеца"}
{"url": "http://www.focus-news.net/news/2018/10/30/2584258/pregled-na-osnovnite-temi-vav-velikotarnovskiya-pechat.html", "text": "„Обновяват част от сграфито паната във Велико Търново“ е заглавие от областния всекидневник  „Янтра Днес” . Започна възстановяването на четири сграфито пана в старата част на Велико Търново. Три от тях се намират на двете панорамни площадки на ул. “Стефан Стамболов“, а четвъртото е в началото на ул. “Опълченска“. Преди време от Общината бе сформирана комисия, която да провери актуалното състояние на всички пана, за да може да извършат неотложните ремонтно-възстановителни дейности по най-увредените, тъй като по някой от творбите има силно ерозирали места, обясни арх. Донка Колева, главен експерт в общинската дирекция “Култура и туризъм“. „Отборът на В. Търново взе 6 медала от състезание със стари оръжия“ е друго заглавие от ежедневника. Отборът на В. Търново са спечели шест от общо петнайсетте медала, които са били раздадени на състезание по стрелба със стари оръжия в Добрич. То е било организирано от 46 Пехотен добрички полк, както се казва представителството на НК “Традиция” в града. В надпреварата са участвали над 40 души от цялата страна. Те са състезавали в пет дисциплини – кремъчна пушка, кремъчен пистолет, капсулна пушка, капсулен пистолет и капсулен револвер. „Струмишкият митрополит Наум е новият почетен доктор на ВТУ“ е заглавие от страница три на ежедневника. “Грешен “Стоп“ е сред причините за катастрофата, при която загинаха четирима футболисти”, четем на страници четири. На страница пет е поместен материал със заглавие Д-р Николай Шарков, председател на българския зъболекарски съюз: “Студентите по дентална медицина разбират едва в 3 курс как правилно да си мият зъбите“. На спортната страница на вестник „Янтра Днес“ четем “Бяла тишина на стадион “Ивайло“. \r\n„Волво” откри представителство във Велико Търново“ е заглавие от първа страница на другия областен ежедневник  „Борба“ . „Волво Груп България“ откри сервизен център във Велико Търново, който се намира в тир градчето на бизнесмена колекционер Иво Табаков в посока Килифарево. Инвестицията е за над 660 хил. лв. Лентата по време на официалното откриване в края на миналата седмица прерязаха заедно заместник-кметът на община Велико Търново Снежана Данева, кметът на гр. Килифарево Димитър Събев, Карин Йохансон, управител на „Волво Груп България”, Десимир Рангелов, мениджър „Следпродажбено обслужване” и екипът на сервизния център. „Шефът на КАТ гръмна 200 кг глиган по време на платен лов“ е друга тема от ежедневника. Началникът на „Пътна полиция“ във велико търново гръмна 200-килограмово диво прасе по време на лов в Еленския балкан. Атанас Атанасов е бил на платен ловен излет тази събота, където е бил поканен заедно с още дузина запалени авджии, сподели той. Главният инспектор иначе ловува в дружинката на Ново градище и е запален ловджия от 1998 г. \r\n„Румен Рашев – три мандата кмет на Община Велико Търново: „Като престанах да съм кмет, изгубих много „приятели“, „Пребиха баща от Обединение, защото търсел булка за сина си“, „Статутът на бомбоубежището стопира изграждането на 11-етажна сграда в сърцето на старата столица“ са други заглавия от страниците на всекидневника. „Красимйир Балъков: „Турдно е да се каже кой кога ще си тръгне, но искам, ако един ден си отида, зад мен в “Етър“ да остане нещо“, „Ралица Митева трета на световно побиатъл в Египет“ и “Борислав Иванов с победа в нощта ба Кубрат Пулев“ са заглавията от спортната страница на изданието.", "date": "2018.10.30", "title": "Преглед на основните теми във великотърновския печат"}
{"url": "http://www.focus-news.net/news/2018/10/30/2584256/ministar-boil-banov-uvelichenieto-na-byudzheta-na-ministerstvoto-na-kulturata-e-s-nad-19-mln-lv-ima-yasna-tendentsiya-na-podkrepa-v-balgarskata-kultura.html", "text": "Увеличението на бюджета на Министерството на културата е сумарно с над 19 млн. лв. Това каза министърът на културата Боил Банов в предаването „Култура.БГ“ по  БНТ . „В тях влиза приетото 10-процентно увеличение на заплатите, 20% увеличение за училищата по изкуства, но и пари за дейност, които са много ключови. Особено съм щастлив и мисля, че е добре за развитието на изкуствата в България, а оттам и на културата за 2 млн. лв. за проекти, програми и фестивали. Това е едно огромно увеличение на фона на това, с което досега разполагахме. Ще се отделят пари за фонд „Култура“, за проекти за музеи и галерии, сценични изкуства, за фестивали. Това е проект, за който отдавна разговаряме в правителството и с министър Горанов, и с премиера, че в крайна сметка правенето на политики в областта на културата в крайна сметка трябва да има среда за развитие“, коментира Банов. По думите му след 1 млн. лв. от миналата година за библиотеките, за книги, за повишаване културата на четене, сега ще бъдат дадени още 1 млн. лв. „В кинопроизводството има позитивна реакция на държавната – 1,5 млн. лв. повече към досегашния бюджет. В археологията се запазва една тенденция от последните години. Само преди две години цялата археология беше 1 млн. лв., а сега в момента е 3,5 млн. лв. Има една ясна тенденция на подкрепа в българската култура, която е обозрима и ще продължи. Сега бюджетът е близо 20 млн. лв. 500 000 лв. са за фонд „Култура“, 500 000 за проекти в музеи и галерии, 500 000 лв. в сценични изкуства, 500 000 лв. за фестивали“, каза още Боил Банов.", "date": "2018.10.30", "title": "Министър Боил Банов: Увеличението на бюджета на Министерството на културата е с над 19 млн. лв. – има ясна тенденция на подкрепа в българската култура"}
{"url": "http://www.focus-news.net/news/2018/10/30/2584260/kyustendil-postanovkata-orkestar-titanik-shte-bade-izigrana-premierno-v-obshtinskiya-dramatichen-teatar.html", "text": "Постановката „Оркестър Титаник” ще бъде изиграна премиерно в театъра в Кюстендил. Това съобщи за  Радио „Фокус” – Кюстендил  Чавдар Ненов, директор на Общински драматичен театър – Кюстендил. Театралното представление ще започне от 19.00 часа в залата на културния институт. Тя е дело на Общински драматичен театър – Кюстендил и Сатиричен театър „Алеко Константинов”, София. Автор на пиесата е Христо Бойчев, а режисьор – проф. Румен Рачев.  В нея участват Силвия Лулчева, Иван Панев, Кирил Бояджиев, Константин Икономов, Николай Брънзалов и Денислава Николова. Предстои представяне на театралната постановка и в София, а след това и в цялата страна. \r\nВенцеслав ИЛЧЕВ", "date": "2018.10.30", "title": "Кюстендил: Постановката „Оркестър Титаник” ще бъде изиграна премиерно в Общинския драматичен театър"}
{"url": "http://www.focus-news.net/news/2018/10/30/2584259/sofiyska-voda-vremenno-shte-prekasne-vodosnabdyavaneto-v-nyakoi-chasti-na-stolitsata-na-31-oktomvri.html", "text": "„Софийска вода” временно ще прекъсне водоснабдяването в някои части на столицата на 31 октомври. Това съобщиха от пресцентъра на  дружеството . \r\nВъв връзка с подмяна на уличен водопровод на ул. „Константин Иречек“ в кв. „Крива река“ се налага спиране на водоподаването от 10:00 до 20:00 часа на клиентите на „Софийска вода”, живеещи в района на: ул. „Яков Крайков“, ул. „Св. Георги Софийски“, бул. „Пенчо Славейков“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноски на адрес: ул. „Константин Иречек“ ъгъла с ул. „Даскал Манол“. \r\nВъв връзка с подмяна на сградно водопроводно отклонение  на ул. „Владайска“ в Центъра се налага спиране на водоподаването от 10:00 до 18:00 часа на клиентите на „Софийска вода”, живеещи в района на: ул. „Владайска“ от бул. „Христо Ботев“ до ул. „Ивайло“; ул. „Тодор Бурмов“ от ул. „Владайска“ до ул. „Дамян Груев“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Владайска“ ъгъла с ул. „Тодор Бурмов“. \r\nВъв връзка с монтаж на водомерен възел на ул. „Кюстендил“ в жк. „Белите брези“ се налага спиране на водоподаването от 10:00 до 14:00 часа на клиентите на „Софийска вода”, живеещи в района на: ул. „Кюстендил“ от ул. „Царево село“ до бул. „Гоце Делчев“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: бул. „Гоце Делчев“ ъгъла с ул. „Кюстендил“. \r\nВъв връзка с прекъсване на сградно водопроводно отклонение  на ул. „Бунтовник“ в жк. „Лозенец“ се налага спиране на водоподаването от 10:00 до 19:30 часа на клиентите на „Софийска вода”, живеещи в района на: ул. „Бунтовник“  от бул. „Черни връх“ до ул. „Николай Лилиев“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Бунтовник“ ъгъла с ул. „Николай Лилиев“. \r\nВъв връзка с изграждане на сградно водопроводно отклонение  на ул. 50 в кв. „Враждебна“ се налага спиране на водоподаването от 08:30 до 17:00 часа на клиентите на „Софийска вода”, живеещи в района на: ул. 50, ул. 47. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. 50 №11. \r\nРемонтните дейности ще осигурят по-добро управление на водопроводната мрежа като максимално се ограничат зоните на евентуални бъдещи нарушения на водоснабдяването. \r\nЗасегнатите от прекъсването на водата, могат да получат повече информация от Телефонния център на “Софийска вода” АД на телефон 0800 12121 или да следят за развитието на всички текущи теренни дейности в реално време чрез Виртуалния информационен център на дружеството - http://www.sofiyskavoda.bg/water_stops.aspx.", "date": "2018.10.30", "title": "„Софийска вода” временно ще прекъсне водоснабдяването в някои части на столицата на 31 октомври"}
{"url": "http://www.focus-news.net/news/2018/10/30/2584261/chez-po-iskane-na-eso-shte-ima-prekasvaniya-na-elektrozahranvaneto-v-obshtina-blagoevgrad-na-5-i-6-noemvri.html", "text": "Ремонтът на електропровод 110 kV „Илинден“, собственост на държавния Електроенергиен системен оператор, ще доведе до прекъсвания на електрозахранването на 5 и 6 ноември в община Благоевград. Това съобщиха от пресцентъра на  ЧЕЗ . \r\nПо искане на ЕСО от 10.00 часа до 11.00 часа на 5 ноември без електрозахранване ще останат местност Тухларната в град Благоевград, ГКПП - Логодаж и селата  Бучино, Българево, Дренково, Клисера, Логодаж, Обел и Селище. За периода от 10.00 часа до 12.00 часа в същия ден без електрозахранване ще останат местностите в Благоевград - Чикуто, Чимево дере, Герено, Под грамадите, Царевско шосе, промишлена зона Благоевград и селата Бистрица, Горно Хърсово, Дъбрава, Рилци, Бело поле, Зелен дол. \r\nПо същата причина на 6 ноември от 08.30 часа до 15.30 часа без електрозахранване ще останат местностите Чикуто, Герено, Тухларната, Царевско шосе, Чимево, Под грамадите, промишлена зона Благоевград и селата Бело поле, Бучино, Българчево, Дренково, Зелен дол, Клисера, Логодаж, Обел, Селище, Рилци, Бистрица, Горно Хърсово, Дъбрава и ГКПП Логодаж. \r\nЧЕЗ Разпределение e длъжно да осигури обезопасяване на своите съоръженията в обхвата на ремонтните дейности.", "date": "2018.10.30", "title": "ЧЕЗ: По искане на ЕСО ще има прекъсвания на електрозахранването в община Благоевград на 5 и 6 ноември"}
{"url": "http://www.focus-news.net/news/2018/10/30/2584263/pregled-na-osnovnite-temi-vav-varnenskiya-pechat.html", "text": "„Най-много апартаменти се търсят в „Младост“ и „Възраждане“ е заглавието на първа страница на вестник  „Черно море“ . Пазарът на жилищни имоти във Варна върви към уравновесяване след силния ръст на цените, започнал в края на 2016 г., благодарение на големия брой новозапочнати проекти и получени разрешения за строеж. Само през първите шест месеца на 2018 г. общият обем от издадени разрешителни за строеж и започнато ново строителство в морската столица е около половин милион квадратни метра. Очаква се това да повлияе на предлагането, като експерти прогнозират забавяне на ръста и дори лек спад на цените на жилищата. „Летище Варна обяви зимното разписание на полетите“ е друго водещо заглавие в броя. Влезе в сила зимното разписание на полетите от и до летище Варна. Разписанието е за зимния ИАТА сезон, който продължава до 31 март 2019 г. През този период директна въздушна връзка от Варна ще има до София, Истанбул, Виена, Москва, Лондон Лутън,  Дортмунд, Мюнхен – Меминген, Айндховен, Ларнака и Тел Авив. До София ще се лети от два до три пъти дневно, а до Виена и Истанбул полетите ще бъдат всекидневни. Полети до Лондон ще имат пет пъти седмично, а до останалите дестинации полети ще се изпълняват два пъти в седмицата. „Отличиха млади учители за успешен старт в професията“ е друго заглавие във вестника. Кметът Иван Портних и председателят на Общинския съвет Тодор Балабанов наградиха 43-ма млади учители за мотивиран старт в професията. Номинираните са посочени от колективите на 12 детски градини, основни, средни училища и гимназии.", "date": "2018.10.30", "title": "Преглед на основните теми във варненския печат"}
{"url": "http://www.focus-news.net/news/2018/10/30/2584262/api-dvizhenieto-se-osashtestvyava-v-edna-lenta-po-avtomagistrala-trakiya-ot-km-56-do-km-57-v-posoka-burgas-poradi-remontni-deynosti.html", "text": "Движението се осъществява в една лента по автомагистрала „Тракия“ от км 56 до км 57 в посока Бургас поради ремонтни дейности на асфалтовата настилка. Това съобщиха от пресцентъра на  Агенция „Пътна инфраструктура“ . Движението се осъществява в активната лента и се регулира с пътни знаци.", "date": "2018.10.30", "title": "АПИ: Движението се осъществява в една лента по автомагистрала „Тракия“ от км 56 до км 57 в посока Бургас поради ремонтни дейности"}
{"url": "http://www.focus-news.net/news/2018/10/30/2584264/burgas-obshtinski-savet-obyavi-petima-dushi-sas-zvanieto-pocheten-grazhdanin-na-obshtina-burgas.html", "text": "Общински съвет обяви петима души със званието „Почетен гражданин на Община Бургас“, предаде репортер на  Радио „Фокус“ – Бургас . След гласуване със званието бяха удостоени докторът по философия Стойчо Кьосев, естрадният изпълнител Мустафа Чаушев, Петър Дойчев – доайен на туризма в България, архитектът Константин Коцев, скулпторът Никола Станчев. Архитектът Рикардо Тоскани бе удостоен като почетен гражданин посмъртно. Днес се навършват 90 години от смъртта му, а удостояването със званието му бе прието с 45 гласа „за“. Според зам.-председателят на Общинския съвет Станимир Апостолов титлата не трябва да се обезценява, а да бъде удостояван всяка година само един гражданин с нея. \r\nМария ГЕОРГИЕВА", "date": "2018.10.30", "title": "Бургас: Общински съвет обяви петима души със званието „Почетен гражданин на Община Бургас“"}
{"url": "http://www.focus-news.net/news/2018/10/30/2584251/zhivko-tabakov-obshtinski-savet-burgas-tri-ot-dokladnite-zapiski-v-dnevniya-red-ne-tryabva-da-badat-razglezhdani-v-dneshnoto-zasedanie.html", "text": "Три от докладните записки в днешния дневен ред не трябва да бъдат разглеждани в днешното заседание. Това съобщи по време на 49-ото заседание на ОбС - Бургас общинският съветник Живко Табаков, предаде репортер на  Радио „Фокус“ - Бургас . Според Табаков трите допълнителни докладни записки са свързани с: даване на съгласие за теглене на инвестиционен кредит за финансиране придобиването на З броя нови 9-метрови градски автобуси с оглед изпълнение на Договор за извършване на обществена услуга за превоз на пътници, сключен между Общински съвет - Бургас, Община Бургас и „Бургасбус” ЕООД; даване на съгласие, за придобиване на дълготрайни материални активи, движими вещи от „Чистота”ЕООД, както и участие на Община Бургас в публичен търг с предмет: „Покупка на удостоверения за енергийни спестявания”, обявен от „ЧЕЗ Електро България” АД. \r\n„Допълнителните докладни записки са внесени след допустимия краен срок за входиране, поради което общинските съветници нямат необходимото време за разглеждането им и запознаването си с тях“, каза още Табаков. Според него те са свързани с изразходването на много общински средства и е необходимо разглеждането им на следващо заседание. \r\nМария ГЕОРГИЕВА", "date": "2018.10.30", "title": "Живко Табаков, Общински съвет - Бургас: Три от докладните записки в дневния ред не трябва да бъдат разглеждани в днешното заседание"}
{"url": "http://www.focus-news.net/news/2018/10/30/2584265/gabrovo-fadroma-e-goryala-na-patya-za-selo-kozirog-nyama-postradali.html", "text": "Фадрома е горяла на пътя за село Козирог, няма пострадали. Това съобщиха за  Радио „Фокус“ – Велико Търново  от Регионална дирекция „Пожарна безопасност и защита на населението“ – Габрово. Сигналът за инцидента е получен вчера, малко след 12.00 часа. На място е изпратен екип на Районната служба в Габрово с един противопожарен автомобил и четирима пожарникари. Няма пострадали хора. Има нанесени материални щети. Причината за пожара е техническа неизправност. \r\nМалко след 12.00 часа е получено съобщение и за запален покрив на къща, намираща се в тревненското село Маневци. Няма пострадали хора. Има нанесени материални щети. Причината за пожара е небрежност при боравене с открит огън. В гасенето на пожара е участвал екип на Районната служба в Трявна с два противопожарни автомобила и шестима пожарникари. \r\nМария НЕДЕВА", "date": "2018.10.30", "title": "Габрово: Фадрома е горяла на пътя за село Козирог, няма пострадали"}
{"url": "http://www.focus-news.net/news/2018/10/30/2584267/varna-10-godishno-dete-e-postradalo-pri-katastrofa-na-ul-pop-hariton.html", "text": "10-годишно дете е пострадало при катастрофа на ул. „Поп Харитон“ във Варна вчера следобед. Това съобщиха за  Радио „Фокус“ – Варна  от „Пътна полиция\". Инцидентът е станал в 16.00 часа. 24-годишна жена, шофирайки лек автомобил от Варна, блъска малолетното момче, което е от Пловдив и е пресичало пътното платно. Вследствие на инцидента момчето е получило контузии на глава, шия и гръб, прегледано е и освободено за домашно лечение, без опасност за живота.  \r\nДиана СТОЕВА", "date": "2018.10.30", "title": "Варна: 10-годишно дете е пострадало при катастрофа на ул. „Поп Харитон“"}
{"url": "http://www.focus-news.net/news/2018/10/30/2584271/petar-georgiev-zam-kmet-na-sadovo-vav-vsyako-edno-naseleno-myasto-sa-osigureni-po-3-4-tona-pyasak-za-snegopochistvane-prez-zimata.html", "text": "Във всяко едно населено място са осигурени по 3 - 4 тона пясък за снегопочистване през зимата. Това каза за  Радио „Фокус“ - Пловдив  зам.-кметът на Община Садово Петър Георгиев. По думите му в по-големите населени места количеството сол е около 200 - 300 кг, а в другите - около 500 кг. „Мисля, че както всяка година зареждаме със сол и с пясък и не е имало  проблем. Ако се наложи, може да се купят допълнително количества“, добави още зам.-кметът. В общината има 12 населени места. В пет от тях са осигурени пет общински трактора, оборудвани с гребла. За останалите са сключени договори с фирми или с физически лица, които ще извършват зимното снегопочистване. “Имаме готовност на 100%. Освен тази техника, Общината разполага с три багера, които също се използват, ако се наложи, и един грейдер, който може да помага за извличането на закъсали моторни превозни средства. Всички налични машини са в движение“, каза още Георгиев. По думите му средствата, които отделя Общината за зимното поддържане, са различни. „Ако зимата е по-сурова, то парите са повече от 100 000 лв. Последните няколко години нямаше толкова нужда от снегопочистване, така че парите са около 30 000 лв. Зависи от количеството сняг“, каза зам.-кметът. Според него понякога съществува проблем с почистването на тесните улици, когато има паркирани автомобили. „Този проблем съществува в по-малките населени места. Хората обаче проявяват разбиране, отзовават се веднага на сигнал и ги преместват. По-големи трудности се срещат там, където улиците не са асфалтирани. Навсякъде другаде се реагира своевременно“, каза още Георгиев. \r\nТой припомни, че със закупените от Община Садово три машини са асфалтирани улици в селата Кочево, Катуница, Караджово, Моминско, Селци, Богданица. В момента се подготвя една улица в село Ахматово. Ако времето е хубаво, ще се асфалтират улици и в село Поповица, град Садово и село Чешнегирово. \r\nМария РУСЕВА", "date": "2018.10.30", "title": "Петър Георгиев, зам.-кмет на Садово: Във всяко едно населено място са осигурени по 3 - 4 тона пясък за снегопочистване през зимата"}
{"url": "http://www.focus-news.net/news/2018/10/30/2584268/pazardzhik-dvizhenieto-po-pat--37-panagyurski-koloni-panagyurishte-se-osashtestvyava-v-edna-lenta-poradi-chastichni-remontni-deynosti.html", "text": "Движението по път II-37 Панагюрски колони - Панагюрище се осъществява в една лента, чрез поетапно затваряне на лява и дясна ленти за движение, поради частични ремонтни дейности на асфалтовата настилка. Това съобщиха от пресцентъра на  Агенция „Пътна инфраструктура“ . Движението се регулира с пътни знаци.", "date": "2018.10.30", "title": "Пазарджик: Движението по път II-37 Панагюрски колони - Панагюрище се осъществява в една лента поради частични ремонтни дейности"}
{"url": "http://www.focus-news.net/news/2018/10/30/2584266/pazardzhik-zasileno-e-politseyskoto-prisastvie-na-vhoda-na-grad-peshtera.html", "text": "Засилено е полицейското присъствие на входа на град Пещера, предаде репортер на  Радио „Фокус“ – Пазарджик . Два автопатрула са разположени в началото на града, като проверяват изрядността на документите на водачите на леки автомобили. Движението по пътя Пазарджик - Пещера е с нормална интензивност, пътните настилки са сухи. Движат се много товарни автомобили и в двете посоки. \r\nАлбена ЖИЛЕКОВА", "date": "2018.10.30", "title": "Пазарджик: Засилено е полицейското присъствие на входа на град Пещера"}
{"url": "http://www.focus-news.net/news/2018/10/30/2584273/georgi-botsev-pss-nay-golyamata-beda-za-turistite-v-planinata-prez-esenta-e-che-denyat-e-po-kas-i-pri-nepodhodyashta-ekipirovka-mozhe-da-se-zagubyat.html", "text": "Най-голямата беда за туристите в планината през есента е, че не взимат предвид, че денят е по-къс и при неподходяща екипировка и липса на осветително тяло може да се загубят. Това каза за  Радио „Фокус“ - Пирин  Георги Боцев, планински спасител от отряд Благоевград към Планинска спасителна служба, район Рила планина. По думите му есента е доста променлив сезон. Той отбеляза, че само за миналата седмица имат 2 акции за издирване на чуждестранни туристи, които са се загубили. Георги Боцев уточни, че и двата случая с изгубените туристи са били точно такива – те са били доста добре екипирани, но с липсващо осветление и без навигация. „Имахме една доста тежка акция наскоро. Един турист беше тръгнал сам под връх Бричебор, отделил се е от групата и тръгнал да се връща към Рилския манастир, в следствие на което беше загубил пътеката и е влязъл в много стръмен участък, който е със стръмни падове, дерета и лабилни камъни. След неправилно стъпване той си беше счупил глезена на десния крак, не можеше да продължи сам и не знаеше къде се намира. Локализирахме го през нощта, акцията продължи до 04,30 сутринта, транспортирахме го до Рилския манастир, а след това и до лечебно заведение. След това се чухме с човека. Направени са му операции и се възстановява“, посочи той. Георги Боцев подчерта, че по принцип планинските спасители са доброволци и след такава тежка акция, на следващия ден те е трябвало да ходят и по работните си места, без да имат време за почивка. „Много съм благодарен на екипа от Благоевград – момчетата са железни и работят много добре. Лично ние като отряд имаме 9 акции за тази година, а тя още не е приключила“, каза още планинският спасител. \r\nНатали СТЕФАНОВА", "date": "2018.10.30", "title": "Георги Боцев, ПСС: Най-голямата беда за туристите в планината през есента е, че денят е по-къс и при неподходяща екипировка може да се загубят"}
{"url": "http://www.focus-news.net/news/2018/10/30/2584274/sport-huan-martin-del-potro-otkaza-uchastie-v-london-zaradi-kontuziya.html", "text": "Хуан Мартин дел Потро отказа участие в тазгодишното издание на финалите на ATP в Лондон. Аржентинецът получи контузия по време на турнира в Шанхай през октомври, която се оказа доста сериозна и на практика сложи край на сезона му. Макар състоянието му да се подобрява, Дел Потро и лекарският му екип са взели решение аржентинецът да не рискува с появата си на корта толкова скоро.  \r\nПри това развитие на ситуацията, за участие се класира Кей Нишикори, който към момента е на девето място, след като наскоро изпревари Джон Иснър. \r\nТазгодишният сезон бе добър за 30-годишния аржентинец, който постигна 47 победи и спечели титлите в Акапулко и Индиън Уелс, а освен това достигна полуфинал на „Ролан Гарос\" и четвъртфиналите на „Уимбълдън“.  Той се класира за финалите в Лондон за първи път от 2013-та насам и за пети път в кариерата си.", "date": "2018.10.30", "title": "Спорт: Хуан Мартин дел Потро отказа участие в Лондон заради контузия"}
{"url": "http://www.focus-news.net/news/2018/10/30/2584277/burgas-obuchenie-po-debati-predshestva-natsionalnoto-sastezanie-vay-oupan-koito-shte-se-provedat-prez-noemvri.html", "text": "Първата среща на клуба по дебати на град Бургас ще се проведе на 10 и 11 ноември 2018 г. в ОУ \"А.Г. Коджакафалията\". Това съобщиха от пресцентъра на  Община Бургас . През тези два дни ще бъде проведено обучение за начинаещи дебатьори и треньори от Асоциация дебати България. Там участниците ще научат основите на един пълноценен дебат, как да изграждат пълнозначна аргументация и ще се запознаят с много други умни и активни младежи. \r\nВсички, желаещи да се включат, могат да го направят, като попълнят задължителната регистрация, следвайки линка в събитието за обучението на фейсбук страницата \"Клуб Дебати Бургас\" - https://www.facebook.com/debateclubburgas/. Там можете да намерите и пълната програма на събитието, както и информация за Второто издание на националното състезание по дебати в Бургас - Въй Оупън 2018, което ще се проведе на 23, 24 и 25 ноември 2018 г. \r\nАсоциация дебати България е неправителствена организация, която организира състезания и обучения по дебати в страната, подкрепяйки клубовете на местно ниво. Нейната цел е възможно най-много млади хора да се докоснат до дебатирането като академична дисциплина, която развива различни умения - говорене пред публика, целенасочено аргументиране, критично мислене и ясна гражданска позиция. \r\nКлубът по дебати на град Бургас е ученическа инициатива, осъществена с подкрепата на Община Бургас, инициативата \"Бургас харесва младите\" и Асоциация Дебати България.", "date": "2018.10.30", "title": "Бургас: Обучение по дебати предшества националното състезание „Въй Оупън“, които ще се проведат през ноември"}
{"url": "http://www.focus-news.net/news/2018/10/30/2584275/vidin-100-kg-tyutyun-bez-banderol-sa-izzeti-pri-proverka-na-chasten-imot-v-kv-nov-pat.html", "text": "100 кг нарязан тютюн без бандерол са иззети вчера при проверка на частен имот в кв. „Нов път“, съобщиха от  ОДМВР - Видин . В условията на неотложност полицаите предприели претърсване в едноетажна жилищна сграда в частен имот на ул. „Синчец“ в кв. „Нов път“. Процесуалните действия били извършени в присъствието на кметския наместник, поради невъзможност да бъдат установени собствениците и обитателите на имота. Служителите на реда открили три чувала и множество пакети с тютюн. Общото количество на нелегалната стока възлизало на 70 кг. Иззета била и електронна везна. В трева площ, в близост до имота, полицаите намерили още два чувала с общо 30 кг безакцизен тютюн. Работата на разследващите продължава, в ход са и оперативно-издирвателни мероприятия за установяване на обитателите на къщата. В ОДМВР - Видин са образувани две досъдебни производства по чл.234, ал.1 от Наказателния кодекс.", "date": "2018.10.30", "title": "Видин: 100 кг тютюн без бандерол са иззети при проверка на частен имот в кв. „Нов път“"}
{"url": "http://www.focus-news.net/news/2018/10/30/2584276/kyustendil-v-grada-shte-bade-otkrita-izlozhbata-knigi-posoki-publiki.html", "text": "В навечерието на Деня на народните будители в Кюстендил се открива изложбата „Книги, посоки, публики”. Това съобщи за  Радио „Фокус” – Кюстендил  София Пейчева, директор на Регионална библиотека „Емануил Попдимитров” – Кюстендил. Изложбата ще бъде представена от 17.30 часа в залата на отдел „Изкуство” на културния институт. Тя е дело на Национална библиотека “Св. св. Кирил и Методий”. Юбилейната изложба е създадена по повод 140-години от основаването на Националната библиотека и Българското председателство на Съвета на ЕС 2018 г. и е осъществена в рамките на проект „Анализ на нагласите на потребителите и популяризиране на архивните колекции на Националната библиотека”, реализиран с финансовата подкрепа на Национален фонд „Култура”. „Читателите и гостите на кюстендилската библиотека могат да се запознаят с едни от най-ценните ръкописи, книги и документи от колекциите на отделите „Ръкописи и старопечатни книги”, „Български исторически архив” и „Ориенталски сбирки” на националната библиотека”, каза София Пейчева. \r\nВенцеслав ИЛЧЕВ", "date": "2018.10.30", "title": "Кюстендил: В града ще бъде открита изложбата „Книги, посоки, публики”"}
{"url": "http://www.focus-news.net/news/2018/10/30/2584278/bsp-shte-dade-preskonferentsiya-v-tsentralata-na-partiyata.html", "text": "От 14.00 часа днес в централата на БСП на ул. „Позитано” 20, ще се проведе пресконференция. Това съобщиха от пресцентъра на  НС на БСП .", "date": "2018.10.30", "title": "БСП ще даде пресконференция в централата на партията"}
{"url": "http://www.focus-news.net/news/2018/10/30/2584280/vidin-44-godishna-velosipedistka-e-s-opasnost-za-zhivota-sled-kato-e-blasnata-ot-lek-avtomobil-na-ul-reduta.html", "text": "44-годишна велосипедистка е с опасност за живота, след като е блъсната от лек автомобил на ул. „Редута“, съобщиха от  ОДМВР - Видин .  В 13.35 часа вчера е получен сигнал за катастрофа на ул. „Редута“. Лек автомобил „Фолксваген Голф“, шофиран от 31-годишен водач от Винарово, движейки се с несъобразена с пътните условия скорост в посока ул. „Екзарх Йосиф I“ ударил движещата се в същата посока 44-годишна велосипедистка от Видин. Жена е настанена за лечение в болница – с фрактура на черепа и с опасност за живота. По случая е образувано досъдебно производство. \r\nОколо 12.25 часа 63-годишен местен жител, при опит да пресече ул. „Христо Ботев\" е бил ударен от лек автомобил „Пежо“, управляван от 57-годишен водач. Пострадалият е транспортиран в спешния център, лекарите констатирали фрактура на долен крайник и след оказана медицинска помощ освободили мъжа за домашно лечение. По случая е образувано досъдебно производство.", "date": "2018.10.30", "title": "Видин: 44-годишна велосипедистка е с опасност за живота, след като е блъсната от лек автомобил на ул. „Редута“"}
{"url": "http://www.focus-news.net/news/2018/10/30/2584281/ognyan-zlatev-ek-es-se-namira-v-klyuchov-moment-za-svoeto-razvitie-zatova-i-izborite-za-ep-sa-reshavashti.html", "text": "ЕС се намира в ключов момент за своето развитие, затова и изборите за ЕП са решаващи. Това каза в интервю за сутрешния блок „ Добро утро България“ на  Радио „Фокус“  ръководителят на Представителство на ЕК в България Огнян Златев. Предстоящите избори ще покажат до колко европейската идея продължава да се развива, а конкретно за България – до колко ние като граждани на този най-демократичен съюз сме осъзнали отговорността при вземането на решения за бъдещето на европейските граждани. „Шест седмици преди самата дата на изборите ще се проведе форумът на ръководителите на ЕС, т.нар. форум в Сибиу – среща на високо равнище, откъдето всъщност ЕС ще тръгне като един съюз вече на 27 държави членки. Това безспорно е един повратен момент в нашата история и затова казвам, че е изключително важно високото участие на гражданите по време на предстоящите избори, тъй като за първи път се оказваме в такава безпрецедентна ситуация, когато една държава членка напуска съюза ни, а ние от другата страна трябва да решим как продължим напред“, добави Огнян Златев. Той коментира още, че едно от предизвикателствата пред ЕС е вътрешната политическа фрагментация, но Съюзът е създаден като проект за мир, с идеята за недопускане на глобални катаклизми и според него, следвайки примера на бащите основателки, трябва да бъдат положени усилия за справяне с този проблем.", "date": "2018.10.30", "title": "Огнян Златев, ЕК: ЕС се намира в ключов момент за своето развитие, затова и изборите за ЕП са решаващи"}
{"url": "http://www.focus-news.net/news/2018/10/30/2584282/burgas-pyasachniyat-grad-shte-bade-otvoren-za-poseshteniya-do-4-noemvri.html", "text": "Последният ден, в който пясъчният град ще бъде с отворени врати, е 4 ноември. Това съобщиха от пресцентъра на  Община Бургас . Пясъчните скулптури удържаха на претенциите на времето през този летен сезон и очакват тези, които още не са го посетили. 11-ото издание на фестивала за пореден път събра на едно място творци от различни точки на света: Австралия, Турция, Украйна, Германия, Словакия, Чехия, Русия и силното българско присъствие, благодарение на което за пореден път мястото на България в световната карта на престижните пясъчни фестивали се затвърди. 22-ма скулптори от цял свят вдъхнаха живот на своите идеи, вдъхновени от тазгодишната тема на фестивала „Митове и чудовища“, която успя да въплъти в себе си толкова много емоция и дух. Последният ден, в който пясъчният град ще бъде с отворени врати е 4 ноември. Дотогава парк „Езеро“ до Конната база ще работи от 9:00 до 21:00 часа, без почивен ден, а цените са без промяна – 1.5 лв. за пенсионери и ученици, 2.5 лв. групов билет, 3.5 лв. нормален билет и безплатен вход за деца до 7 г. и лица с увреждания.", "date": "2018.10.30", "title": "Бургас: Пясъчният град ще бъде отворен за посещения до 4 ноември"}
{"url": "http://www.focus-news.net/news/2018/10/30/2584279/dimitar-margaritov-kzp-tselta-ni-e-da-povishavame-kachestvoto-na-predostavenite-turisticheski-i-transportni-uslugi.html", "text": "Целта ни е да повишаваме качеството на предоставените туристически и транспортни услуги. Това каза председателят на Комисията за защита на потребителите Димитър Маргаритов по време на кръгла маса на тема „Основни проблеми между потребители и търговци в областта на транспорта и туризма\", предаде репортер на  Агенция „Фокус“ . „Днес е един хубав ден за българската потребителска защита. В следобедните часове ще бъде проведено заседание на Националния съвет по защита на потребителите“, уточни той. По думите му проектът на комисията „Повишаване на ефективността и ефикасността на услугите, предлагани от КЗП за българските предприятия”, финансиран по Оперативна програма „Иновации и конкурентоспособност” 2014-2020 г. е насочен основно към малките и средните предприятия и техните проблеми. „Когато говорим за туристически продукт в изминалите няколко години отбелязваме положителни тенденции, но същевременно са налице някои предизвикателства. Ние сме в целта си да повишаваме качеството на предоставените услуги. Идеята ни е да търсим добрите практики и да ги популяризираме“, обясни той. По думите на Маргаритов проектът „Повишаване на ефективността и ефикасността на услугите, предлагани от КЗП за българските предприятия” навлиза в своята решителна фаза. „Ще имаме и национална конференция до края на годината, в която ще бъдат поставени темите за качеството на туристическата услуга. В рамките на проекта ще бъдат разгърнати и информационни кампании за търговците и потребителите“, обясни още той. Маргаритов допълни, че не по-малко важни са и въпросите, свързани с проблемите в транспорта, случаите, в които има отменени полети, изгубен багаж и др. „Не на последно място ще бъде представена практиката на КЗП в областта на нелоялните практики в туристическия бизнес. Целта е с нашите констатации и решенията на съда, които са в следствие на наши констатации е бъдат поднесени по културен начин, за да можем да направим важните и верни изводи и да разчитаме, че ще има все по малко нелоялни търговски практики“, обясни още председателят на КЗП.  \r\nЦветелин ДИМИТРОВ", "date": "2018.10.30", "title": "Димитър Маргаритов, КЗП: Целта ни е да повишаваме качеството на предоставените туристически и транспортни услуги"}
{"url": "http://www.focus-news.net/news/2018/10/30/2584272/st-komisar-ivaylo-ivanov-sdvr-26-godishniyat-mazh-e-podal-signal-za-psihicheski-tormoz-ot-zastrelyanata-23-godishna-zhena-v-kv-nadezhda.html", "text": "26-годишният мъж е подал сигнал за психически тормоз от застреляната 23-годишна жена в кв. „Надежда“. Това каза директорът на СДВР старши комисар Ивайло Иванов на брифинг по повод убийството в кв. „Надежда“, предаде репортер на  Агенция „Фокус“ . \r\n„Бяха проверени всички възможни адреси, имаше мащабна акция на територията на цялата столица. Получихме сигнал от таксиметров водач, който заяви, че около 19.00 ч. въпросното лице, за което бяхме разпространили снимка в медиите, го е качил. Той е бил заплашен от извършителя. В близост до бензиностанция го е принудил да спре и заедно с детето е влязъл в храсти в тъмна местност. По време на разговора свидетелят твърди, че детето през цялото време е плакало“, каза още ст. комисар Иванов. Той обясни, че свидетелят е казал, че мъжът му е споделил, че има намерение да се самоубие, но е заявил, че детето трябва да живее. \r\n„На мястото бяха извършени огледи в тъмната част на денонощието. Колегите чуват изстрели и ги откриват. Убийството на детето и опита за самоубийство са станали около 23.30 ч.“, каза още той и посочи, че е намерено оръжието на престъплението. \r\n„До момента има един сигнал от мъжа, че жената му нанася психически тормоз миналата седмица. Имали са някакви проблеми в семейството, но нищо сериозно. Преди година също са се разделяли“, обясни ст. комисар Иванов. По думите му към момента няма данни за психическото състояние на мъжа. Той ще бъде разпитан, когато здравословното му състояние позволява. „Името на мъжа е Викторио Александров. Взета му е кръвна проба, но експертизата все още не е готова“, обясни той. \r\nЦветилена СИМЕОНОВА", "date": "2018.10.30", "title": "Ст. комисар Ивайло Иванов, СДВР: 26-годишният мъж е подал сигнал за психически тормоз от застреляната 23-годишна жена в кв. „Надежда“"}
{"url": "http://www.focus-news.net/news/2018/10/30/2584269/emiliya-rusinova-sgp-shte-bade-vzeta-nay-tezhka-myarka-sreshtu-26-godishniya-izvarshitel-na-ubiystvoto-v-kv-nadezhda.html", "text": "Издирваният 26-годишен мъж е извършителят на убийството в кв. „Надежда“. Това каза ръководителят на Софийската градска прокуратура Емилия Русинова на брифинг по повод убийството в кв. „Надежда“, предаде репортер на  Агенция „Фокус“ . \r\n„Убитата жена е 23-годишната приятелка на извършителя, с която е живеел на семейни начала. Двамата са имали дете на 1 година. Миналата седмица е празнуван рожденият ден на детето. Младото семейство е живеело от година и половина в жилището, в което е намерена убитата жена. От около седмица извършителят не живее в апартамента. След скандал между него и убитата в събота и неделя, бащата на убитата е преспивал в дома, притеснявайки се от действия на извършителя на тежкото престъпление“, обясни Русинова.  \r\nТя посочи, че вчера в 17.20 часа майката на убитата е посетила апартамента, защото не е имала връзка с нея по телефона. „След като не е могла да влезе, е извикала ключар и е намерила починалата млада жена с две прострелни рани. Детето не е било в апартамента. Около 18.30 часа е подаден сигнал в полицията и е започнало издирването на извършителя на деянието и детето. Установено е мястото, към което се е движил той. Оказано е съдействие от неговия баща и от шофьор на такси, който го е превозил до мястото, на което в последствие той е намерен. Установен е часът, в който той пристига в апартамента, и след няколко минути той излиза от там тичайки и с дете на ръце. Открит е в тъмна местност, зад храсти и в една порутена сграда, която не се е виждала. Детето е простреляно в дясното око. Когато са открити, извършителят е бил жив, детето също е имало признаци на живот. Бащата е без опасност за живота, настанен е в болницата с прострелна рана в главата – но по-скоро само одраскване, няма патрон в главата. Досъдебното производство е докладвано на наблюдаващ прокурор и ще бъдат предприети съответните действия за привличането на извършителя в качеството му на обвиняем и ще бъде взета най-тежката мярка“, обясни Русинова. \r\nЦветилена СИМЕОНОВА", "date": "2018.10.30", "title": "Емилия Русинова, СГП: Ще бъде взета най-тежка мярка срещу 26-годишния извършител на убийството в кв. „Надежда“"}
{"url": "http://www.focus-news.net/news/2018/10/30/2584284/burgas-s-praznichna-literaturno-muzikalna-vecher-chitalishte-far-shte-otbelezhi-denya-na-narodnite-buditeli.html", "text": "Днес в салона на НЧ „Фар 1946“ – Бургас от 16.00 часа ще започне празнична литературно-музикална вечер, посветена на народните будители. Това съобщиха от пресцентъра на  Община Бургас . В нея ще вземат участие 25 деца от училища в града с декламации на стихове. В музикалната част на събитието ще участват ВГ „Слънчеви капки“ – с ръководител Мария Митева, ВФ „Морски песъчинки“ – с художествен ръководител Милена Добрева, ДТФ „Усмивка“ – с художествен ръководител Румяна Кралева. \r\nСред гостите ще бъдат утвърдените бургаски автори Ваньо Вълчев, Борис Бухчев, Динко Динков, Стана Апостолова.", "date": "2018.10.30", "title": "Бургас: С празнична литературно-музикална вечер Читалище „Фар“ ще отбележи Деня на народните будители"}
{"url": "http://www.focus-news.net/news/2018/10/30/2584283/dimitar-margaritov-kzp-podgotvyame-kampaniyata-zima-2018-2019.html", "text": "Подготвяме кампанията зима 2018 – 2019. Това каза председателят на Комисията за защита на потребителите Димитър Маргаритов по време на кръгла маса на тема „Основни проблеми между потребители и търговци в областта на транспорта и туризма\", предаде репортер на  Агенция „Фокус“ . „Ще започнем своята контролна дейност с превантивен елемент в обекти, в които има констатирани нарушения, както и проверки по ски-пистите и ски-съоръженията. В хода на сезона ще работим по жалби и сигнали на граждани. Ние ще присъстваме в зимните курорти без да се натрапваме, а само до толкова, колкото е необходимо да се установи дали всичко е наред“, уточни той. \r\nЦветелин ДИМИТРОВ", "date": "2018.10.30", "title": "Димитър Маргаритов, КЗП: Подготвяме кампанията Зима 2018 – 2019"}
{"url": "http://www.focus-news.net/news/2018/10/30/2584270/germanskiyat-vestnik-bild-prizovava-varnete-se-v-tsentara-izbirateli-na-alternativa-za-germaniya.html", "text": "Германският вестник  BILD  се обръща към избирателите в страната да се завърнат „в центъра“ на политическия спектър, след като канцлерът на ФРГ Ангела Меркел обяви, че няма да се кандидатира за председателския пост в Съюза (ХДС/ХСС). \r\nРедакцията е убедена, че политическото наследство на Меркел включва издигането на „Алтернатива за Германия“ – партия, която залагат на реторика, изпълнена с омраза и расизъм. Според BILD бежанската политика на Меркел е тази, която обърна милиони германски избиратели срещу нея.  \r\nИзданието предупреждава за възхода на дясната партия – „Алтернатива за Германия“ вече е в 16 парламента в страната, която я слага на равна нога със социалдемократите и й дава стабилна основа за достигане на резултатите на Християндемократическия съюз. „В германския Бундестаг тази злощастна партия е лидер на опозицията и прекалено често диктува хода на дебатите в него“.  \r\nАнгела Меркел вече не е човекът, който може обезвреди тази експлозивна смесица от гняв, разочарование и тревога на гражданите, В хода на изборите гласоподавателите от ХДС, които всъщност принадлежат към центъра в обществото, мигрират към „Алтернатива за Германия“, пише още изданието. По-голямата част от тях правят това от гняв, а не от политически убеждения: това, което ги привлича, не е реалното съдържание на програмата на „Алтернатива за Германия“, а лозунгът й „Меркел трябва да си тръгне“, допълва BILD. \r\n„Късно, но – надяваме се, не твърде късно, Меркел разбра това. След 18 г. като председател на ХДС и 13 години на кацлерския пост, тя изчиства пътя за своя наследник, като сигнализира на гласоподавателите, че вече не се налага да протестират срещу нея, когато отиват до избирателните урни. Това заслужава уважение. Посланието към всички хора, които са разочаровали от ХДС, е следното – обърнете гръб на екстремистите, върнете се в центъра!“, е заключението на редакцията.  \r\nСтатията продължава с убеждението: „Надяваме се, че това най-накрая ще се промени с ново ръководство, така че следващите федерални избори да не свършват с бедствие за нашата демокрация. Германия се справя по-добре от всякога. Това също е наследството на Ангела Меркел. Много хора няма да могат да видят това, докато не приключи ерата на Меркел“.  Тереза Герова", "date": "2018.10.30", "title": "Германският вестник BILD призовава: Върнете се в центъра, избиратели на \"Алтернатива за Германия\"!"}
{"url": "http://www.focus-news.net/news/2018/10/30/2584286/kyustendil-predvizhda-se-razshiryavane-na-sinyata-zona-za-parkirane-v-dupnitsa.html", "text": "Предвижда се разширяване на „синята зона” за паркиране в Дупница. Това съобщиха за  Радио „Фокус” – Кюстендил  от Общински съвет – Дупница. За тази цел е изготвен проект за допълнение на действащата в момента наредба за организация на движението на територията на община Дупница. Предвижда се зоната за кратковременно платено паркиране да обхване улица „Христо Ботев”, от Спортна зала – Дупница до филиала на детска градина „Зора”. Причината е хаотичното в момента паркиране в района зад спортната зала и ул. „Христо Ботев”. С предложеното се цели въвеждането на ред в паркирането, което от своя страна да доведе до подобряване на организация на движението в района, който се намира в непосредствена близост до центъра на град Дупница. Промяната на обхвата на „синя зона” ще доведе до разширяване дейността на общинско предприятие „Паркинги и гаражи” – Дупница. Паркирането в разширявания район ще бъде организирано и съобразено с правилата, действащи в обхвата на „синя зона”. С разширяване обхвата на действие на зоната за кратковременно платено паркиране се очаква и приходите на предприятието да бъдат повишени. \r\nВенцеслав ИЛЧЕВ", "date": "2018.10.30", "title": "Кюстендил: Предвижда се разширяване на „синята зона” за паркиране в Дупница"}
{"url": "http://www.focus-news.net/news/2018/10/30/2584285/konstantin-arabadzhiev-kzp-predvizhdame-goresht-telefon-za-biznesa-na-koyto-targovtsite-da-zvanyat-za-informatsiya-ili-pomosht-pri-svoyata-rabota.html", "text": "Предвиждаме горещ телефон за бизнеса, на който търговците да звънят за информация или помощ при своята работа. Това каза Константин Арабаджиев, зам.-председател на КЗП по време на кръгла маса на тема „Основни проблеми между потребители и търговци в областта на транспорта и туризма\", предаде репортер на  Агенция „Фокус“ . „В рамките на проекта „Повишаване на ефективността и ефикасността на услугите, предлагани от КЗП за българските предприятия” има дейности, които смятаме, че ще бъдат полезни за бизнеса. Едно от нещата, които се предвиждат, освен горещ телефон за потребителите, е да имаме и такъв за бизнеса, на който търговците да звънят за информация или помощ при своята работа. Предвиждаме и „хелп-деск“ в страницата на КЗП, в който всеки търговец ще може да получи данни за своята дейност – какви са изискванията, документите, с които трябва да разполага“, обясни той. По думите му проектът като цяло е насочен към бизнеса. „Нашата роля не е да санкционираме ежедневно, а да бъдем в помощ на бизнеса, тъй като голяма част от нарушенията там стават заради непознаване на законодателството. От друга страна, непознаването на нормативната база не е извинение“, уточни Арабаджиев. \r\nЦветелин ДИМИТРОВ", "date": "2018.10.30", "title": "Константин Арабаджиев, КЗП: Предвиждаме горещ телефон за бизнеса, на който търговците да звънят за информация или помощ при своята работа"}
{"url": "http://www.focus-news.net/news/2018/10/30/2584289/dobrich-obshtinata-shte-podpomogne-semeystvata-zasegnati-ot-vandalskite-proyavi-v-grobishtniya-park-na-6-septemvri.html", "text": "Общината ще подпомогне семействата, засегнати от вандалските прояви в Гробищния парк на 6 септември. Решението за това бе одобрено от общинските съветници на днешното заседание, предаде кореспондент на  Радио „Фокус” – Варна . Общата сума, която е заделена за подпомагането, е до 2 500 лв. за ремонт и подмяна на елементите на надгробните знаци. 22 надгробни знака са само отлепени от бетонната основа, върху която са поставени и могат да бъдат ремонтирани, като се възстанови техния първоначален вид. Отпуска се сума до 40 лв. за лек ремонт на надгробен знак. 8 надгробни знака са изцяло разрушени. За основен ремонт или изработка на нов надгробен знак сумата е до 200 лв. Необходимите финансови средства ще бъдат отпуснати след подадено заявление от правоимащо лице и представена фактура за извършената услуга. Сумата ще бъде осигурена от Резерва за непредвидени и неотложни разходи. Вандалските прояви тази година на 6 септември засегнаха мюсюлманската част на Гробищния парк. \r\nЖулиета НИКОЛОВА", "date": "2018.10.30", "title": "Добрич: Общината ще подпомогне семействата, засегнати от вандалските прояви в Гробищния парк на 6 септември"}
{"url": "http://www.focus-news.net/news/2018/10/30/2584290/burgas-v-grada-shte-se-provede-initsiativa-za-sazdavane-na-chernomorski-nauchno-tehnologichen-tsentar.html", "text": "Днес в Културен център „Морско казино“, зала „Георги Баев“, от 13.00 под патронажа на областния управител Вълчо Чолаков ще се проведе кръгла маса на тема „Общ дневен ред за Черно море. Това съобщиха от пресцентъра на  Общината Бургас . Декларацията от Бургас“, посветена на Международния ден на Черно море. Събитието се организира от Областна администрация – Бургас, Община Бургас и Черноморски институт. Кръглата маса има амбицията да обедини представители на централната и местната власт, институциите, бизнес и граждански сектор, изследователи, хора, свързани с морето, в дебат за аспектите на интегрираната морска политика. По време на събитието ще бъде даден старт на инициативата за създаване на Черноморски научно – технологичен център. Острата нужда от създаване на такъв център на територията на област Бургас пролича за пореден път около случая „Мопанг“, когато се наложи да се използват лаборатории в столицата и други градове. По време на конференцията заместник-областният управител проф. Севдалина Турманова ще запознае присъстващите с детайли относно идеята за създаване на центъра. На 31 октомври 16 милиона души от 6 държави отбелязват Международният ден на Черно море. За тези 6 държави морето е огледало на Световния океан с целия си потенциал и предизвикателства. Грижата за него е част от националните политики по свързаност и сигурност, част от усилието на регионите за непрекъснат и приобщаващ растеж, основен компонент на градските програми за подобряване на качеството на живот. На 31 май 2018 г., по време на 11-ото издание на Европейския морски ден в Бургас, представители на черноморските държави одобриха Декларация за ОБЩ МОРСКИ ДНЕВЕН РЕД ЗА ЧЕРНО МОРЕ (Декларация от Бургас), която отново постави фокуса върху сътрудничеството в Черноморския регион за създаване на обща морска програма с конкретни приоритети и действия в областта на транспортната свързаност, морския и крайбрежния туризъм, морско образование и обучение, морските изследвания и иновациите, морски инвестиции, защита на морската среда, наблюдение и мониторинг на околната среда. В конференцията се очаква участие да вземат областният управител Вълчо Чолаков, зам.-кметът на община Бургас Руска Бояджиева, Председателят на Комисията по околна среда в 44-то НС – Ивелина Василева, д-р Лозана Василева – заместник министър МЗХ, инж. Валентин Йовев – заместник министър МРРБ, Директорът на Басейнова дирекция „Черноморски регион“ – Десислава Консулова.", "date": "2018.10.30", "title": "Бургас: В града ще се проведе инициатива за създаване на Черноморски научно-технологичен център"}
{"url": "http://www.focus-news.net/news/2018/10/30/2584287/konstantin-arabadzhiev-kzp-predvizhdame-biznes-obucheniya-na-malki-i-sredni-predpriyatiya-po-regioni.html", "text": "Предвиждаме бизнес обучения на малки и средни предприятия по региони. Това каза Константин Арабаджиев, зам.-председател на КЗП по време на кръгла маса на тема „Основни проблеми между потребители и търговци в областта на транспорта и туризма\", предаде репортер на  Агенция „Фокус“ . „От КЗП издаваме месечен бюлетин с интересни теми. Има го и в страницата на комисията в електронен вариант“, обясни той.  \r\nПо думите му КЗП предвижда бизнес обучения на регионални малки и средни предприятия. „От началото на 2019 година ще започнем по региони да извършваме тези обучения. Ще може търговците да ни задават въпроси и да получават информация“, обясни той.  \r\nЦветелин ДИМИТРОВ", "date": "2018.10.30", "title": "Константин Арабаджиев, КЗП: Предвиждаме бизнес обучения на малки и средни предприятия по региони"}
{"url": "http://www.focus-news.net/news/2018/10/30/2584288/vitseprezidentat-iliyana-yotova-svobodata-ravenstvoto-i-lichnata-sigurnost-ne-mogat-da-ostavat-samo-na-hartiya-kato-chast-ot-butikovi-dokumenti.html", "text": "Свободата, равенството и  личната сигурност не могат да остават само на хартия като част от бутикови документи. Това каза вицепрезидентът на Република България Илияна Йотова по време на откриването на международна конференция „Движението на необвързаните страни в многополюсния свят: неговата роля в поддържането и насърчаването на международния мир и сигурност“, предаде репортер на  Агенция „Фокус“ . Йотова заяви, че Движението на необвързаните страни, която е сред организаторите на събитието, е организацията, онагледяваща днешния девиз на ЕС. „Затова звучи актуално и модерно, а именно „единни в многообразието“. Вицепрезидентът отбеляза, че в списъка на движението са вече 120 държави. „Те събират гласовете и волята на над 55 % от световното население. Тази воля и тази енергия никой няма право да игнорира“, заяви още Йотова и посочи, че те са незаобиколим фактор в ООН. „Същевременно движението играе важната роля на морален коректив. Много хора по света мислим еднакво, можем да сме съюзници и партньори, но мостовете и доверието помежду ни не се градят лесно, нито пък така бързо, както би ни се искало“, допълни тя.  \r\nВицепрезидентът посочи, че всички страни в движението са носители на различни култури, език и вяра и това е идентичност, богатство. „Най-голямото изкуство е разбирателството помежду им“, посочи още Илияна Йотова. По думите ѝ форуми като този допринасят за пълната картина и чуване на различните мнения. „Светът днес е друг – сложен, плашещ и изпълнен с несигурност“, обясни тя. „Темата за погазването на основните човешки права е актуална във всяка една държава по света. Свободата, равенството, личната сигурност не могат да остават само на хартия като част от бутикови документи“, подчерта вицепрезидентът. Според нея тези думи и лозунги не са девалвирали в човешкото съзнание, а днес имаме нужда от тях повече от всякога. Илияна Йотова допълни, че ако не се потърсят общи решения, конфронтациите между обществата ще се задълбочават.  \r\nДеница КИТАНОВА", "date": "2018.10.30", "title": "Вицепрезидентът Илияна Йотова: Свободата, равенството и личната сигурност не могат да остават само на хартия като част от бутикови документи"}
{"url": "http://www.focus-news.net/news/2018/10/30/2584293/preskonferentsiya-badeshteto-na-obshtata-selskostopanska-politika-na-es-sled-2020-g.html", "text": "На 31 октомври 2018 г. от 13.00 ч. в Дома на Европа (ул. „Г. С. Раковски“ № 124) в София ще се състои пресконференция на членовете на Европейския парламент от Комисията по земеделие и развитие на селските райони Чеслав Адам Шекерски, председател (ЕНП, Полша), Владимир Уручев (ЕНП, България) и Момчил Неков (С&Д, България) по повод официалното им посещение в България, съобщават от  пресслужабата на ЕП.  \r\nЧленовете на Европейския парламент от Комисията по земеделие и развитие на селските райони (AGRI) Чеслав Адам Шекерски, председател на комисията (ЕНП, Полша), Херберт Дорфман (ЕНП, Италия), Владимир Уручев (ЕНП, България), Мария Нойхл (С&Д, Германия), Марк Тарабела (С&Д, Белгия), Момчил Неков (С&Д, България), Лидия Сенра Родригес (ЕОЛ/СЗЛ, Испания) и Жак Коломбие (ЕНС, Франция) ще бъдат на официално посещение в България между 29 и 31 октомври.  \r\nРаботната им програмата включва срещи с министъра на земеделието, храните и горите Румен Порожанов, със секторни експерти от министерството, с неправителствени организации от земеделския сектор, с председателя на ресорната комисия в Народното събрание Десислава Танова и български депутати. Евродепутатите също така ще се запознаят с различни традиционни за България производства – дестилация на розово масло и масло от лавандула, биологично производство на плодове и зеленчуци, пчеларство, както и ще имат възможност да дегустират български вина.  \r\nЦелта на работното посещение е да даде възможност на членовете на Комисията по земеделие и развитие на селските райони да се запознаят с опита и предизвикателствата, които срещат българските власти, производители и заинтересовани организации във връзка с изпълнението на общата селскостопанска политика на ЕС, както и техните позиции и предложения за бъдещото ѝ развитие след 2020 г.  \r\nДопълнителна информация:  \r\nДата и час: 31 октомври 2018 г. (сряда) от 13.00 ч  \r\nАдрес: Дом на Европа, ул. „Г. С. Раковски“ № 124, София", "date": "2018.10.30", "title": "Пресконференция: Бъдещето на общата селскостопанска политика на ЕС след 2020 г."}
{"url": "http://www.focus-news.net/news/2018/10/30/2584294/montana-95-kozi-i-1-200-bali-seno-i-lyutserna-sa-izgoreli-pri-pozhar-v-stopanska-postroyka-v-selo-stanevo.html", "text": "95 кози и 1 200 бали сено и люцерна са изгорели при пожар в стопанска постройка в село Станево. Това съобщиха от  ОДМВР - Монтана . На 29 октомври 2018 година около 20.10 часа в РУ - Лом е получено съобщение за възникнал пожар в стопанска постройка - навес с кошара в село Станево . Вследствие на пожара са изгорели 95 броя кози, 1 200 бали сено и люцерна. Местопроизшествието е посетено от дог, извършен е оглед, образувано е досъдебно производство", "date": "2018.10.30", "title": "Монтана: 95 кози и 1 200 бали сено и люцерна са изгорели при пожар в стопанска постройка в село Станево"}
{"url": "http://www.focus-news.net/news/2018/10/30/2584296/varna-58-godishen-mazh-e-sas-schupen-cherep-sled-sbivane-v-selo-staro-oryahovo.html", "text": "58-годишен мъж е получил фрактура на череп и контузия на мозъка след сбиване в село Старо Оряхово край Варна. Това съобщават от  ОДМВР . Инцидентът е станал снощи около 22.30 часа. На ул. „Родопи“ в селото е възникнал скандал между двама мъже, който е прераснал във физическа саморазправа. Пострадалият е настанен за лечение в МБАЛ „Св. Анна“, без опасност за живота. След проведени оперативно – издирвателни дейности и действия по разследване на случая е задържан другият участник в конфликта 29-годишен мъж от село Цонево, неизвестен на МВР. По случая е образувано досъдебно производство, материалите са докладвани на прокурор от Районна прокуратура – Варна.", "date": "2018.10.30", "title": "Варна: 58-годишен мъж е със счупен череп след сбиване в село Старо Оряхово"}
{"url": "http://www.focus-news.net/news/2018/10/30/2584297/blagoevgrad-okolo-10-kg-marihuana-sa-otkriti-pri-proverka-v-zemlishteto-na-selo-kukurahtsevo.html", "text": "Полицейски служители на МВР-Благоевград са открили около 10 кг марихуана в обезлесен участък на Държавен горски фонд в землището на село Кукурахцево, община Петрич. Това съобщиха от пресцентъра на  ОДМВР – Благоевград . Тревистата маса е била положена да се суши, като след направен полеви тест от полицейски служители на РУ - Петрич е реагирала положително на марихуана. По случая е образувано досъдебно производство.", "date": "2018.10.30", "title": "Благоевград: Около 10 кг марихуана са открити при проверка в землището на село Кукурахцево"}
{"url": "http://www.focus-news.net/news/2018/10/30/2584295/burgas-taktilna-karta-podpomaga-obsluzhvaneto-na-hora-sas-zritelni-uvrezhdaniya-v-sgradata-na-obshtinata.html", "text": "В Бургас стартираха дейностите по проект за подобряване на ориентацията и достъпността до информация за заобикалящата среда за хора със зрителни увреждания. Това съобщиха от пресцентъра на  Община Бургас . Първият реален резултат е тактилна карта в Центъра за административно обслужване, които се намира на гърба на сградата на Община Бургас на ул. „Александровска“ 26. Сградата е проектирана и построена преди повече от половин век, което налага да се правят подобрения в посока осигуряване на достъпна среда за хора със зрителни нарушения и намалена подвижност. За хората с нарушено зрение най-големи затруднения създават приземния и първия етаж. Сградата разполага с 4 входа, пет стълбища, както и две нива на достъп - свободен и необходимост от идентификация. С новата придобивка хората лесно се ориентират къде се намират различните гишета в Центъра за административно обслужване, Заседателната зала, залата на оОбщински съвет, кабинетите на кмета и председателя на Общински съвет, пресцентъра - най-често посещаваните места от активни граждани. По този начин се подобрява възможността за обсъждане на обществено значими идеи и разрешаването на различни казуси. В допълнение със звуковите сигнализатори на входовете и гарантирания достъп на служебни кучета водачи, обозначени с международни реквизити, прави сградата една от най-адаптираните за хора със зрителни увреждания. Осигуряването на възможности за независим живот без необходимост от чужда помощ подобрява възможностите за реализация на хора с нарушено зрение, тъй като целевата група се научава да отстоява правата и позициите си самостоятелно. Все още е честа практика при посещение с придружител в институция, диалогът да се води с асистента, а не със самия човек. По проекта се предвижда подобни карти да бъдат изработени за важните обществени пространства и туристическите обекти на територията на Община Бургас. Така ще се подобри и качеството на туристическия продукт, който се предоставя на гостите на града. Част от дейностите включват и разширяване на начините за използване на специализирани платформи за обработка и преобразуване на глас и текст в различни формати – брайл, текст, аудио файлове. Те подобряват достъпността на различни целеви групи, включително хора със множествени увреждания или такива с когнитивни разстройства. Дейностите са част от международен проект за обмен на добри практики с румънски и датски партньори.", "date": "2018.10.30", "title": "Бургас: Тактилна карта подпомага обслужването на хора със зрителни увреждания в сградата на Общината"}
{"url": "http://www.focus-news.net/news/2018/10/30/2584300/aktsenti-v-predavaneto-dobre-doshli-v-svishtov-na-radio-fokus-veliko-tarnovo.html", "text": "Кръгла маса за взаимодействието между местната власт, бизнеса и образованието се проведе в Свищов. В нея участие взе и министърът на икономиката Емил Караниколов. Как премина събитието и възможно ли е добро сътрудничество на местно ниво, ще научите в минутите на предаването „Добре дошли в Свищов“ на  Радио „Фокус“ – Велико Търново . Днес ще Ви разкажем повече и за най-новият проект, който стартира в крайдунавската администрация. Той обхваща санирането на 17 блока, като част от тях вече са готови. Местната администрация изрази готовност за приключване на 50% от дейностите до края на настоящата календарна година. Как ще се случи това ще научим малко по-късно. И още в духа на предстоящия празник на народните будители ще продължим разговора си от миналата седмица с началника на Отдел „Образование“ в Община Свищов Румяна Кузева, която ще ни разкаже повече за състоянието на учебните заведения, липсата на кадри и основните проблеми в сектора. Водещ на предаването е Надежда Кръстева. Телефонът за връзка със студиото е 0885 303 375.", "date": "2018.10.30", "title": "Акценти в предаването „Добре дошли в Свищов“ на Радио „Фокус“ – Велико Търново"}
{"url": "http://www.focus-news.net/news/2018/10/30/2584298/afp-zhertvite-na-loshoto-vreme-v-italiya-stanaha-osem.html", "text": "Броят на загиналите в резултат на лошото време в Италия достигна до осем души, предава  AFP , като се позовава на местните власти и службите за гражданска защита. \r\nВ понеделник бе съобщено за пет жертви, но по-късно властите на средиземноморската страна потвърдиха смъртта на още трима души. Последният смъртен случай е на жена, която е загинала, след като кално свлачище удря дома й.  \r\nТежките валежи предизвикаха наводнения в редица региони в страната, а силните ветрове повалиха дървета в цялата страна. Тереза Герова", "date": "2018.10.30", "title": "AFP: Жертвите на лошото време в Италия станаха осем"}
{"url": "http://www.focus-news.net/news/2018/10/30/2584299/kevr-zadalzhi-vik-dobrich-da-premahne-vpisani-arbitrazhni-klauzi-v-sporovete-s-klienti-kato-neotgovaryashti-na-odobrenite-obshti-usloviya-na-druzhestvoto.html", "text": "Комисията за енергийно и водно регулиране разгледа постъпила жалба от потребител срещу „Водоснабдяване и канализация Добрич“ АД - Добрич, в която се посочва, че „…без правно основание в положение на надмощност от служители на „Водоснабдяване и Канализация Добрич” АД е вписана арбитражна клауза в предварително изготвените бланки за подмяна на водомер“. Това съобщиха от пресцентъра на  КЕВР . Към жалбата е приложен констативен протокол, отразяващ смяна на водомери, с отчетени и записани показания към момента на смяната на измервателните устройства, на който протокол фигурира подпис на потребител и запис: „Всички спорове между клиенти и ВиК – Добрич, породени от настоящия документ или възникнали между страните, ще бъдат решавани от Арбитражен съд Варна при Сдружение ППМ съгласно неговия правилник“. \r\nСъгласно разпоредбите на чл. 6, ал. 1, т. 5 от Закона за регулиране на водоснабдителните и канализационните услуги, в правомощията на КЕВР е да одобрява Общите условия на договорите за предоставяне на ВиК услуги на потребителите. В одобрените Общи условия на „Водоснабдяване и канализация Добрич“ АД изрично е посочено, че „всички спорове между В и К оператора и потребителите се решават по взаимно съгласие чрез преговори между страните, а при непостигане на съгласие - по реда на Глава седма на Общите условия или по съдебен ред“. Във всички одобрени от Комисията Общи условия на ВиК операторите не е посочена възможност спорове между потребители и ВиК оператори да бъдат решавани чрез арбитраж, а само и единствено по съдебен път. В този смисъл вписването на арбитражни клаузи е нарушение от страна на „Водоснабдяване и канализация Добрич“ АД, гр. Добрич, тъй като излиза извън обхвата и рамките на одобрените Общи условия на дружеството. \r\nВ допълнение на това КЕВР отчита също, че Законът за защита на потребителите съдържа изрични разпоредби относно включването на арбитражна клауза в договор между търговец и потребител. Съгласно чл. 3, ал. 4 от закона арбитражна клауза е недействителна, а съгласно чл. 143, ал. 16 – тя е неравноправна клауза. \r\nВ конкретния случай с разгледаната жалба на потребител на „Водоснабдяване и канализация Добрич“ АД, Комисията установи, че липсва писмено споразумение между ВиК оператора и неговите потребители, в което страните да изразяват съгласие споровете между тях да бъдат разглеждани в арбитражен съд. \r\nВъв връзка с обсъдения казус и с оглед на значимостта на поставения проблем, КЕВР констатира, че подадената от потребителя жалба е основателна в тази си част и със свое Решение от 25.10.2018 г. задължи „Водоснабдяване и канализация Добрич“ АД в двуседмичен срок да премахне записа: „Всички спорове между клиенти и ВиК – Добрич, породени от настоящия документ или възникнали между страните ще бъдат решавани от Арбитражен съд Варна при Сдружение ППМ съгласно неговия правилник“. Премахването е задължително за всички официални документи, върху които има подобен запис. \r\nКопие от приетото решение на КЕВР е изпратено до Комисията за защита на потребителите, до министъра на регионалното развитие и благоустройството, до председателя на Асоциацията по ВиК за обособената територия на „Водоснабдяване и канализация Добрич“ АД, гр. Добрич и областен управител на Добрич, както и до Омбудсмана на Република България, с оглед предприемане на действия съобразно тяхната компетентност.", "date": "2018.10.30", "title": "КЕВР задължи „ВиК Добрич“ да премахне вписани арбитражни клаузи в споровете с клиенти като неотговарящи на одобрените общи условия на дружеството"}
{"url": "http://www.focus-news.net/news/2018/10/30/2584292/burgas-bencho-benchev-se-zavarna-v-49-oto-zasedanie-na-obshtinski-savet-kato-nezavisim.html", "text": "Бенчо Бенчев се завърна в 49-ото заседание на Общински съвет като независим, предаде репортер на  Радио „Фокус“ – Бургас . Съветникът вече не заема заместник-председателското място, а избра място сред редовните съветници. „Фокус“ припомня , че към момента срещу Бенчо Бенчев се водят две дела – за укриването на Димитър Желязков – Очите и за открити в дома му боеприпаси. \r\nМария ГЕОРГИЕВА", "date": "2018.10.30", "title": "Бургас: Бенчо Бенчев се завърна в 49-ото заседание на Общински съвет като независим"}
{"url": "http://www.focus-news.net/news/2018/10/30/2584303/dobrich-v-dkts-i-shte-bade-izgradena-sistema-za-videonablyudenie.html", "text": "В Диагностично-консултативния център (ДКЦ) – I ще бъде изградена система за видеонаблюдение. Предложението за това бе одобрено от общинските съветници на Добрич на днешното редовно заседание, предаде кореспондент на  Радио „Фокус” – Варна . Приблизителната стойност на инвестицията е 3 000 лв. с ДДС, целта е да се гарантира сигурността в района на лечебното заведение. Ще бъдат закупени също електрокардиограф за манипулационна, с приблизителна стойност 1 700 лв. с ДДС и стерилизатор за амбулаторните кабинети и операционни сектори, с приблизителна стойност 35 000 лв. с ДДС. Дружеството е в състояние да осигури финансовите средства за тези инвестиции, посочва ръководството му. \r\nЖулиета НИКОЛОВА", "date": "2018.10.30", "title": "Добрич: В ДКЦ-I ще бъде изградена система за видеонаблюдение"}
{"url": "http://www.focus-news.net/news/2018/10/30/2584302/targovishte-dvama-mazhe-sa-zadarzhani-za-pritezhanie-na-golyamo-kolichestvo-marihuana.html", "text": "Двама мъже са задържани за притежание на голямо количество марихуана. Това съобщиха от  ОДМВР - Търговище . Двамата са задържани в РУ - Омуртаг за срок до 24 часа, след като при полицейска проверка на лек автомобил, с който са пътували, у тях е открито различно количество от наркотичното вещество марихуана. При извършена на 29 октомври 2018 г. около 19.45 часа в с. Презвитер Козма, община Омуртаг, полицейска проверка на лек автомобил „БМВ“ с търговищка регистрация е установено, че возещият се в автомобила С.С., на 21 г., от с. Вардун, община Търговище, държи у себе си прозрачно найлоново пликче, съдържащо зелена тревиста маса с тегло 5.47 грама, която при извършен полеви наркотест реагира на наркотичното вещество марихуана. При извършена проверка на водача – 36-годишният А.З. от гр. Търговище, е установено, че същият държи у себе си черна найлонова торба с 305 грама зелена тревиста маса, която при извършен полеви наркотест също реагира на наркотичното вещество марихуана. Наркотичното вещество е иззето по надлежния ред. Двамата са задържани в РУ - Омуртаг. По случая са образувани две досъдебни производства по описа на управлението.", "date": "2018.10.30", "title": "Търговище: Двама мъже са задържани за притежание на голямо количество марихуана"}
{"url": "http://www.focus-news.net/news/2018/10/30/2584301/sofiya-16-godishen-uchenik-e-postradal-pri-spor-s-negov-vrastnik-v-stolichno-uchilishte.html", "text": "Столични полицаи изясняват обстоятелствата около инцидент в столично училище. Това съобщиха от пресцентъра на  МВР . Сигналът е подаден малко преди 10.00 часа. По първоначални данни двама 16-годишни ученици са се скарали, при което единият е забил химикал в скулата на другия. Пострадалият е бил транспортиран в болнично заведение. Уведомени са родителите на двамата. На място има криминалисти, инспектори от Детска педагогическа стая, които изясняват обстоятелствата около инцидента", "date": "2018.10.30", "title": "София: 16-годишен ученик е пострадал при спор с негов връстник в столично училище"}
{"url": "http://www.focus-news.net/news/2018/10/30/2584305/georgi-botsev-pss-turistite-veche-tryabva-da-izlizat-v-planinata-sas-zimna-ekipirovka.html", "text": "Туристите вече трябва да излизат в планината със зимна екипировка. Това каза за  Радио „Фокус“ - Пирин  Георги Боцев, планински спасител от отряд Благоевград към Планинска спасителна служба, район \"Рила планина\". По думите му те трябва да разполагат с топли дрехи, шапка, ръкавици, осветително тяло, хубава навигация, резервни батерии за телефон. Боцев отбеляза, че трябва да се има предвид, че например за маршрут, на който през лятото се дават 2 часа за преминаване, през зимата ходенето е по-бавно и може да се стигне до 3 часа, а ако се влошат метеорологичните условия и излезе вятър, мъгла или буря, може да се стигне и до 4 - 5 часа. „Последните туристи, на които оказахме помощ бяха преминавали над 10 часа маршрут, който по принцип се дава за 3 часа. Тогава дори времето не беше толкова лошо, но те просто се бяха уморили и нямаха тренинг за високата надморска височина“, посочи той. Георги Боцев посочи, че просто трябва да се има предвид това, че денят е къс, движението е доста по-бавно, освен това с дебели дрехи движението действително е по-бавно. По думите му трябва да се избере подходяща екипировка и подходящи обувки. „Все пак предстои зимният сезон, а там вече нещата трябва да бъдат още по-добре премислени“, подчерта Георги Боцев. \r\nНатали СТЕФАНОВА", "date": "2018.10.30", "title": "Георги Боцев, ПСС: Туристите вече трябва да излизат в планината със зимна екипировка"}
{"url": "http://www.focus-news.net/news/2018/10/30/2584304/vitseprezidentat-iliyana-yotova-golyamata-propast-mezhdu-standartite-na-zhivot-v-po-bogatite-i-v-po-slabo-razvitite-strani-visi-sas-strashna-sila.html", "text": "Голямата пропаст между стандартите на живот в по-богатите и в по-слабо развитите страни виси със страшна сила. Това каза вицепрезидентът на Република България Илияна Йотова по време на откриването на международна конференция „Движението на необвързаните страни в многополюсния свят: неговата роля в поддържането и насърчаването на международния мир и сигурност“, предаде репортер на  Агенция „Фокус“.   \r\n„Липсата на сигурност се превърна в глобално явление, а глобалните предизвикателства изискват глобален отговор. По тази причина аз приветствам фокуса в регионалната сигурност и социално-икономическото развитие, поставени на срещата на Организацията в Баку. Знаете ли какво ми направи впечатление в една друга декларация – тази от първата конференция на върха в Белград преди цели 57 години. Огромна част от проблематиката, залегнала в документа виси със страшна сила над обществото ни и днес и все така нерешено. Говоря за все по-голямата пропаст между стандартите на живот в по-богатите и в по-слабо развитите страни. Говоря за самоопределяне на държавите в глобализиращия се свят, нуждата от устойчиво развитие в редица сфери. Говоря дори за разоръжаване“, поясни още Йотова.  \r\nТя уточни, че именно организацията открива мотивите да прокара първи в световната политика за разрешаването на глобалните проблеми с изграждане на нов тип международни отношения“, каза Йотова и уточни, че организацията работи за мир. Според нея новата световна система има нужда от обединение, а не от конфронтация, от идеали, а не безпринципност и правото на по-силния. „В 21 век светът изпитва остър дефицит на общуване, на диалог, както вътре в самите общества в границите на националната държава, така и на международната сцена. Причината за голяма част от проблемите ни е това, че сме загубили възможността да се чуваме“, допълни вицепрезидентът. Според нея трябва да се преодолее тенденцията големите и силните да взимат решение вместо всички останали. „Ето защо Движението на необвързаните държави е толкова ценно днес, независимо от това, че има нужда от ново значение, нова организация, нов статут и ново място“, допълни още вицепрезидентът. Според нея са необходими повече такива събития като днешното, за да се популяризира движението. Тя изтъкна, че именно университетите са мястото за провеждане на такива конференции. Йотова благодари на СУ „Св. Климент Охридски“ за домакинството.  \r\nДеница КИТАНОВА", "date": "2018.10.30", "title": "Вицепрезидентът Илияна Йотова: Голямата пропаст между стандартите на живот в по-богатите и в по-слабо развитите страни виси със страшна сила"}
{"url": "http://www.focus-news.net/news/2018/10/30/2584307/nsi-obshtiyat-indeks-na-tsenite-na-proizvoditel-prez-septemvri-2018-g-se-pokachva-s-03-spryamo-predhodniya-mesets.html", "text": "Общият индекс на цените на производител през септември 2018 г. се покачва с 0.3% спрямо предходния месец. Това сочи  статистика на Националния статистически институт (НСИ) . По-високи цени са регистрирани при производството и разпределението на електрическа и топлоенергия и газ - с 0.5%, и в преработващата промишленост - с 0.3%, а в добивната промишленост е отчетено намаление - с 0.2%.  \r\nПо-съществен ръст на цените в преработващата промишленост се наблюдава при производството на химични продукти - с 1.3%, и при производството на облекло - с 1.0%, а намаление е регистрирано при производството на основни метали - с 1.2%, и при производството на изделия от каучук и пластмаси - с 0.5%. \r\nОбщият индекс на цените на производител през септември 2018 г. нараства с 3.7% в сравнение със същия месец на 2017 година. Увеличение на цените е регистрирано при производството и разпределението на електрическа и топлоенергия и газ - с 4.2%, и в преработващата промишленост - с 3.8%, а в добивната промишленост е отчетено намаление - с 3.0%. \r\nВ преработващата промишленост по-съществено покачване на цените се наблюдава при: производството на хартия, картон и изделия от хартия и картон - с 5.5%, производството на дървен материал и изделия от него, без мебели, производството на химични продукти и обработката на кожи и производството на изделия от обработени кожи без косъм - по 4.7%. Намаление на цените е регистрирано при производството на основни метали - с 1.0% \r\nИндексът на цените на производител на вътрешния пазар през септември 2018 г. се покачва с 0.3% спрямо предходния месец. Нарастване на цените е регистрирано в преработващата промишленост - с 0.6%, и при производството и разпределението на електрическа и топлоенергия и газ - с 0.3%, а намаление е отчетено в добивната промишленост - с 2.1%. \r\nВ преработващата промишленост по-високи цени спрямо предходния месец се наблюдават при: производството на химични продукти - с 2.6%, производството на облекло - с 1.3%, и производството на мебели - с 1.0%. По-ниски цени са отчетени при производството на основни метали - с 1.8%. \r\nИндексът на цените на производител на вътрешния пазар през септември 2018 г. нараства с 3.1% в сравнение със същия месец на 2017 година. Увеличение на цените е регистрирано в преработващата промишленост и при производството и разпределението на електрическа и топлоенергия и газ - по 3.5%, а в добивната промишленост е отчетено намаление на цените - с 4.6%. \r\nПрез септември 2018 г. по-високи цени в преработващата промишленост спрямо септември  2017 г. са отчетени при производството на химични продукти - със 7.2%, и при производството на хартия, картон и изделия от хартия и картон - с 4.3%. Намаление на цените се наблюдава при производството на основни метали - с 2.4%. \r\nИндексът на цените на производител на международния пазар през септември 2018 г. се покачва с 0.4% в сравнение с предходния месец. \r\nВ преработващата промишленост не е отчетена промяна. По-съществено покачване е регистрирано при производството на облекло - с 0.9%, а намаление се наблюдава при производството на основни метали - с 1.1%. \r\nИндексът на цените на производител на международния пазар през септември 2018 г. нараства с 4.5% в сравнение със същия месец на 2017 година. \r\nВ преработващата промишленост цените се покачват с 4.1%. По-високи цени са отчетени при: производството на хартия, картон и изделия от хартия и картон - със 7.7%, производството на дървен материал и изделия от него, без мебели - с 6.0%, обработката на кожи и производството на изделия от обработени кожи без косъм - с 5.4%. Намаление на цените се наблюдава при производството на мебели - с 1.2%, и при производството на тютюневи изделия - с 1.1%.", "date": "2018.10.30", "title": "НСИ: Общият индекс на цените на производител през септември 2018 г. се покачва с 0.3% спрямо предходния месец"}
{"url": "http://www.focus-news.net/news/2018/10/30/2584309/burgas-40-kg-kanabis-sa-izzeti-pri-pretarsvane-na-kashta-v-pomorie.html", "text": "40 кг канабис са иззети при претърсване на къща в Поморие. Това съобщиха от  ОДМВР - Бургас . При специализирана полицейска операция, реализирана от служители на Районно управление – Поморие, е извършено претърсване в къща, разположена на поморийската улица \"Гео Милев\", обитавана от 44-годишен с инициали М.А. от Поморие. В помещение, разположено между първи и втори жилищен етаж е открита специално оборудвана ферма за отглеждане на канабис, шумо и звуково изолирана, обезпечена с вентилационна система, топлинно излъчващи лампи, капково напояване и климатик. Във фермата са открити 169 саксии с канабисови растения със средна височина от 90 см, както и 12 пластмасови туби с различна вместимост с течни торове и препарати. Намерена и иззета е и найлонова торба с почти изсъхнала тревна маса. Установено е, че общото тегло на откритата зелена тревна маса и съцветията е близо 40 килограма. Извършени са множество процесуално следствени действия, като са разпитани свидетели. Назначени са химическа и агротехническа експертизи. М.А. е задържан за срок от 24 часа, привлечен и разпитан в качеството на обвиняем. Събраните до момента материали са докладвани в Районна прокуратура – Поморие. По случая е образувано досъдебно производство. \r\nПри втората специализирана полицейска операция, служители от Районно управление – Айтос извършили претърсване в частен дом в село Лясково, обитаван от криминално проявения и осъждан с инициали К.Я., 28 годишен от Бургас. В различни тайници на къщата и двора на имота са намерени и иззети близо 2,5 кг. канабис. К.Я. е задържан за срок от едно денонощие по случая е образувано бързо полицейско производство.", "date": "2018.10.30", "title": "Бургас: 40 кг канабис са иззети при претърсване на къща в Поморие"}
{"url": "http://www.focus-news.net/news/2018/10/30/2584310/plovdiv-238-lv-e-srednata-tsena-na-benzin-a-95-v-grada.html", "text": "Средната цена на бензин А-95 в Пловдив е 2.38 лв., според репортерска проверка на  Радио „Фокус“ - Пловдив . Най-ниската цена на горивото е 2.14 лв., а най-високата - 2.44 лв. Повечето бензиностанции в града обаче продават масовия бензин за 2.40 лв. Средната цена на дизела е 2.42 лв. Гражданите и гостите на Пловдив могат да заредят автомобилите си с този вид гориво най-евтино за 2.21 лв. Най-скъпо се продава за 2.46 лв. Средната цена на газта е 1.09 лв. Най-евтината цена е 1.04 лв., а най-високата-1.14 лв. Средната цена на метана е 1.41 лв. Най-евтино горивото се продава за 1.14 лв., а най-скъпо- за 1.44 лв. \r\nМария РУСЕВА", "date": "2018.10.30", "title": "Пловдив: 2.38 лв. е средната цена на бензин А-95 в града"}
{"url": "http://www.focus-news.net/news/2018/10/30/2584311/sport-sesil-karatancheva-se-klasira-za-finala-v-tempaltan.html", "text": "Сесил Каратанчева се класира за финалната среща на турнира на твърди кортове в американския град Темпълтън.  На полуфиналите българката победи представителката на домакините Грейс Мин с 6:1, 7:6  в двубой, продължил час и 35 минути.  \r\nЗа Сесил Каратанчева това бе четвърта поредна победа без нито един загубен сет. В спор за титлата българката ще играе срещу победителката от срещата между втората поставена в основната схема Мадисън Бренгъл и Ейжа Мохамед.", "date": "2018.10.30", "title": "Спорт: Сесил Каратанчева се класира за финала в Темпълтън"}
{"url": "http://www.focus-news.net/news/2018/10/30/2584312/v-gd-natsionalna-politsiya-shte-se-provede-brifing-vav-vrazka-s-nachaloto-na-aktsiya-zima.html", "text": "В ГД „Национална полиция“ ще се проведе брифинг във връзка с началото на Акция „Зима“. Това съобщиха от пресцентъра на  МВР . Ще участват представители на „Пътна полиция“, СБА, БЧК, производители на горива, автомобили и застрахователи.  Брифингът ще се състои на 31 октомври от 11.00 часа в сградата на ГД „Национална полиция“.", "date": "2018.10.30", "title": "В ГД „Национална полиция“ ще се проведе брифинг във връзка с началото на Акция „Зима“"}
{"url": "http://www.focus-news.net/news/2018/10/30/2584317/kristian-vigenin-na-izborite-za-prezident-gruziya-pokaza-zrelostta-na-svoyata-demokratsiya.html", "text": "“На тези избори Грузия показа зрелостта на своята демокрация\". Това заяви специалният координатор на мисията на ОССЕ за президентските избори в Грузия Кристиан Вигенин на пресконференция в Батуми, на която бяха представени предварителните заключения на международните наблюдатели, съобщиха от пресцентъра на  НС на БСП . Той подчерта, че докато се приветстват постиженията, важно е да се отчетат и недостатъците на средата, в която е провеждана кампанията, финансирането и правната рамка, като цяло. \"Надявам се, народът на Грузия да вземе активно участие във втория тур на изборите и резултатите напълно да отразяват тяхната воля\", каза още Вигенин. Според предварителните заключения на ръководената от него наблюдателна мисия, по време на изборите са били спазени основните свободи, кандидатите са провели кампаниите си свободно, а гласоподавателите са имали истински избор.  \r\nВигенин обясни, че е имало случаи на злоупотреба с административен ресурс и висши държавни представители са взимали участие в кампанията, а по време на няколко събития е имало нарушения, както и случаи на вандализъм в кампанийни офиси и с кампанийни материали. Според него кампанията е била доминирана от поляризирани теми, негативни и остри обвинения между управляващите и една от опозиционните партии. \"Появиха се притеснения за събирането на лични данни на избиратели от страна на управляващата партия и напрежение, свързано с изборния ден\", обясни той.  \r\nВигенин подчерта, че големият дисбаланс в даренията и изключително високият лимит на разходите допълнително са допринесли за неравнопоставеността между кандидатите. \"Въпреки това изборният ден, като цяло, беше проведен по професионален, законов и прозрачен начин. Гласуването беше оценено положително, въпреки някои процедурни проблеми по време на броенето и факта, че много наблюдатели, от страна на граждански организации и представители на медиите, действаха в полза на политически партии\", каза още той. \r\nВигегин подчерта, че заключенията са направени с помощта на наблюдателна мисия, която повече от месец е събирала данни за изборния процес, а краткосрочните наблюдатели са били близо 400 от 40 страни. Народният представител от ПГ на \"БСП за България\" Петър Витанов бе наблюдател на изборите в черноморския град Батуми. По закон вторият тур на изборите трябва да се проведе не по-късно от 1.12, а на него ще се явят, с разлика от около 1%, независимият кандидат Саломе Зурабишвили, подкрепена от управляващата партия \"Грузинска мечта\" и кандидатът на основната опозиционна сила Обединено Национално Движение Григол Вашадзе.", "date": "2018.10.30", "title": "Кристиан Вигенин: На изборите за президент Грузия показа зрелостта на своята демокрация"}
{"url": "http://www.focus-news.net/news/2018/10/30/2584313/stara-zagora-rayonnata-prokuratura-predade-na-sad-33-godishen-mazh-obvinen-za-telefonni-izmami.html", "text": "Районната прокуратура предаде на съд 33-годишен мъж, обвинен за телефонни измами. Това съобщиха от пресцентъра на  Апелативна прокуратура - Пловдив . Районна прокуратур а- Стара Загора внесе в съда обвинителен акт спрямо Д.Д., на 33 г., за това, че в периода от 21 февруари 2018 г. до 14 март 2018 г., на три дати, съответно на 21 февруари 2018 г., и на два пъти на 22 февруари 2018 г. и на 14 март 2018 г., в град Стара Загора, в условията на продължавано престъпление, в съучастие с неустановено по делото лице, като съизвършител, с цел да набави за себе си и за другиго - неустановеното по делото лице, имотна облага, поддържал заблуждение у четири жени, като им причинил имотна вреда в общ размер на 17 749 лв. \r\nПо делото е установено, че в Стара Загора,  през горепосочения период, обвиняемият Д.Д., заедно с неустановен по делото мъж,  който се представял за служител на полицията, въвел в заблуждение четири жени, на пенсионна възраст ,  като непознатият им съобщавал, че се провеждала специализирана полицейска акция по задържане на телефонни измамници и трябвало да дадат всичките си спестявания, понеже били набелязани от тях за „жертви“. Обвиняемият бил изпратен от непознатия мъж, за да получи парите от пострадалите пред домовете им. По този начин били извършени четири отделни престъпни деяния.  \r\nНа 21 февруари 2018  г. непознатият мъж се обадил на една от пострадалите жени, като се представил за „служител на полицията“, който  искал съдействие за залавянето на измамници. Първоначално позвънил на стационарния ѝ телефон, след което, по негово настояване,  тя му съобщила номера на мобилния си. Непознатият се обадил на същия и разпоредил да спазва инструкциите му. Твърдял, че всеки момент ще се обадят телефонни измамници и той трябвало да чува разговора с тях, за да бъдат заловени. След няколко минути непознатият, вече в ролята на „измамник“,  позвънил на стационарния телефон на жената, на който я заплашил, че ако до минути не предаде наличните си пари, ще отиде при нея и ще я измъчва, както и че ще ѝ извади очите и нанесе побой. През цялото време мобилният телефон на пострадалата бил отворен и тя попитала „служителя на полицията“  какво да прави.  Той  наредил да събере всичките си налични пари и златни накити и да ги скрие във фризера, тъй като измамниците имали машина, с които ги откривали на други места. Свидетелката отново повярвала и започнала да събира наличните си пари. Тя увила във фолио 5 000 лева и ги поставила  в хладилника. След малко получила нареждане да ги извади оттам и да ги пусне  през терасата, където чакал обвиняемият Д.Д.. През това време непознатият казал по телефона: „Госпожо, извършва се специализирана акция на полицията, моля да пуснете торбичката през прозореца на терасата и да се приберете в къщи, а след десет минути ще дойда лично да ви върна парите“. Напълно въведена в заблуждение, свидетелката хвърлила торбичката от терасата на жилището си, като там се намирал обвиняемия Д.Д. Той веднага взел торбичката и се прибрал в хотела, в който бил отседнал и му било посочено къде да остави парите. По-късно жената разбрала, че е станала жертва на измама.  \r\nПо същата схема „провеждане на акция за залавяне на телефонни измамници“  били въведени в заблуждение и останалите три пострадали жени на датите - 22 февруари 2018 г., в два случая, и на 14 март 2018 г., като им било наредено да предадат различни суми, съответно - 5 700 лева, 3 049 лева и 4 000 лева.     \r\nПо делото са били извършени разпити на свидетели, назначени експертизи, иззети веществени доказателства, като е установено, че телефонните разговори са провеждани от мобилни телефони на румънски оператор.  Предстои Районен съд-Стара Загора да насрочи заседание по делото.", "date": "2018.10.30", "title": "Стара Загора: Районната прокуратура предаде на съд 33-годишен мъж, обвинен за телефонни измами"}
{"url": "http://www.focus-news.net/news/2018/10/30/2584291/der-spiegel-sled-otteglyaneto-na-angela-merkel-alternativa-za-germaniya-i-svdp-tryabva-da-tarsyat-nova-politicheska-strategiya.html", "text": "Оттеглянето на Ангела Меркел от председателския пост на Християндемократическия съюз (ХДС) променя изцяло политическия пейзаж в Германия. Изглежда „Алтернатива за Германия“ и Свободната демократическа партия (СвДП) са тези две политически сили, които трябва да изградят нова стратегия – при това бързо, ако не искат да се окажат в положение на големия губещ от промяната, коментират в редакцията на водещото издание  Der Spiegel .  \r\nМоментът е исторически за страната. Ангела Меркел ще се оттегли от председателството на ХДС след 18 години начело на партията. Републиката се готви за бавния край на ерата й. В началото на декември на конгрес в Хамбург ще бъде избран нов лидер на християндемократите. Двама кандидати вече са заявили своята готовност за поста: генералният секретар Анеретрет Крамп-Каренбауер и министърът на здравеопазването Йенс Шпан. Фридрих Мерц, когото Меркел някога назначи като лидер на фракцията, а сега работи като адвокат, очевидно също ще се включи в надпреварата.  \r\nЕдно нещо е ясно: ХДС се осмелява да навлезе в нов терен. А това означава, че дори и най-яростните противници на Меркел сега трябва да преосмислят плановете си, защото се отърваха от опонента си. Никой понастоящем не може да гарантира, че голямата коалиция ще остане на власт до края на мандата си през 2021 г. Изпращането на правителството в Берлин в предсрочна „почивка“ чрез нови избори без Меркел, е сериозна опция през следващите месеци.  \r\nКаква е ситуацията? СвДП на Кристиан Линдер прекъсна преговорите за формиране на ямайска коалиция, а през последните месеци подложи на засилени критики канцлера на ФРГ. Сега свободните демократи са категорични, че пожелават на Германия „ново правителство или нови избори“. Засега обаче никой не е в състояние да отговори дали СвДП ще склони да преговаря отново за ямайска коалиция, след като Меркел напуска властта. \r\nНе само свободните демократи има върху какво да размишляват. „Алтернатива за Германия“ построи политиката си около призива „Меркел трябва да си отиде“. Е, това се случи – или поне наполовина. Това вещае промени и сред популистите, които в новата ситуация са принудени да обмислят стратегията си, ако не искат да загубят избирателите си. Тереза Герова", "date": "2018.10.30", "title": "Der Spiegel: След оттеглянето на Ангела Меркел: „Алтернатива за Германия“ и СвДП трябва да търсят нова политическа стратегия"}
{"url": "http://www.focus-news.net/news/2018/10/30/2584314/n-pr-nargiz-gurbanova-dvizhenieto-na-neobvarzanite-strani-se-prevarna-v-klyuchov-partnyor-v-globalnite-usiliya-za-ukrepvane-na-mezhdunarodniya-mir-i-sigurnost.html", "text": "Движението на необвързаните страни в многополюсовия свят се превърна в ключов партньор в глобалните усилия за укрепване на международния мир и сигурност. Това каза посланикът на Азарбайджан н. пр. Наргиз Гурбанова по време на откриването на международна конференция „Движението на необвързаните страни в многополюсния свят: неговата роля в поддържането и насърчаването на международния мир и сигурност“, предаде репортер на  Агенция „Фокус“.  Тя уточни, че движението представлява 120 държави в ООН. Н. пр. Наргиз Гурбанова допълни, че движението играе главна роля в дресирането на проблеми, свързани с регионална специфика и социално-икономическото развитие след края на Студената война. Тя заяви, че предизвикателствата пред мира и сигурността в днешно време призовават за укрепване на международния правен ред. В тази връзка тя изтъкна приноса и ролята на движението за разрешаване на конфликти. Гурбанова отчете, че зачитането на суверенитета, териториалната цялост на държавите, неприкосновеността на международно признатите граници са много важни за движението. Стана ясно, че следващият юни Азарбайджан ще бъде домакин на срещата на високо равнище на правителствени и държавни ръководители на движението и че държавата ще председателства движението по време на неговата 60-а годишнина.   \r\nДеница КИТАНОВА", "date": "2018.10.30", "title": "Н. пр. Наргиз Гурбанова: Движението на необвързаните страни се превърна в ключов партньор в глобалните усилия за укрепване на международния мир и сигурност"}
{"url": "http://www.focus-news.net/news/2018/10/30/2584315/pazardzhik-zhiteli-na-grada-shte-se-prisaedinyat-kam-protesta-sreshtu-visokite-tseni-na-gorivata-organiziran-v-sofiya.html", "text": "Втори протест срещу високите цени на горивата организират граждани през почивните дни, като жители на Пазарджик ще се присъединят към протеста в София, обявен за тази неделя - 4 ноември. Това става ясно от  инициирана група  в социалната мрежа. „Протестът ще е масов за всички безобразия в държавата“, уточняват те. Участниците посочват, че протестните действия ще продължат докато не се удовлетворят исканията им. Протестиращите се заканват да затворят възлови кръстовища и бензиностанции, както и автомагистрали, ако е нужно. „Фокус“ припомня , че на 27 октомври  се състоя първият протест в Пазарджик, на който присъстваха над 200 души. Сборният пункт на участниците в протеста беше на Битака на „Стадиона“ в Пазарджик. Протестиращите тогава преминаха и по главните улици и булеварди на града, надувайки клаксони и с развети знамена. Инициаторите предупреждават, че увеличението на горивата ще доведе до поскъпване на всички стоки от първа необходимост, намаляване на покупателната способност, още по-осезаемо обедняване на българите.", "date": "2018.10.30", "title": "Пазарджик: Жители на града ще се присъединят към протеста срещу високите цени на горивата, организиран в София"}
{"url": "http://www.focus-news.net/news/2018/10/30/2584316/deneshen-makedoniya-predlozheniyata-za-promeni-v-konstitutsiyata-shte-badat-vneseni-v-parlamenta-do-kraya-na-sedmitsata.html", "text": "Предложенията за промени в Конституцията на Македония ще бъдат внесени в парламента до края на седмицата, отбелязва електронното издание на скопския ежедневник  „Денешен“ . \r\nПроект за изменения за изменение на Конституцията на Република Македония, съгласно договора от Преспа, което само по себе си ще съдържат и изискванията на осмината депутати от опозицията, които му дадоха подкрепа на започването на процеса за конституционни промени, според влезете в парламента трябва да достигне края на седмицата. \r\nПредседателят на македонския парламент Талат Джафери подчерта в интервю за местна телевизия, че се надява правителството да спази срока и до петък да представи в Събранието проектоизмененията, след което да започне тяхното разглеждане. Той подчерта, че депутатите от опозицията, които подкрепиха конституционните промени, са направили това от свое име и по този начин са открили пътя за евроатлантическата перспектива на Македония. Съгласно думите на Джафери, това не изключва възможността за края на процеса да се увеличи броят на депутатите, които ще подкрепят конституционните промени, произтичащи от договора за името.  \r\nИзявление за това, че до петък предложенията за промени в Основния закон на югозападната ни съседка ще влязат в парламента, направи и премиерът Зоран Заев, който след среща с осмината депутати от опозицията, които дадоха подкрепата си за започването на процеса, отбеляза, че в документа може да бъдат включени и изискванията на тези народни представители за подобряване от договора. Тереза Герова", "date": "2018.10.30", "title": "„Денешен“ (Македония): Предложенията за промени в Конституцията ще бъдат внесени в парламента до края на седмицата"}
{"url": "http://www.focus-news.net/news/2018/10/30/2584306/varna-pred-sgradata-na-obshtinata-otnovo-shte-se-provede-protest-na-maykite-na-detsa-s-uvrezhdaniya.html", "text": "Протестът на майките на деца с увреждания във Варна продължава и тази вечер пред сградата на Община Варна в 19.00 часа. Това съобщи за  Радио „Фокус“ – Варна  Диана Димитрова, една от протестиращите майки на дете с увреждане от палатковия лагер в града. Искането на протестиращите отново е за оставката на Валери Симеонов, както и за приемането на Закона за хората с увреждания. „Не приемаме извиненията на вицепремиера, такова отношение на политик към български граждани не може да се толерира“, каза още Диана Димитрова. Във връзка с искането за премахване на ТЕЛК, тя коментира, че не е възможно процедурата да стартира толкова бързо. „Реформата е много дълбока, в новите закони я има заложена тази индивидуална оценка, за която настояваме и се надяваме тя да стане водеща“, допълни тя. Протестите ще продължат, докато не се изпълнят исканията им.", "date": "2018.10.30", "title": "Варна: Пред сградата на Общината отново ще се проведе протест на майките на деца с увреждания"}
{"url": "http://www.focus-news.net/news/2018/10/30/2584308/kathimerini-otnosheniyata-mezhdu-atina-i-tirana-sa-pred-seriozno-izpitanie-sled-ubiystvoto-na-etnicheski-grak.html", "text": "Убийството на етнически грък от полицията в Албания при неизяснени обстоятелства хвърли тъмна сянка върху отношенията между Тирана и Атина, заплашвайки с разрива им подобно на ситуацията от 90-те години на миналия век, когато връзките между двете страни достигнаха до най-ниски нива, предупреждават в редакцията на електронното издание на водещия атински ежедневник  Kathimerini . \r\nСлед инцидента, довел до смъртта на 35-годишния Константинос Кацифас в село Буларат (близо до гръцката граница), Атина призова за обяснения албанския посланик Дашор Дервиши, а външното министерство на Гърция връчи демарш на албанските власти. \r\nКацифас и други членове на гръцката общност в Буларат издигнаха гръцко знаме - по повод национален празник, отбелязващ влизането на Гърция във Втората световна война - на гробище за гръцки войници. Според източници в гръцката полиция (ЕЛАС) обаче няма доказателства, нито свидетелски показания, които да свързват смъртта на Кацифас със случая.  \r\nСпоред някои медии Кацифас, който е бил облечен във военна униформа, е произвел изстрели от „Калашников“ срещу полицейски патрул. Последвала е гонка, в която са задействани спецчасти и хеликоптери на албанската полиция. В резултат Кацифас е убит при размяна на огън. Смята се, че той е получил осем огнестрелни рани. До тялото му е намерена торба с около 100 бойни патрона и нож.  \r\nОрганизацията „Омония\", която представлява гръцкото малцинство в Албания, заяви, че „хладнокръвното“ убийството би могло да бъде избегнато. Същевременно тя обвини Тирана в култивиране на „психологически климат на насили“ срещу гръцката общност. \r\nОт друга страна албанските медийни съобщения описват Кацифас като „гръцки екстремист\", който е откликнал на поканата на националистически кръгове в Атина да нанесат щети на Албания, и го свързаха с крайнодясната партия „Златна зора\". \r\nНапрежението бе подхранено от „туит“ на албанския премиер Еди Рама, който описа жертвата като „луд човек\" в отговор на гръцкото външно министерство, което нарече убийството \"неприемливо\". \r\n„Уважаеми съседи! Вместо да описваме като неприемлив инцидента, свързан със загубата на живота на луд човек, който откри огън срещу полицията ни, която просто вършеше работата си, нека благодарим на Бог, че нито един невинен човек не изгуби живота си поради екстремистка лудост\", гласи съобщението на Рама. Тереза Герова", "date": "2018.10.30", "title": "Kathimerini: Отношенията между Атина и Тирана са пред сериозно изпитание след убийството на етнически грък"}
{"url": "http://www.focus-news.net/news/2018/10/30/2584319/haskovo-17-godishniyat-ivaylo-kardzhaliev-zae-myastoto-na-kmeta-dobri-belivanov-v-ramkite-na-initsiativata-menidzhar-za-edin-den.html", "text": "17-годишният Ивайло Кърджалиев е кмет на Хасково за един ден. Той зае мястото на кмета Добри Беливанов след като кандидатурата му бе предпочетена за участие в инициативата „Мениджър за един ден“ на JA Bulgaria - Джуниър ачийвмънт.о Община Хасково участва за пореден път в тази инициатива. Това съобщиха от пресцентъра на  Общината . \r\nВ 9.00 часа започна работният ден за осем хасковски ученици. Те кандидатстваха за позициите кмет, зам.-кмет, секретар на Общината, директори на дирекции и „Протокол и връзки с обществеността“. От одобрените ученици седем са от ЕГ “Проф.д-р Асен Златаров“ и един от ПГТ “Александър Паскалев“. \r\nИвайло Кърджалиев заяви, че като кмет за един ден днес ще търси решение за ремонта на на дупките по улиците на града и подобрение на хигиената в града. Кметът Добри Беливанов го уведоми, че вече има избрана фирма след проведена обществена поръчка за ремонт на четири хасковски булеварда. Най- сериозен ще бъде ремонтът на булевард „Освобождение“ в участъка от ДКЦ-1 до кръстовището с булевард „Илинден“. \r\nПовече за приюта за безстопанствени кучета поиска да разбере зам.-кметът за един ден Мария  Аврамова. Заместник-кметът Велин Балкански ѝ показа документи от Областната дирекция за Безопасност на храните, че приютът отговаря на техническите изисквания. Балкански увери заместничката си, че започва набирането на персонал за приюта и той ще започне работа в най-скоро време. \r\nСекретар на Общината е Едже Неджиб, директор на Дирекция „Икономика и стопански дейности, управление на общинска собственост - ИСДУОС“ е Емил Георгиев, директор на Дирекция \"Хуманитарни дейности и обслужване на населението\" е Деница Мешова. Директор на Дирекция „Архитектура градоустройство строителство и инвестиции“ е Антоанета Марчева, директор на Дирекция „Общинска данъчна дирекция“ е Ана-Мария Делииванова, а „Протокол и връзки с обществеността“ е Християна Иванова. \r\nВсички мениджъри за един ден вземат участие в работни срещи. В началото на работния получиха баджове с длъжностите си и договор за обучение а в края  ще получат сертификати за участие в инициативата .", "date": "2018.10.30", "title": "Хасково: 17-годишният Ивайло Кърджалиев зае мястото на кмета Добри Беливанов в рамките на инициативата „Мениджър за един ден“"}
{"url": "http://www.focus-news.net/news/2018/10/30/2584320/varna-v-grada-shte-bade-predstavena-izlozhba-na-traditsionni-yaponski-dekorativni-topki-temari.html", "text": "Изложба на традиционни японски декоративни топки Темари ще бъде открита тази вечер от 18.00 часа в Дома на архитекта във Варна. Експозицията, която е с вход свободен, е част от инициативите в рамките на 29-ите Дни на Японската култура. Това съобщи за  Радио „Фокус“ – Варна  авторът на изложбата Рали Донева-Коева. Тя е сертифициран член на Японската Темари асоциация и притежава сертификат за шихан – трето от четири нива за изработката на традиционните японски декоративни топки Темари. Посетителите на събитието ще се доближат до древното изкуство Темари и ще имат възможност да се потопят в тайната символика, вплетена в красивата бродерия на декоративните топки, в основата на която стоят посвещението, прецизността и любовта. Заредени с положителната енергия на майстора, който ги изработва, Темари са се превърнали в ценен подарък, символизиращ приятелство и уважение. Според Рали Донева-Коева паралелно с изложбата, на 2 ноември ще се проведе и уъркшоп, който ще даде възможност на ентусиастите да се запознаят с древното изкуство. Поради големия интерес на публиката във Варна, местата вече са запълнени, каза още авторката. Изложбата на Темари ще остане в Дома на архитекта до 7 ноември. Тя може да бъде разгледана всеки делничен ден от 14 до 17 часа. \r\nДиана СТОЕВА", "date": "2018.10.30", "title": "Варна: В града ще бъде представена изложба на традиционни японски декоративни топки Темари"}
{"url": "http://www.focus-news.net/news/2018/10/30/2584323/veliko-tarnovo-34-godishen-mazh-e-obvinen-v-izmama-na-dvama-zemedelski-proizvoditeli-na-stoynost-15-600-leva.html", "text": "34-годишен мъж от Велико Търново е обвинен в измама на двама земеделски производители на стойност 15 600 лева, съобщиха от  ОДМВР – Велико Търново . В хода на разследването е установено, че в периода 13 - 29 юли миналата година в град Лясковец и Долна Оряховица той е заблудил двама земеделски производители, че ще им заплати взетата от кооперациите им пшеница в размер на общо 53 560 кг, на стойност 15 600 лв.  След доклад на материалите в прокуратурата, вчера той е бил привлечен, като обвиняем, наложена му е мярка за неотклонение „подписка“.", "date": "2018.10.30", "title": "Велико Търново: 34-годишен мъж е обвинен в измама на двама земеделски производители на стойност 15 600 лева"}
{"url": "http://www.focus-news.net/news/2018/10/30/2584321/pregled-na-nyakoi-ot-osnovnite-temi-v-balkanskiya-pechat-agentsiya-fokus.html", "text": "Изострянето на отношенията между Атина и Тирана след убийството на етнически грък в Албания, започналият процес на конституционни промени в Македония и различните позиции на управляващи и опозиция в Прищина по повод диалога за нормализиране на двустранните отношения с Белград са част от основните теми, които ангажират вниманието на балканските печатни издания. \r\n***  Убийството на етнически грък от полицията в Албания при неизяснени обстоятелства хвърли тъмна сянка върху отношенията между Тирана и Атина, заплашвайки с разрива им подобно на ситуацията от 90-те години на миналия век, когато връзките между двете страни достигнаха до най-ниски нива, предупреждават в редакцията на електронното издание на водещия атински ежедневник  Kathimerini . \r\nСлед инцидента, довел до смъртта на 35-годишния Константинос Кацифас в село Буларат (близо до гръцката граница), Атина призова за обяснения албанския посланик Дашор Дервиши, а външното министерство на Гърция връчи демарш на албанските власти. \r\nКацифас и други членове на гръцката общност в Буларат издигнаха гръцко знаме - по повод национален празник, отбелязващ влизането на Гърция във Втората световна война - на гробище за гръцки войници. Според източници в гръцката полиция (ЕЛАС) обаче няма доказателства, нито свидетелски показания, които да свързват смъртта на Кацифас със случая.  \r\nНякои някои медии Кацифас, който е бил облечен във военна униформа, е произвел изстрели от „Калашников“ срещу полицейски патрул. Последвала е гонка, в която са задействани спецчасти и хеликоптери на албанската полиция. В резултат Кацифас е убит при размяна на огън. Смята се, че той е получил осем огнестрелни рани. До тялото му е намерена торба с около 100 бойни патрона и нож.  \r\nОрганизацията „Омония\", която представлява гръцкото малцинство в Албания, заяви, че „хладнокъвното“ убийството би могло да бъде избегнато. Същевременно тя обвини Тирана в култивиране на „психологически климат на насили“ срещу гръцката общност. \r\nОт друга страна албанските медийни съобщения описват Кацифас като „гръцки екстремист\", който е откликнал на поканата на националистически кръгове в Атина да нанесат щети на Албания, и го свързаха с крайнодясната партия „Златна зора\". \r\nНапрежението бе подхранено от „туит“ на албанския премиер Еди Рама, който описа жертвата като „луд човек\" в отговор на гръцкото външно министерство, което нарече убийството \"неприемливо\". \r\n„Уважаеми съседи! Вместо да описваме като неприемлив инцидента, свързан със загубата на живота на луд човек, който откри огън срещу полицията ни, която просто вършеше работата си, нека благодарим на Бог, че нито един невинен човек не изгуби живота си поради екстремистка лудост\", гласи съобщението на Рама. \r\n***  Предложенията за промени в Конституцията на Македония ще бъдат внесени в парламента до края на седмицата, отбелязва електронното издание на скопския ежедневник  „Денешен“ . \r\nПроект за изменения за изменение на Конституцията на Република Македония, съгласно договора от Преспа, което само по себе си ще съдържат и изискванията на осмината депутати от опозицията, които му дадоха подкрепа на започването на процеса за конституционни промени, според влезете в парламента трябва да достигне края на седмицата. \r\nПредседателят на македонския парламент Талат Джафери подчерта в интервю за местна телевизия, че се надява правителството да спази срока и до петък да представи в Събранието проектоизмененията, след което да започне тяхното разглеждане. Той подчерта, че депутатите от опозицията, които подкрепиха конституционните промени, са направили това от свое име и по този начин са открили пътя за евроатлантическата перспектива на Македония. Съгласно думите на Джафери, това не изключва възможността за края на процеса да се увеличи броят на депутатите, които ще подкрепят конституционните промени, произтичащи от договора за името.  \r\nИзявление за това, че до петък предложенията за промени в Основния закон на югозападната ни съседка ще влязат в парламента, направи и премиерът Зоран Заев, който след среща с осмината депутати от опозицията, които дадоха подкрепата си за започването на процеса, отбеляза, че в документа може да бъдат включени и изискванията на тези народни представители за подобряване от договора. \r\n***  Прищинският ежедневник  Koha Ditore  съобщава, че в парламента ще се проведе извънредно заседание за определяне на принципите на воденето на последната фаза на диалога за нормализиране на двустранните отношения с Белград.  \r\nУправляващи и опозиция обаче все още имат различни позиции. Председателят на парламента Кадри Весели, който е и лидер на Демократическата партия на Косово, сподели оптимизма си за постигането на консенсус. „Ще продължим въз основа на искането на депутатите и ще има извънредна сесия. Призовавам Ви за по-голямо съзнание, по-голяма държавна отговорност на всички политически сили в защита на територията на Република Косово. Енергията, използвана един срещу друг трябва, да се превърне в положителна енергия, която предаваме едни другиму. Имаме само един противник срещу нашата независимост и това е Сърбия. Не бива да търсим противници сред нас“, подчерта Весели. \r\nОт друга страна, Иса Мустафа, лидер на „Демократичната лига на Косово“, увери: „Ние ще бъдем готови да влезем в този процес [последната фаза на диалога] само след легитимация от хората. Свободните избори трябва да се проведат възможно най-скоро; институциите трябва да бъдат легитимирани, защото никой от нас не е казал на хората, че ще се включим в окончателния диалог със Сърбия“. \r\n***", "date": "2018.10.30", "title": "Преглед на някои от основните теми в балканския печат (Агенция „Фокус“)"}
{"url": "http://www.focus-news.net/news/2018/10/30/2584325/nestandartno-predlozhenie-za-brak-be-napraveno-sas-sadeystvieto-na-lekari-i-akusherki-ot-parva-sagbal-sveta-sofiya.html", "text": "Нестандартно предложение за брак трогна екипа на Първа САГБАЛ „Света София“. Това съобщиха от пресцентъра на  лечебното заведение . Със съдействието на лекари и акушерки, млад татко направи невероятно романтично предложение за брак на своята половинка, облечен със специална медицинска престилка и маска. Той застана на колене пред избраницата си след раждането на първородната им дъщеря в лечебното заведение. Предложението за брак е било съпроводено от красив пръстен и романтична музика. Любовта на двойката се заражда в училище преди 19 години. \r\n\"Изразяваме нашата най-искрена благодарност за споделените емоции и пожелаваме здраве и щастие на малката дъщеричка на мама и татко, както и семейно разбирателство и любов\", посочват от САГБАЛ „Света София“.", "date": "2018.10.30", "title": "Нестандартно предложение за брак бе направено със съдействието на лекари и акушерки от Първа САГБАЛ „Света София“"}
{"url": "http://www.focus-news.net/news/2018/10/30/2584318/koha-ditore-kosovo-v-kosovkiya-parlament-shte-se-provede-izvanredno-zasedanie-za-dialoga-belgrad-prishtina.html", "text": "Прищинският ежедневник  Koha Ditore  съобщава, че в парламента ще се проведе извънредно заседание за определяне на принципите на воденето на последната фаза на диалога за нормализиране на двустранните отношения с Белград.  \r\nУправляващи и опозиция обаче все още имат различни позиции. Председателят на парламента Кадри Весели, който е и лидер на Демократическата партия на Косово, сподели оптимизма си за постигането на консенсус. „Ще продължим въз основа на искането на депутатите и ще има извънредна сесия. Призовавам Ви за по-голямо съзнание, по-голяма държавна отговорност на всички политически сили в защита на територията на Република Косово. Енергията, използвана един срещу друг трябва, да се превърне в положителна енергия, която предаваме едни другиму. Имаме само един противник срещу нашата независимост и това е Сърбия. Не бива да търсим противници сред нас“, подчерта Весели. \r\nОт друга страна, Иса Мустафа, лидер на „Демократичната лига на Косово“, увери: „Ние ще бъдем готови да влезем в този процес [последната фаза на диалога] само след легитимация от хората. Свободните избори трябва да се проведат възможно най-скоро; институциите трябва да бъдат легитимирани, защото никой от нас не е казал на хората, че ще се включим в окончателния диалог със Сърбия“.  Тереза Герова", "date": "2018.10.30", "title": "Koha Ditore (Косово): В косовкия парламент ще се проведе извънредно заседание за диалога Белград-Прищина"}
{"url": "http://www.focus-news.net/news/2018/10/30/2584322/zhivko-tabakov-obshtinski-savet-burgas-bih-iskal-izyasnyavane-na-proekta-za-podmyana-i-vnedryavane-na-novi-gorivni-instalatsii-v-grada.html", "text": "Бих искал изясняване на проекта за подмяна и внедряване на нови горивни инсталации в града. Това каза общинският съветник Живко Табаков по време на заседанието на Общинския съвет относно разглеждането на докладната записка за участието на Община Бургас, като асоцииран партньор, в изпълнението на интегриран проект в приоритет „Въздух“ с наименование „Българските общини работят заедно за подобряване на качеството на атмосферния въздух“ по Програма Лайф 2017 – Life Action Grant 2017, предаде репортер на  Радио „Фокус“ – Бургас . Според Табаков по време на комисиите администрацията не е успяла да обясни каква е целта на програмата. \r\n„Откровено не останах удовлетворен от отговора на администрацията. Не успя да ми обясни дали в тези 2.5 млн., които Общината трябва да отдели влизат всички отоплителни уреди или само 80 на брой“, каза още Табаков. Той добави, че в мотивите, които са посочени в конкретни действия, е упомената подмяната на горивни инсталации на 80 домакинства в Бургас и след това, че ще се приложи схема за подмяна на горивните инсталации с алтернативни форми на отопление за 1914 домакинства. \r\n„Надявам се този въпрос са бъде изкристализиран от администрацията, тъй като това е една значима инициатива – да подобрим качеството на въздуха в града, и аз бих я подкрепил“, посочи още Табаков. Според Руска Бояджиева, зам.-кмет на Бургас проектът е интегриран, което означава дългосрочен – в случая продължаващ 6 години. \r\n„Моят отговор на Вашия въпрос е следният: веднъж 80 домакинства ще бъдат подпомогнати, а след усъвършенстване на схемата, помощ ще получат още 1914 домакинства“, каза също Бояджиева. Проектът беше приет с 47 гласа „за“. \r\nМария ГЕОРГИЕВА", "date": "2018.10.30", "title": "Живко Табаков, Общински съвет - Бургас: Бих искал изясняване на проекта за подмяна и внедряване на нови горивни инсталации в града"}
{"url": "http://www.focus-news.net/news/2018/10/30/2584327/blagoevgrad-narodno-chitalishte-nikola-vaptsarov-1866-shte-iznese-tarzhestven-kontsert-po-povod-denya-na-narodnite-buditeli.html", "text": "С тържествен концерт, по повод 1 ноември - Ден на народните будители, музикантите от Народно читалище „Н. Й. Вапцаров 1866“ ще поздравят жителите и гостите на Благоевград. Това съобщиха от пресцентъра на  Община Благоевград . Събитието ще се проведе на 1 ноември 2018 година от 19.00 часа в Голям читалищен салон.  \r\nЧиталището е хранилище на човешкото знание и културни постижения на региона. Център на етичен диалог между поколенията и етническите групи, населяващи града ни и двигател на гражданска инициатива за ново качество на живот.", "date": "2018.10.30", "title": "Благоевград: Народно читалище „Никола Вапцаров 1866“ ще изнесе тържествен концерт по повод Деня на народните будители"}
{"url": "http://www.focus-news.net/news/2018/10/30/2584328/smolyan-patnopoddarzhashtite-firmi-v-oblastta-sa-gotovi-da-reagirat-pri-vloshavane-na-vremeto-i-da-obrabotyat-nastilkite-pri-nuzhda.html", "text": "Пътноподдържащите фирми са готови да реагират при влошаване на времето и да обработят настилките, за да се осигури безопасното пътуване на шофьорите. Това съобщиха за  Радио „Фокус“ – Смолян  от Агенция „Пътна инфраструктура“. По опорните пунктове има нужните количества сол, пясък, химикали и машини за посрещане на първия сняг. Директорите на пътните управления следят метеорологичните прогнози по райони и ще предприемат необходимите действия за обработка на настилките в участъците, където има предпоставки за хлъзгавост и заледявания по усойните места. В момента се провеждат регионалните работни съвещания, в които участват представители на АПИ, ГД „Национална полиция“, ГД „Пожарна безопасност и защита на населението“, ИА „Автомобилна администрация“ и на пътноподдържащите дружества. До края на октомври ще се проверява наличната техника и суровини – сол, пясък, луга и други. \r\nАгенция „Пътна инфраструктура“ е предприела необходимите действия за удължаване срока на договора с пътноподдържащото дружество, отговарящо за републиканската мрежа в област Смолян, до приключване на обществените поръчки за избор на изпълнители за следващите 5 години. Тръжната процедура за Южен централен район, в който е и област Смолян, е спряна поради обжалване пред Комисията за защита на конкуренцията. \r\nЗа повишаване безопасността на движение през зимните месеци в момента се изкърпва настилката в отделни пътни отсечки, почистват се отводнителните съоръжения и се отстранява растителността в обхвата на пътя за подобряване видимостта на шофьорите. Предстои обновяване на хоризонталната маркировка в участъци от пътната мрежа. За подобряване безопасността на пътуващите по път III-8641 Пампорово – Смолян са монтирани около 5 000 м мантинела, включително и шини за мотористи. \r\nНели ГЕРГЬОВСКА", "date": "2018.10.30", "title": "Смолян: Пътноподдържащите фирми в областта са готови да реагират при влошаване на времето и да обработят настилките при нужда"}
{"url": "http://www.focus-news.net/news/2018/10/30/2584329/veliko-tarnovo-12-dka-iglolistna-gora-sa-izgoreli-pri-pozhar-kray-selo-dragomirovo.html", "text": "12 дка иглолистна гора са изгорели при пожар край село Драгомирово. Това съобщиха за  Радио „Фокус“ – Велико Търново  от Регионална дирекция „Пожарна безопасност и защита на населението“. Сигналът за горящи общински гори в землището на селото е получен вчера малко след 11.00 часа. На място е изпратен екип на Районната служба в Свищов с два противопожарни автомобила и седем пожарникари и един противопожарен автомобил с двама доброволци от Кризисния център в Овча могила. Те успели да ограничат разпространението на огъня и да спасят останалите 82 дка иглолистна гора. Причина за възникването на пожара е небрежност при боравене с открит огън. \r\nПрез изминалото денонощия пожарникарите от областната дирекция са реагирали на общо 12 пожара в сухи треви и храсти на територията на цялата област, всички без материални щети. Причина за възникването им отново е небрежност при боравене с открит огън. \r\nПожарникарите са успели да спасят от пожар и 100 дка смесена гора в махала Цеперани в района на Предела, след като се е запалил булдозер в следствие на техническа неизправност. Разследва се и пожар на 6 кв. м. спомогателна постройка в землището на свищовското село Драгомирово. \r\nНадежда КРЪСТЕВА", "date": "2018.10.30", "title": "Велико Търново: 12 дка иглолистна гора са изгорели при пожар край село Драгомирово"}
{"url": "http://www.focus-news.net/news/2018/10/30/2584332/varna-apelativniyat-sad-ostavi-v-aresta-moldovets-razsledvan-za-razbitata-narkooranzheriya-kray-kichevo.html", "text": "Апелативният съд остави в ареста молдовец, разследван за разбитата наркооранжерия край Кичево. Това съобщиха от пресцентъра на  Апелативен съд - Варна . Състав на Варненския апелативен съд потвърди като правилна и законосъобразна мярката за неотклонение „Задържане под стража“, определена още през юли тази година спрямо Виталий Ч., разследван с други лица по досъдебно производство затова, че отглеждал и държал с цел разпространение марихуана.  \r\nЧужденецът, който има двойно гражданство – румънско и молдовско, е в ареста от 14 юли тази година, а миналата седмица състав на Окръжен съд – Варна отказа да измени в по-лека мярката му за процесуална принуда. Оранжерията, оборудвана за отглеждане на растения от рода на конопа е била разкрита на 13 юли при специализирана полицейска операция. В отдаденият под наем частен имот на друг обвиняем по делото в село Кичево били намерени 482 саксии с растения в ранен стадий на развитие, апаратура за отглеждане и 382,9 гр. суха марихуана. В хода на разследването, в гората по пътя Аксаково-Албена, били намерени укрити 5 чувала с около 15 кг суха тревиста маса. Иззети са били и два леки автомобила – единият от които на Виталий Ч. Като съпричастен към разкритата оранжерия се счита и румънски гражданин наемател на къщата  в Кичево, който успял да се укрие и в момента се издирва. \r\nДнес въззивната апелативна инстанция намери, че както към момента на първоначалното задържане под стража на обвиняемия, така и близо 4 месеца по-късно, са налични всички законови основания за постоянния арест на чужденеца. Анализът на събраните доказателства - протоколи за разпити на свидетели, за претърсване и изземване, за обиск и изземване, експертни справки и др., обосновават и към настоящия момент обосновано предположение, че обвиняемият е съпричастност към престъпленията, за които се разследва. Именно той е управлявал намерения в гората до с. Кичево л.а.„Мерцедес“, а на малко разстояние от колата открили чувалите с тревистата маса.  \r\nФактът, че един от обвиняемите е успял да се укрие и по този начин да затрудни разследването, мотивира и този съд за извода, че е реална опасността и Виталий Ч. да се укрие или да извърши престъпление. Обвиняемият е чужд гражданин, няма постоянен адрес или статут на временно или постоянно пребиваващ в страната. \r\nОпределението на Варненския апелативен съд, с което се потвърждава постоянния арест на Виталий Ч., разследван с други лица по досъдебно производство затова, че отглеждал и държал с цел разпространение марихуана е окончателно.", "date": "2018.10.30", "title": "Варна: Апелативният съд остави в ареста молдовец, разследван за разбитата наркооранжерия край Кичево"}
{"url": "http://www.focus-news.net/news/2018/10/30/2584331/dobrich-obshtinskiyat-savet-prie-informatsiya-za-izvarsheni-promeni-po-byudzheta-na-obshtinata-kam-30-septemvri.html", "text": "Общинският съвет прие информация за извършени промени по бюджета на Общината към 30 септември, предаде кореспондент на  Радио „Фокус” – Варна . През третото тримесечие на 2018 г. са извършени промени на приходите и разходите по бюджета. За делегираните от държавата дейности увеличението е 1 345 948 лв. Това са средства за пътни разходи на правоимащи болни, субсидии за превоз на пътници по нерентабилни линии във вътрешноградския транспорт, средства за изплащане на стипендии по Програмата за мерките за закрила на деца с изявени дарби от държавни и общински училища, средства за възстановяване на транспортните разходи или на разходите за наем на педагогическите специалисти в институциите в системата на предучилищното и училищно образование, допълнителни трансфери за финансово осигуряване на дейности по Национална програма „Оптимизация на вътрешната структура на персонала в институциите от системата на предучилищното и училищно образование, средства за подпомагане на физическото възпитание и спорта в общинските детски градини и училища, допълнителни трансфери за отбелязване на 100 години от Първата световна война и участието на България в нея  и др. За местни дейности увеличението е 163 264 лв. Тук влизат средства за съвместно финансиране на поддържането на републиканските пътища в чертите на град Добрич, по различни проекти – образователни, социални, свързани с регионалното развитие („За равен шанс на децата”, „Развитие на Областен информационен център – Добрич”, „Нова възможност за младежка заетост”, „Енергийно обновяване на многофамилни жилищни сгради”, „Грижа за по-добър живот” и др.). Уточненият план по приходите и разходите към 30 септември 2018 г. е в размер на 60 232 821 лева, в т.ч. за държавни дейности 37 526 571 лева и за местните дейности 22 706 250 лева. \r\nЖулиета НИКОЛОВА", "date": "2018.10.30", "title": "Добрич: Общинският съвет прие информация за извършени промени по бюджета на Общината към 30 септември"}
{"url": "http://www.focus-news.net/news/2018/10/30/2584324/vitseprezidentat-iliyana-yotova-za-aktsiyata-v-dabch-vseki-nosi-svoyata-otgovornost.html", "text": "Всеки носи своята отговорност. Това каза вицепрезидентът Илияна Йотова във връзка с акцията в Държавната агенция за българите в чужбина (ДАБЧ), при които бяха задържани над 20 лица, сред които и председателят на агенцията Петър Харалампиев, предаде репортер на  Агенция „Фокус“ . По думите ѝ президентската институция е работила с Харалампиев, както с всеки друг председател на агенцията. „Работихме като с всеки председател на ДАБЧ. Оттам нататък всеки носи своята отговорност“, заяви вицепрезидентът Йотова. \r\nДеница КИТАНОВА", "date": "2018.10.30", "title": "Вицепрезидентът Илияна Йотова за акцията в ДАБЧ: Всеки носи своята отговорност"}
{"url": "http://www.focus-news.net/news/2018/10/30/2584336/mrrb-obektite-s-nad-200-parkomesta-shte-izvarshvat-predvaritelno-transportno-prouchvane-za-natovarvaneto-na-ulichnata-mrezha-i-gradskata-sreda.html", "text": "Обществените и частни сгради с над 200 места за паркиране и гариране ще са длъжни да извършат транспортно проучване за натоварване на уличната мрежа и градската среда от трафик, породен заради изграждането им. Това предвижда проект на Наредба за изменение и допълнение на Наредбата за планиране и проектиране на комуникационно-транспортната система на урбанизираните територии, публикувана за обществено обсъждане от Министерството на регионалното развитие и благоустройството, съобщиха от пресцентъра на  Министерството . Целта е да се проучи допълнителното натоварване на уличната мрежа и градската среда от трафика, който ще се привлече в даден район от изграждането на нови обекти, за които са предвидени повече от 200 паркоместа. Освен за нови, задължението ще важи и при надстрояване, пристрояване и промяна на предназначението на съществуващи сгради, които биха довели до създаване на повече от 200 места за паркиране и ще натовари значително уличната мрежа и градската среда.  \r\nНаредбата има за цел да регламентира комфорта на гражданите с въвеждането на механизъм за предварително транспортно проучване, което ще се взема предвид от органа, компетентен да одобри инвестиционния проект. Общинските съвети в общините ще могат да разработят изисквания за определяне на обхвата и съдържанието на проучването за нови обекти с необходими или предвидени повече от 200 места за паркиране и гариране.  \r\nЗапочналите до влизане в сила на наредбата производства по съгласуване и одобряване на инвестиционни проекти и издаване на разрешения за строеж се довършват по реда на тази наредба. За започнато производство по съгласуване и одобряване на инвестиционен проект и издаване на разрешение за строеж се смята внасянето на инвестиционния проект за съгласуване и одобряване от компетентния орган.  \r\nНаредбата и мотивите към нея са публикувани на интернет страницата на Министерството на регионалното развитие и благоустройството и в Портала за обществени консултации. Заинтересованите лица могат да изразят становищата си в 14-дневен срок.", "date": "2018.10.30", "title": "МРРБ: Обектите с над 200 паркоместа ще извършват предварително транспортно проучване за натоварването на уличната мрежа и градската среда"}
{"url": "http://www.focus-news.net/news/2018/10/30/2584335/veliko-tarnovo-natsionalni-uchenicheski-simulatsii-na-zasedaniya-na-saveta-na-es-i-na-ep-shte-se-provedat-v-regionalna-biblioteka-p-r-slaveykov.html", "text": "Национални ученически симулации на заседания на Съвета на Европейския съюз и на Европейския парламент ще се проведат в Регионална библиотека „П. Р. Славейков“ във Велико Търново. Това съобщиха за  Радио „Фокус“ – Велико Търново  от културната институция. Събитието ще се проведе в два дни – днес и утре (31 октомври), в читалнята и във фоайето на библиотеката. То е по инициатива на Европейското председателство на България. Организатори са Европейските документационни центрове в страната. \r\nНадежда КРЪСТЕВА", "date": "2018.10.30", "title": "Велико Търново: Национални ученически симулации на заседания на Съвета на ЕС и на ЕП ще се проведат в Регионална библиотека „П. Р. Славейков“"}
{"url": "http://www.focus-news.net/news/2018/10/30/2584334/sliven-rayonniyat-sad-nalozhi-prisada-ot-4-godini-zatvor-za-turski-grazhdanin-podsadim-za-krazhba-na-avtomobilni-chasti-za-nad-400-000-lv.html", "text": "Сливен: Районният съд наложи присъда от 4 години затвор за турски гражданин, подсъдим за кражба на автомобилни части за над 400 000 лв. Това съобщиха от пресцентъра на  Районна прокуратура – Сливен . По внесен обвинителен акт на Районна прокуратура – Сливен, съдът наложи наказание от 4 години „Лишаване от свобода“ на турски гражданин, подсъдим за обсебване на части на стойност над 400 000 лв. На неустановена дата в средата на месец юли 2015 г., обвиняемият противозаконна присвои чужди движими вещи – 1 522 броя употребявани инжектори - рециклирани „Бош“ система двигатели за товарен автомобил „Мерцедес“ и „Фолксваген“ на обща стойност 407 896 лв., които владеел, собственост на търговско дружество от гр. Сливен, като обсебването е в големи размери. \r\nПрисъдата на Районен съд – Сливен може да бъде обжалвана пред Окръжния съд в града.", "date": "2018.10.30", "title": "Сливен: Районният съд наложи присъда от 4 години затвор за турски гражданин, подсъдим за кражба на автомобилни части за над 400 000 лв."}
{"url": "http://www.focus-news.net/news/2018/10/30/2584326/predsedatelyat-na-pg-na-gerb-tsvetan-tsvetanov-otkri-obnovenata-sgrada-na-obshtina-peshtera.html", "text": "Председателят на ПГ на ГЕРБ и заместник-председател на партията Цветан Цветанов откри обновената сграда на общинската администрация в Пещера, предаде репортер на  Радио „Фокус“ - Пазарджик . При откриването Цветанов каза, че за последните 3 години Община Пещера е усвоила 16 млн. лв. по проекти, освен това са отпуснати и целеви средства с постановления на Министерския съвет в размер на 6,5 млн. лв. „Добрата работа в Община Пещера е резултат и на доброто взаимодействие между местната власт и депутатите в лицето на Десислава Костадинова. При срещата, която проведох преди  официалното откриване с общински съветници от Пещера се убедих, че това са хора от различни политически сили, но обединени от една кауза - да работят да развитието на община Пещера“, каза още Цветанов. Той отбеляза, че е много важно и откриването на Административен център за обслужването на граждани на първия етаж на общината, който ще доведе до по-ефективна и бърза работа с гражданите.  „Фокус“ припомня : Сградата на Община Пещера е реновирана по проект „Повишаване  на енергийната ефективност на публична общинска сграда - общинска администрация Пещера“ на обща стойност 677 762 лева, от които  576 077 лева съфинансиране от ОП „Региони в растеж“ и 101 664 лева национално финансиране. \r\nВаня НИКОЛОВА", "date": "2018.10.30", "title": "Председателят на ПГ на ГЕРБ Цветан Цветанов откри обновената сграда на Община Пещера"}
{"url": "http://www.focus-news.net/news/2018/10/30/2584330/nimh-noemvri-shte-zapochne-sas-slanchevi-dni-i-po-visoki-ot-obichaynite-temperaturi-za-sezona.html", "text": "Ноември започва със слънчеви дни и по-високи от обичайните температури. Такава е прогнозата за времето на  Националния институт по метеорология и хидрология (НИМХ) при БАН , съобщи за Агенция „Фокус“ дежурният синоптик Красимир Стоев. \r\nТази година през ноември се очаква средната месечна температура да бъде над нормата, която за Северна България и Горнотракийската низина е между 5 и 8°, за високите полета – между 3 и 5°, по Черноморието и долината на р. Струма – между 8 и 10°, в планинските райони — от минус 5 до 3°. \r\nМесечната сума на валежите ще бъде под нормата, като до средата на месеца в повечето райони ще е без валежи. Месечната норма на валежите за по-голямата част от страната е между 40 и 70 л/кв.м, в южните и планинските райони – между 60 и 90 л/кв.м.  \r\nНай-ниските температури през месеца ще бъдат между минус 7 и минус 2°, по-високи по Черноморието, а най-високите - между 20 и 25°.      През първото десетдневие  от ноември температурите ще бъдат по-високи от обичайните, въпреки че след 5-ти постепенно ще се понижат. През повечето дни от десетдневието над по-голямата част от страната ще е предимно слънчево, на места в равнините преди обяд ще има ниска слоеста облачност или мъгла. Временни увеличения на облачността ще има около 8-ми ноември, когато на отделни места ще превали слаб дъжд.    През второто десетдневие  температурите ще бъдат близки до обичайните. В равнинната част от страната ще преобладава облачно и мъгливо време, на места с ръмежи. Повече слънчеви часове ще има в планинските райони, където и температурите ще бъдат по-високи. По-значителни увлечения на облачността и валежи от дъжд се очакват около 15-ти и 19-ти ноември, когато и температурите относително ще се понижат.  През третото десетдневие  се очаква увеличаване на динамиката на атмосферните процеси. Около 23-ти, 26-ти и в края на месеца през страната ще преминават атмосферни смущения и на много места ще има превалявания и понижение на температурите.    Ноември е преходен месец между есента и зимата. Нощното изстиване на земната повърхност е значително и броят на дните с облачно и мъгливо време се увеличава. Намаляват спокойните есенни дни. Динамиката на атмосферните процеси се увеличава. Арктичният въздух по-често достига до Балканския полуостров и не рядко  вали сняг. В същото време при топли средиземноморски нахлувания температурите са достигали до 27-30˚. Периодите със слънчево и топло време през ноември са наречени „циганско (сиромашко) лято”. \r\nВ началото на месеца Слънцето в София изгрява в 7.00 часа и залязва в 17.20 часа. Продължителността на деня е 10 ч. и 20 мин. В края на месеца Слънцето изгрява в 7.36 часа и залязва в 16.54 часа. Продължителността на деня е 9 ч. и 18 мин. \r\nФазите на Луната през месеца са: 7.11 — новолуние, 15.11 — първа четвърт, 23.11 — пълнолуние и 30.11 – последна четвърт.", "date": "2018.10.30", "title": "НИМХ: Ноември ще започне със слънчеви дни и по-високи от обичайните температури за сезона"}
{"url": "http://www.focus-news.net/news/2018/10/30/2584338/stara-zagora-nad-20-ekipa-uchenitsi-se-vklyuchiha-v-initsiativata-za-izbor-na-mlad-ombudsman.html", "text": "Над 20 екипа от по двама ученика се включиха в инициативата за избор на Млад омбудсман, организирана от старозагорския обществен посредник Надежда Чакърова – Николова. Това съобщиха от пресцентъра на  Община Стара Загора . Конкурсът, който цели да повиши правната и гражданската култура на младите хора и да развие у тях аналитично мислене и активна позиция, е от две части – писмен тест и интервю с въпроси от участници и комисия.  \r\n„Благодаря за огромния интерес и сериозното отношение на всеки един от вас. Въпреки че днес ще изберем първия за страната Млад омбудсман и негов заместник – останалите ще могат да се включат в сформирането на Обществен съвет, за да спомагат при организацията на различни по характер инициативи. Благодаря и на Община Стара Загора, и Общинския съвет, че приеха радушно идеята за младежки обществен посредник и спомагат за нейното реализиране“, каза омбудсманът на Стара Загора Надежда Чакърова – Николова.  \r\n7-членна е комисията, която днес събеседва с кандидатите. В нея влизат председателят на Общинския съвет Таньо Брайов, секретарят на Община Стара Загора Делян Иванов, обществения посредник Надежда Чакърова – Николова, настоящите кмет на Млада Загора Никола Чакалов и председател на Младежкия общински съвет Радина Николова, както и бившите вече – Патрисия Желева и Динко Колев.  \r\nУчастниците са от 7 старозагорски училища от 9-и до 11-и клас. Избраният първи за страната Млад омбудсман ще бъде представен официално на 5 ноември в зала „П. Р. Славейков“ на Община Стара Загора от 11.00 часа. На събитието ще присъстват кметът Живко Тодоров, националният омбудсман Мая Манолова, представители на местната и държавната власт.", "date": "2018.10.30", "title": "Стара Загора: Над 20 екипа ученици се включиха в инициативата за избор на Млад омбудсман"}
{"url": "http://www.focus-news.net/news/2018/10/30/2584341/blagoevgrad-kamion-sas-skrap-se-e-preobarnal-na-kragovoto-krastovishte-na-paten-vazel-zelen-dol-na-vhoda-na-avtomagistrala-struma.html", "text": "Камион със скрап се е преобърнал на кръговото кръстовище на пътен възел „Зелен дол“ на входа на автомагистрала „Струма“ край Благоевград. Това съобщи за  Радио „Фокус“ - Пирин  дежурният служител в Областно пътно управление-Благоевград. Инцидентът е станал малко преди 11,00 часа. В момента кран изтегля камиона от пътното платно. Движението временно е ограничено, докато приключи процесът по изтеглянето. \r\nНатали СТЕФАНОВА", "date": "2018.10.30", "title": "Благоевград: Камион със скрап се е преобърнал на кръговото кръстовище на пътен възел „Зелен дол“ на входа на автомагистрала „Струма“"}
{"url": "http://www.focus-news.net/news/2018/10/30/2584340/ministar-biser-petkov-striktno-izpalnyavame-poetite-angazhimenti-po-plana-za-priemane-na-zakonodatelstvo-za-hora-s-uvrezhdaniya.html", "text": "Стриктно изпълняваме поетите ангажименти по плана за приемане на законодателство за хора с увреждания. Това каза пред журналисти в Кюстендил министърът на труда и социалната политика Бисер Петков, предаде репортер на  Радио „Фокус” – Кюстендил . Според министър Бисер Петков исканията на майките на деца с увреждания от инициативата „Системата ни убива” до голяма степен вече са изпълнени. „Ние, като правителство, работим по план за действие по приемане на законодателство за хора с увреждания, стриктно изпълняваме поетите ангажименти в този план, сроковете и датите, които сме разписали в този план за действие”, каза министър Петков. По думите му миналата седмица в комисиите на Народното събрание е гласуван единодушно проектът на закона за хората с увреждания, както и проектът на закона за личната помощ. „Тази седмица, между двете четения, ще се обсъждат предложения за подобряване на двата проектозакона. До средата на месец декември те трябва да бъдат приети от Народното събрание. Вярвам, че това ще бъде изпълнено. Много се надявам, че това ще бъде отчетено, че този протест ще стихне”, каза министър Бисер Петков. Той, заедно с председателя на Държавната агенция за закрила на детето Елеонора Лилова, както и кметът на Община Кюстендил Петър Паунов посетиха центровете за настаняване от семеен тип „Сияние“ в град Кюстендил. \r\nВенцеслав ИЛЧЕВ", "date": "2018.10.30", "title": "Министър Бисер Петков: Стриктно изпълняваме поетите ангажименти по плана за приемане на законодателство за хора с увреждания"}
{"url": "http://www.focus-news.net/news/2018/10/30/2584339/emiliya-elchinova-kzp-445-ot-razgledanite-sluchai-na-targovski-praktiki-za-2018-g-sa-opredeleni-kato-neloyalni.html", "text": "За 2018 година 245 са разгледаните случаи на търговски практики, от които 109 са определени като нелоялни. Това каза главният директор „Контрол на пазара“ към КЗП Емилия Елчинова по време на кръгла маса на тема „Основни проблеми между потребители и търговци в областта на транспорта и туризма“, предаде репортер на  Агенция „Фокус“ . „Законодателството изисква и вменява задължение на търговеца да предоставя ясна информация на потребителите. Що се касае за нелоялните търговски практики, търговецът предлага услуги, които противоречат на изискванията, които е възможно да променят икономическата представа на потребителя. Идеята е да се даде пълна информация, а не такава, когато да заблуди потребителя. Ако някое от обстоятелствата е премълчано, потребителят може да вземе грешно търговско решение“, обясни тя.  \r\n„Когато практиката се определи като нелоялна, председателят на комисията издава заповед за прекратяването на тази практика. Заповедите са публикувани на сайта на комисията, а черният списък на нелоялните практики го има в Закона за защита на потребителите“, уточни Елчинова. \r\nПо думите ѝ заблуждаващи търговски практики са:  \r\n1. Твърдение за присъединяване като страна по кодекс за поведение, когато търговецът не е такава. \r\n2. Представяне на знак за доверие, знак за качество от страна на търговеца, без да е получено разрешението за такъв. \r\n3. Твърдение, че кодексът за поведение е утвърден от обществен или друг орган, което е неистинско. \r\n4. Твърдение, че търговец или продукт е одобрен или разрешен от обществения или друг отговор, което не е истинско. \r\n5. Отправяне на оферта за продажба на продукти на определена цена и след това отказ да покаже рекламираното изделие на потребителите или отказ да приеме поръчки за него или да го достави в разумен срок или показване на дефектен образец на изделието. \r\n6. Невярно твърдение, че продуктът ще бъде наличен само за ограничен период от време. \r\n7. Заявяване или създаване на впечатление по друг начин, че един продукт може да се продава законно, когато това не е така. \r\n8. Твърдение, че със съществени неточности относно естеството и степента на риска за личната сигурност на потребителя или неговото семейство, ако потребителят не закупи продукта и други. \r\n„Има и т. нар. агресивни търговски практики – чрез използване на тормоз или принуда се променя свободата на избор или поведението на потребителите; оставяне на впечатлението у потребителя, че той не може да напусне помещението, докато не се сключи договор; отправяне на настойчиви съобщения чрез телефон, електронна поща и други“, обясни още тя. По думите ѝ когато КЗП се е произнесла, че дадена практика е нелоялна, потребителят има право да се позове на това, че тя е влязла в сила и да поиска обезщетение от търговеца.  \r\nЦветелин ДИМИТРОВ", "date": "2018.10.30", "title": "Емилия Елчинова, КЗП: 44,5% от разгледаните случаи на търговски практики за 2018 г. са определени като нелоялни"}
{"url": "http://www.focus-news.net/news/2018/10/30/2584343/veliko-tarnovo-bezplatni-avtobusni-linii-shte-patuvat-v-grada-za-arhangelska-zadushnitsa.html", "text": "Две безплатни автобусни линии ще пътуват във Велико Търново за Архангелска задушница, която се пада в съботния ден - 3 ноември. Това съобщиха от пресцентъра на  Общината . Със съдействието на кмета Даниел Панов автобусите ще бъдат осигурени от транспортните фирми „Надежда” и „Алекс ОК”. Разписанието е съобразено с панихидата, която ще бъде отслужена в градския гробищен парк. Началото на службата е в 11.00 часа. \r\nПървата линия ще е с начална точка площад „Цар Асен I”. Автобусите ще потеглят в 10.00 часа и 10.30 часа и ще пътуват по улиците „Иван Вазов”, „Стефан Стамболов”, „Независимост”, „Васил Левски” и ще стигат до Гробищен парк по бул. „България” и ул. „Беляковско шосе”. Те ще спират на всички обособени спирки.  \r\nАвтобусите по втората линия ще тръгнат от главната спирка в квартал „Чолаковци” също в 10.00 часа и 10.30 часа. Те ще преминават през жилищните зони „Бузлуджа” и „Зона В” и ще стигат до гробищния парк. Маршрутът обхваща последователно ул. „Сан Стефано”, бул. „Никола Габровски”, ул. „Георги Измирлиев”, ул. „Георги Живков”, ул. „Иларион Драгостинов”, ул. „Лазурна”, ул. „Стоян Коледаров”, пътен възел „Качица”, ул. „Краков” и ул. „Беляковско шосе”. Автобусите ще спират на всички спирки.", "date": "2018.10.30", "title": "Велико Търново: Безплатни автобусни линии ще пътуват в града за Архангелска задушница"}
{"url": "http://www.focus-news.net/news/2018/10/30/2584344/stoyanka-stavreva-kmet-na-popintsi-kapitalovite-sredstva-sa-usvoeni-po-vsichki-proekti-koito-byahme-planuvali.html", "text": "Капиталовите средства са усвоени по всички проекти, които бяхме планували. Това каза за  Радио „Фокус“ - Пазарджик  Стоянка Ставрева, кмет на Попинци. Тя допълни, че са  завършили водопровода  на селото, който се изгражда вече трета година. „Остава да възстановим паважа на края на улицата. Изключително тежко е състоянието на улица „Захари Стоянов“. Трябва да се преасфалтира една отсечка от улицата, като ще се  закърпят повечето дупки в останалата отсечка, но тази отсечка от 100 метра е изцяло е изровена от дъждовете, което прави асфалтирането ѝ крайно належащо“, каза Ставрева и допълни, че са кандидатствали и по проект за „Развитие на селските райони“ за улица „Спас Карабойчев“ за подменяне на настилката, но не са одобрени за сега, защото не отговарят по точки. \r\nРадослава МУРДЖЕВА", "date": "2018.10.30", "title": "Стоянка Ставрева, кмет на Попинци: Капиталовите средства са усвоени по всички проекти, които бяхме планували"}
{"url": "http://www.focus-news.net/news/2018/10/30/2584346/dobrich-obshtinskiyat-savet-odobri-iskane-za-avansovo-plashtane-po-proekt-za-raven-shans-na-detsata.html", "text": "Общинският съвет одобри искане за авансово плащане по  Проект „За равен шанс на децата“, предаде кореспондент на  Радио „Фокус” – Варна . Искането за промяна в срока за предявяване на плащане бе внесено с докладна записка от зам.-кмета с ресор „Хуманитарни дейности“ д-р Емилия Баева. Сумата е 131 640 лв. След създадената по-късно възможност за удължаване срока на проекта до края на периода на операцията – 31 декември 2019 г., благодарение на увеличения ресурс по процедура „Услуги за ранно детско развитие“, с решение на Комитета за наблюдение на Оперативна  програма „Развитие на човешките ресурси“ от 17 август 2018 г., с писмо Община град Добрич е подала искане за удължаване срока на проекта от 31 на 41 месеца. За целта Общината ще получи за предоставяне на услугите в Общностен център за деца и семейства допълнителна безвъзмездна помощ от 228 195,88 лв. Сключването на второ допълнително споразумение за удължаване срока на проекта е възможно да се случи след представяне на Запис на Заповед, обезпечаващ искане за авансово плащане по Проект „За равен шанс на децата“. Проектът ще продължи качественото предоставяне на услуги, ще бъдат запазени ценни специалисти, доказали възможности за работа с 1007 деца от 0 до 7-годишна възраст от уязвими групи, включително деца с увреждания и техните семейства, както и бъдещи родители, които се нуждаят от подкрепа за успешното ранно детско развитие на децата им. „Това са единствените услуги, работещи така последователно и целенасочено с родители, които са основни фактори в процеса на ранното детско развитие“, е посочено в докладната записка.  \r\nЖулиета НИКОЛОВА", "date": "2018.10.30", "title": "Добрич: Общинският съвет одобри искане за авансово плащане по Проект „За равен шанс на децата“"}
{"url": "http://www.focus-news.net/news/2018/10/30/2584342/nikolay-zaychev-kmet-na-peshtera-sas-sredstva-po-proekt-v-obshtinata-sa-sanirani-nad-40-sgradi.html", "text": "За мен е чест да прережем лентата на този изключително важен обект. Това каза при откриването на реновираната сграда на Община Пещера кметът на общината Николай Зайчев, предаде репортер на  Радио „Фокус“ - Пазарджик . Зайчев отбеляза, че по проекти в Пещера са санирани 43 сгради и четири публични - сградата на РУ на МВР, Общинският детски комплекс, Ритуалната зала и сградата на общината. „Благодаря за подкрепата, която ни оказва и правителството с отпуснатите с постановление на Министерския съвет над 6 млн.лв. 5 милиона лева от тях са за околовръстния път, останалите за свлачищата по пътя за курорта „Свети Константин“ и за моста в село Капитан Димитриево“, допълни Зайчев. Кметът на Пещера каза също, че е радостен да открие и Центъра за административно обслужване на гражданите, който се намира на първия етаж в сградата на общината, който е резултат от усилията на общинското ръководство да събере всички услуги на едно място, за да улесни гражданите. \r\nВаня НИКОЛОВА", "date": "2018.10.30", "title": "Николай Зайчев, кмет на Пещера: Със средства по проект в общината са санирани над 40 сгради"}
{"url": "http://www.focus-news.net/news/2018/10/30/2584347/ministar-tsetska-tsacheva-uchastva-v-tsarkovniya-ritual-po-osveshtavaneto-na-noviya-paraklis-v-starozagorskiya-zatvor.html", "text": "Трябва да се дава нов шанс на всеки, който иска да се поправи и да постави ново начало. Това заяви днес в Стара Загора министърът на правосъдието Цецка Цачева, която присъства на църковния ритуал по освещаването на първият в системата на изпълнение на наказанията храм, който е предназначен основно за близките на лишените от свобода, идващи на свиждане, съобщиха от пресцентъра на  Министерството на правосъдието . Параклис „Света Богородица - Благовещение“ е изграден изцяло от дарения и с безвъзмездния труд на лишени от свобода, както са и останалите четири храма към Старозагорския затвор. \r\nОсвещаването бе извършено от Старозагорския митрополит Киприан и на него присъстваха още заместник председателят на Народното събрание Емил Христов, областният управител на Стара Загора Гергана Микова, главният директор на Главна дирекция „Изпълнение на наказанията“ гл. комисар Васил Миладинов, представители на съдебната власт и академичната общност и др. \r\nМинистър Цачева подари на началника на затвора в Стара Загора старши комисар Иван Карушков икона с образа на свети Иван Рилски и му пожела тя да закриля както лишените от свобода и техните близки, така и служителите, които работят там.  \r\nПравосъдният министър коментира още, че според Закона за изпълнение на наказанията и задържането под стража в местата за лишаване от свобода се осигурява достъп на духовни лица от религиозните общности, регистрирани в България. Свещенослужителите имат право да се срещат насаме със затворниците, като изповядващите различни религии имат равни права. В местата за лишаване от свобода се назначават на щатна длъжност духовни лица от вероизповеданието, изповядвано от преобладаващ брой лишени от свобода в съответния затвор. В тази връзка по щата на Главна дирекция „Изпълнение на наказанията“ има предвидени длъжности за свещеници,  които се назначават на половин щат по трудови правоотношения. \r\nКъм всички затвори има изградени параклиси, в някои от затворническите общежития също функционират храмове. Последният изграден параклис е в Бургаския затвор. През август месец тази година „Св. св. Петър и Павел“ бе осветен от Сливенския митрополит Йоаникий.", "date": "2018.10.30", "title": "Министър Цецка Цачева участва в църковния ритуал по освещаването на новия параклис в Старозагорския затвор"}
{"url": "http://www.focus-news.net/news/2018/10/30/2584348/sport-rakovodstvoto-na-manchestar-yunayted-otpuska-100-miliona-liri-za-zimnata-selektsiya.html", "text": "Собствениците на Манчестър Юнайтед планират да отпуснат на старши треньора Жозе Моуриньо солиден бюджет за зимна селекция, съобщава британският вестник  The Guardian . \r\nПрез летния трансферен прозорец Манчестър Юнайтед не привлече нито един футболист, а Моуриньо често критикуваше ръководството за това решение. Изглежда обаче доверието в португалския специалист не е разклатено, след като ръководството на клуба реши да му предостави на разположение 100 милиона лири за зимната селекция.   \r\nОчакванията са на „Олд Трафорд\" да бъдат привлечени централен защитник и нападател. Към настоящия момент сред спряганите имена са това на Рафаел Варан от Реал Мадрид и на Жером Боатенг от Байерн Мюнхен.", "date": "2018.10.30", "title": "Спорт: Ръководството на Манчестър Юнайтед отпуска 100 милиона лири за зимната селекция"}
{"url": "http://www.focus-news.net/news/2018/10/30/2584350/literaturen-salon-lege-10-organizira-vecher-posvetena-na-denya-na-narodnite-buditeli.html", "text": "На 31 октомври Литературен салон „Леге 10“ организира вечер, посветена на Деня на народните будители - 1 ноември. Това съобщиха от пресцентъра на  БСП - София . Събитието ще се състои от 18.00 часа в залата на Градския съвет на БСП - София на ул. „Леге“ 10, ет. 1.", "date": "2018.10.30", "title": "Литературен салон „Леге 10“ организира вечер, посветена на Деня на народните будители"}
{"url": "http://www.focus-news.net/news/2018/10/30/2584349/plovdiv-s-poetichen-retsital-v-asenovgrad-zapochnaha-sabitiyata-posveteni-na-denya-na-buditelya.html", "text": "С поетичния рецитал „Поклон пред вас, будители народни!” на Виктория Стефанова в Асеновград бяха открити празничните събития, посветени на Деня на народните будители – 1 ноември. Това съобщиха за  Радио „Фокус“ - Пловдив  от Общината. Организатор на артистичната вечер бе народно читалище „Св. преп. Паисий Хилендарски”, а домакин – Градската библиотека. \r\nВиктория Стефанова е любимка на асеновградската публика с вълнуващите изпълнения на своите многобройни рецитали, носителка е на плакет „Асеновград” и други заслужени награди и отличия от местно и национално ниво. За пореден път нейният талант изпълни лекционната зала в библиотеката, а патриотичните стихотворения на Иван Вазов, Христо Ботев и други бележити български автори прозвучаха по време на празничния рецитал. \r\nПрограмата за Деня на народните будители продължава и днес от 15.30 часа в Градска библиотека „Паисий Хилендарски” с Кръгла маса на тема „Роля и значение на шевицата в традиционната българска култура” по проекта „Завръщане към корените”, който е част от програмата „Пловдив – Европейска столица на културата”, а в 17.30 часа ще бъде открита изложбата „Тайният код на българската шевица”.", "date": "2018.10.30", "title": "Пловдив: С поетичен рецитал в Асеновград започнаха събитията, посветени на Деня на будителя"}
{"url": "http://www.focus-news.net/news/2018/10/30/2584351/kmetat-na-sofiya-yordanka-fandakova-prez-sledvashtata-godina-shte-investirame-46-mln-lv-v-sportna-infrastruktura-za-da-nyama-uchilishte-bez-sportna-zala.html", "text": "През следващата година ще инвестираме 4,6 млн. лв. в спортна инфраструктура, за да няма училище без спортна зала. Това каза кметът на София Йорданка Фандъкова при проверка на изграждането на спортна зала към 149 училище „Иван Хаджийски“ в район „Овча купел“, предаде репортер на  Агенция „Фокус“ . \r\n„Това е един изцяло нов корпус към 149 училище, което тази година чества 30-годишния си юбилей. Преди 30 години заедно с основната сграда са започнали да строят и физкултурен салон, но той беше изоставен. И хората от квартала бяха изключително притеснени от гледката и от опасностите, които крие всичко това. За съжаление, такива изоставени общински сгради към училища не бяха една и две в София. Преди няколко години възстановихме и изградихме изцяло нова спортна зала и басейн в 88 училище, район „Овча Купел“. Направихме физкултурен и в „Суходол“. Така че в район „Овча Купел“ имаме сериозни инвестиции, той е развиващ се район“, каза още Фандъкова. Тя обясни, че в 149 училище има иновативна паралелка, която освен, че е насочена към дигитални и цифрови умение, е и единствената в София, която има специалност „Национална сигурност и криминалистика“.  \r\n„След 2 дни е Денят на народните будители и използвам случая да поздравя всички учители и всички хора на духа, които работят в нашия град, защото за мен това е много важно и затова и продължаваме с тези инвестиции. Преди няколко години в София имаше 10 училища, които нямаха спортни зали и физкултурни салони изобщо, а други имаха опасни такива. Така че наследството не беше добро по отношение на спорта в училище, а за нас това е приоритет“, обясни кметът на София.  \r\nТя припомни, че София тази година беше Спортна столица на Европа и Общината си постави за цел да акцентира върху детския, училищния и масовия спорт. „Досега изградихме 10 нови спортни и физкултурни салони, включително и в трите нови училища, които построихме. В момента продължава изграждането на нова спортна зала в Първа английска езикова гимназия. Общо 7 сме заложили за следващата година, част от тях вече започнаха да се изграждат, а останалите – през следващата година. Като голямата ни амбиция е до две години в София да няма училище без спортна зала и физкултурен салон. Заедно с това строим и допълнителни втори спортни зали. Подготвихме и инвестиционни проекти за изграждане на модерни мултифункционални спортни зали в дворове на училища, в които има място за тях. Освен в училищата, в новите детски градини имаме 78 нови спорни салони и 14 басейни. Така че активно инвестираме в сферата на образованието. Тази година само 3,6 млн. лв. са само насочени към инвестиции в спортна инфраструктура, а през следващата година залагаме 4,6 млн. лв., за да изпълним тази амбициозна задача – да не остане училище без спортна зала“, коментира Фандъкова.", "date": "2018.10.30", "title": "Кметът на София Йорданка Фандъкова: През следващата година ще инвестираме 4,6 млн. лв. в спортна инфраструктура, за да няма училище без спортна зала"}
{"url": "http://www.focus-news.net/news/2018/10/30/2584352/inzh-petya-karazahova-opu-veliko-tarnovo-osigureni-sa-neobhodimite-inertni-materiali-za-zimno-pochistvane-v-oblastta.html", "text": "100% сол и около 70% инертни материали са осигурени за зимното почистване на територията на Великотърновска област. Това съобщи инж. Петя Каразахова, директор на Областно пътно управление – Велико Търново, предаде репортер на  Радио „Фокус“ – Велико Търново . Тя посочи, че определените количества материали, са съобразени със степените и нивата за поддържане на пътна мрежа, техническите спецификации, както и разходите от предходни години. „За зимното поддържане  през целия зимен сезон са необходими около 22 000 тона инертни материали и 3 050 тона сол, както и 70 тона сухи химически материали. Към момента цялото количество сол е доставена  и около 70% инертен материал. Извършват се дейности за подготовка на републиканската пътна мрежа за зимния сезон, полага се хоризонтална маркировка. В Прохода на републиката, това вече е сторено, в момента такава дейност се извършва на главен път София – Варна. Предвижда се това да се случи и по път  Русе – Велико Търново, както и пътя Плевен – Бяла“, посочи инж. Каразахова. Тя допълни, че се изсичат храсти в участъци със затруднена видимост и други дейности, свързани с безопасността на движение. \r\nДиректорът на ОПУ уточни, че поддръжката на републиканската пътна мрежа през зимните месеци стартира официално на 1 ноември и ще продължи до 31 март. \r\nСъгласно изготвен оперативен план за зимно поддържане на републиканската пътна мрежа са определени  участъци с опасност от снегонавявания и тези със съществуващи свлачища и опасност от падащи камъни. \r\nИнж. Петя Каразахова обясни, че е направен преглед на наличното състояние на специализираната техника. Установена е готовност на 40% от необходимите машини за зимното почистване на пътищата. \r\nМария НЕДЕВА", "date": "2018.10.30", "title": "Инж. Петя Каразахова, ОПУ - Велико Търново: Осигурени са необходимите инертни материали за зимно почистване в областта"}
{"url": "http://www.focus-news.net/news/2018/10/30/2584355/blagoevgrad-ofitsialno-beshe-otkrita-obnovenata-detska-ploshtadka-v-dg-rosa.html", "text": "Официално беше открита обновената детска площадка в ДГ „Роса“. Това съобщиха от пресцентъра на  Община Благоевград . Детският кът е съобразен с всички изисквания за безопасност, като за целта е положена ударопоглъщаща настилка. На място са има нови пързалки, люлки, клатушка. Обособен е и пясъчник за игра. Монтирани са кошчета за отпадъци,  изградено е и ново, модерно осветление. Това е поредното детско заведение, с подобрена материална база, благодарение на политиката на кмета д-р Атанас Камбитов. Преди дни приключиха и СМР дейностите в двора на ДГ „Роса“ , който е изцяло преобразен.", "date": "2018.10.30", "title": "Благоевград: Официално беше открита обновената детска площадка в ДГ „Роса“"}
{"url": "http://www.focus-news.net/news/2018/10/30/2584337/sz-merkelovata-zvezda-v-bryuksel-zalyazva.html", "text": "Да се твърди, че оттеглянето на Ангела Меркел от председателския пост на Християндемократическия съюз (ХДС) ще предизвика земетресение в Брюксел, би било преувеличено. Единствената изненада за Европейския съюз не е свързана със спукването на берлинския балон след месеци на постоянни правителствени кризи, а с точната дата на това събитие, коментира най-тиражираният вестник в Германия –  Die Sueddeutsche Zeitung . \r\nВ Брюксел се прилага следният принцип: политиката в Берлин трябва да се води „много внимателно\", защото влиянието на най-голямата икономика в Европа е огромно. След последните събития в Берлин реакцията на Брюксел бе почти лаконична:  „За нас нищо не се променя“ – в ЕС просто очакват да разберат името на следващия лидер на ХДС и дали той ще сътрудничи в хармония с канцлера на ФРГ. Въпреки това са налице множество доказателства, че меркеловата звезда в Брюксел ще продължава да залязва – тенденция, която се задълбочаваше през последните месеци.  \r\nВ продължение на години, Меркел стоеше в ЕС като олицетворение на френско-германския тандем бе необезпокоявана до слабия президент в Париж. Избирането на Еманюел Макрдон промени ситуацията до известна степен – най-вече заради усложнената ситуация в Берлин. Но въртешнополитическите сътресения в Германия отслабиха позициите на Меркел извън страната. Последният пример е срещата на върха на ЕС в Залбург, когато Меркел не успя да попречи на Макрон и председателят на Европейския съвет Доналд Туск да нападнат публично премиера на Обединеното кралство Тереза Мей заради позициите й в преговорите за излизане на страната от структурите от Общността.  \r\nЗагубата на престижа на Меркел може да има сериозни последици след европейските избори, когато ще бъдат разпределяни ресорите в новата Европейска комисия и в Европейската централна банка. Тереза Герова", "date": "2018.10.30", "title": "SZ: Меркеловата звезда в Брюксел залязва"}
{"url": "http://www.focus-news.net/news/2018/10/30/2584353/redzhep-tayip-erdogan-turtsiya-e-gotova-za-operatsiya-na-iztok-ot-efrat.html", "text": "Държавният глава на Турция Реджеп Тайип Ердпоган обяви, че военните на страната са завършили подготовката за операция на източния бряг на река Ефрат, предава  Anadolu Agency . \r\n„Ще смажем терористичните групировки с по-ефективни операции\", увери Ердоган пред членове на парламентарната група на управляващата „Партия на справедливостта и развитието“.  Лидерът на Анкара увери, че турската армия ще унищожи всички огнища на тероризъм на изток от Ефрат. „Завършихме всички наши подготовки, планове и програми по въпроса“, категоричен бе турският президент. \r\nСъщевременно той подчерта, че Турция не може „да погледне към бъдещето с увереност, без да разреши сирийския въпрос\". Тереза Герова", "date": "2018.10.30", "title": "Реджеп Тайип Ердоган: Турция е готова за операция на изток от Ефрат"}
{"url": "http://www.focus-news.net/news/2018/10/30/2584354/sofiya-47-nelegalno-prebivavashti-chuzhdentsi-sa-ustanoveni-v-selo-herakovo.html", "text": "47 нелегално пребиваващи чужденци са установени в село Хераково. Това съобщиха от  ОДМВР - София . Около 11.45 часа на 29 октомври в РУ - Сливница се получил сигнал за забелязани лица с вид на мигранти в двора на къща в село Хераково. На адреса веднага били изпратени полицейски служители, които установили общо 47 души от мъжки пол без документи за самоличност. Групата, състояща се от 24 пълнолетни и 23 непълнолетни, била отведена в районното управление, като при проведените беседи със служителите от група „Миграция“ към ОДМВР - София 43-ма се определили като граждани на Афганистан, останалите - като пакистанци. Работата по случая продължава.", "date": "2018.10.30", "title": "София: 47 нелегално пребиваващи чужденци са установени в село Хераково"}
{"url": "http://www.focus-news.net/news/2018/10/30/2584333/die-zeit-otteglyaneto-na-angela-merkel-ot-predsedatelstvoto-na-hds-uspeshnata-se-provali-no-dali-sboguvaneto-e-dobra-novinai.html", "text": "По повод оттеглянето на Ангела Меркел от председателския пост на Християндемократическия съюз (ХДС) водещият германски ежедневник  Die Zeit  публикува статия под заглавие „Успешната се провали“, в която предупреждава, че сбогуването с нея не е добра новина. Малко вероятно е след оттеглянето на Меркел да настъпят по-добри времена.  \r\nНе е ясно, дали Меркел ще се откаже само от партийното ръководтсво. Оставането й на канцлерския пост до края на мандата на управляващата в Берлин голяма коалиция изглежда като нещо отвъд границите на разумното. По-вероятно изглежда тя да не остане в Канцлерстовото много дълго, защото промените ще доведат до бързата загуба на властта й.  \r\nРедакцията призовава читателите си да си представят за миг, че начело на ХДС застане настоящият здравен министър на Германия Йенс Шпан. Предвид отношенията им, изглежда немислимо тя да остане канцлер и за един ден след избирането му. Дори обаче ръководството на християндемократите да бъде поето от Анегрет Крам-Каренбауер ситуацията няма да бъде много различна – Меркел ще продължи да губи властта си. Тереза Герова", "date": "2018.10.30", "title": "Die Zeit: Оттеглянето на Ангела Меркел от председателството на ХДС: Успешната се провали, но дали сбогуването е добра новина?"}
{"url": "http://www.focus-news.net/news/2018/10/30/2584356/pazardzhik-otchita-se-tendentsiya-za-namalyavane-na-kriminalnata-prestapnost-v-oblastta.html", "text": "Отчита се тенденция за намаляване на криминалната престъпност в областта от началото на годината до сега. Това съобщи за  Радио „Фокус“ – Пазарджик  комисар Ивайло Тишев, зам.-директор на ОД МВР - Пазарджик. По думите му над 55% е разкриваемостта на престъпленията през отчетения период, за разлика от 2017 година, когато те е била 46%. „Общо 147 са криминалните престъпления за десетте месеца на тази година, като грабежите са 14, от тях 11 са разкрити. Кражбите са 515, от които 175 са разкрити. 26 са регистрираните измами в областта, 12 от тях са разкрити. Три са тежките убийства за отчетения период, като извършителите и на трите са разкрити. 21 са престъпленията, свързани с подкуп, като през 2017 г. са били 10 броя, което говори за добрата работа на нашите служители“, уточни комисар Тишев. Той допълни, че голяма роля за намаляването на престъпността в областта има дейността на мобилните полицейски групи към отделните общини в региона. \r\nАлбена ЖИЛЕКОВА", "date": "2018.10.30", "title": "Пазарджик: Отчита се тенденция за намаляване на криминалната престъпност в областта"}
{"url": "http://www.focus-news.net/news/2018/10/30/2584357/d-r-emil-kirov-sayuz-na-veterinarite-blagoevgrad-sluchaite-na-afrikanska-chuma-nyama-da-sprat-lovniya-sezon.html", "text": "Случаите на Африканска чума няма да спрат ловния сезон. Това каза за  Радио „Фокус“ – Пирин  д-р Емил Киров председател на Съюза на ветеринарите за Областна колегия - Благоевград. По думите му не съществуват опасности, свързани с Африканската чума, спрямо ситуацията в страната. Той добави, че решението все пак не зависи от ветеринарните лекари, но според него ситуацията в страната е спокойна и е под контрол. „Тази година във връзката с Африканската чума, когато ловците занесат проби за трихинелоза се оставят и проби за чумата при свинете“, каза още д-р Киров. Той допълни, че в момента изследването за трихинелоза е на минимална цена, като целта е ловците да добавят и допълнителни изследвания за заловените свине. \r\nДенис НИКИФОРОВ", "date": "2018.10.30", "title": "Д-р Емил Киров, Съюз на ветеринарите - Благоевград: Случаите на Африканска чума няма да спрат ловния сезон"}
{"url": "http://www.focus-news.net/news/2018/10/30/2584358/dimcho-ivanov-nezavisim-sindikat-avto-94-varna-gotovi-sme-za-protesti-ako-ne-se-namali-alternativniyat-danak-za-taksimetrov-prevoz.html", "text": "Таксиметрови водачи от Варна имат готовност за протести, ако Общинският съвет в града не намали цената на алтернативния данък за такситата. Това каза в интервю за  Радио „Фокус“ – Варна  председателят на Независимия синдикат „Авто-94“ Димчо Иванов. По думите му налогът от 690 лева годишно е много висок, а същевременно минималната дневна тарифа от 75 стотинки за километър пробег не е променяна скоро. „Не се надявам да се промени нещо в наша полза. Но ако има намаление, цената, която можем да преглътнем като таксиметрови шофьори, е до около 450 лева. Ако нищо не се случи готвим протести, тъй като нямаме друг избор“, коментира Димчо Иванов. Той допълни, че синдикалната организация е провеждала протести, в които на улицата са излизали по 1 500 таксита. „С тези мащабни ремонти на пътищата, 100 автомобила да тръгнат на шествие, градът ще бъде блокиран с часове“, допълни той. \r\n„Преди две години такситата във Варна преди бяха около 2 600, сега намаляха драстично до около 1700. Следващата година, мисля, че няма да останем и 800“, добави той. Според него много от водачите са прекратили дейност или са се преориентирали към тежкотоварни превози поради високите разходи и малката печалба. „Осигуровката на година е в порядъка на около 3 000 лева. Шофьорите, които не са към големите фирми, плащат и по 200 лева на месец абонамент за централа. Отделно цената на дизела гони 3 лева. Друг разход е за резервни части. Автомобилът ако трябва да води клиенти, трябва да бъде сигурен. Не може да бъде с дефекти в ходовата част“, коментира председателят на независимия синдикат. Според него в момента шофьорите на таксита работят на загуба. „Всички клиенти се оплакват, че не могат да поръчат такси. В един момент те ще страдат от това, че няма да има коли, които да ползват, особено през нощта. Ние предупредихме преди две години, че това ще стане. Миналата година беше трудно да си поръчаш такси, това лято беше почти невъзможно“, каза още Димчо Иванов. \r\nДиана СТОЕВА", "date": "2018.10.30", "title": "Димчо Иванов, Независим синдикат „Авто-94“ – Варна: Готови сме за протести ако не се намали алтернативният данък за таксиметров превоз"}
{"url": "http://www.focus-news.net/news/2018/10/30/2584360/pregled-na-mezhdunarodnite-novini-do-13-chasa-agentsiya-fokus.html", "text": "Оттеглянето на канцлера на ФРГ Ангела Меркел от кандидатурата за председателския пост на управляващия Съюз (ХДС/ХСС) увеличава натиска върху лидера на баварския Християнсоциален съюз Хорст Зеехофер, коментират в редакцията на водещия германския национален ежедневник  Die Frankfurter Allgemeine Zeitung ,  като подчертава, че някои водещи политици от политическия блок вече открито изискаха оставката на федералния вътрешен министър.  \r\n„Ангела Меркел успя сама да вземе решение за оттеглянето си от поста председател на партията, искам същото и от Хорст Зеехофер“, подчерта министър-председателят на германската провинция Саарланд Тобиас Ханс. На свой ред самият Зеехофер обяви, че най-късно до средата на ноември ще представи предложения за стратегическото бъдеще на ХДС.  \r\nСлед тежката загуба, която ХДС понесе на изборите за регионален парламент в провинция Хесен, Меркел обяви, че няма да се кандидатира за председател на партията. Конгресът ще се проведе през декември. Канцлерът на ФРГ обаче подчерта, че би искала да завърши мандата си като лидер на федералното правителство в Берлин – стига голямата коалиция да успее да се задържи на власт до 2021 г. \r\nКъм настоящия момент е известно, че за наследник на Меркел в партийното ръководство претендират няколко кандидата. Това са генералният секретар на ХДС Анегрет Крамп-Каренбауер и министърът на здравеопазването Йенс Шпан. По данни на медиите бившият фракционен лидер на Съюза (ХДС/ХСС) Фридрих Мерц също ще се кандидатира за поста.  \r\nЯсно е също така, че спряганата за наследница на Меркел – Урсула фон дер Лайен, настоящ министър на отбраната на Германия, няма да издигне кандидатурата си. \r\n***  Земетресение с магнитуд от 5,4 по скалата на Рихтер е регистрирано в 4:59 часа местно време (съвпадата с българското време) в Йонийско море, показва справка на официалната интернет страница на  Европейския средиземноморски сеизмологичен център (EMSC) . \r\nТрусът е бил с епицентър на 295 км западно от гръцката столица Атина, на 50 км югозападно от остров Закинтос и на 140 км югозападно от Патра, с дълбочина от 10 км под земната кора. \r\nНе се привеждат данни за пострадали или материални щети. \r\n***  Държавният глава на Турция Реджеп Тайип Ердпоган обяви, че военните на страната са завършили подготовката за операция на източния бряг на река Ефрат, предава  Anadolu Agency . \r\n„Ще смажем терористичните групировки с по-ефективни операции\", увери Ердоган пред членове на парламентарната група на управляващата „Партия на справедливостта и развитието“.  Лидерът на Анкара увери, че турската армия ще унищожи всички огнища на тероризъм на изток от Ефрат. „Завършихме всички наши подготовки, планове и програми по въпроса“, категоричен бе турският президент. \r\nСъщевременно той подчерта, че Турция не може „да погледне към бъдещето с увереност, без да разреши сирийския въпрос\". \r\n***  Прищинският ежедневник  Koha Ditore  съобщава, че в парламента ще се проведе извънредно заседание за определяне на принципите на воденето на последната фаза на диалога за нормализиране на двустранните отношения с Белград.  \r\nУправляващи и опозиция обаче все още имат различни позиции. Председателят на парламента Кадри Весели, който е и лидер на Демократическата партия на Косово, сподели оптимизма си за постигането на консенсус. „Ще продължим въз основа на искането на депутатите и ще има извънредна сесия. Призовавам Ви за по-голямо съзнание, по-голяма държавна отговорност на всички политически сили в защита на територията на Република Косово. Енергията, използвана един срещу друг трябва, да се превърне в положителна енергия, която предаваме едни другиму. Имаме само един противник срещу нашата независимост и това е Сърбия. Не бива да търсим противници сред нас“, подчерта Весели. \r\nОт друга страна, Иса Мустафа, лидер на „Демократичната лига на Косово“, увери: „Ние ще бъдем готови да влезем в този процес [последната фаза на диалога] само след легитимация от хората. Свободните избори трябва да се проведат възможно най-скоро; институциите трябва да бъдат легитимирани, защото никой от нас не е казал на хората, че ще се включим в окончателния диалог със Сърбия“. \r\n***  „Македония е гръцка“ – това бе призивът, който можеше да се чуе на традиционния военен парад в Солун от военнослужещите на Атина при преминаването им край ложата, от която шествието наблюдаваха високопоставени фигури като президентът Прокопис Павлопулос и други представители на гръцката държава, отбелязва скопската телевизия  „Алфа“ . \r\nПарадът се проведе в памет на деня, в който през 1940 г. Гърция се включва в борбата срещу фашизма, а националистическите призиви бяха скандирани от специална част на резервистите на гръцката армия. Министърът на отбраната Панос Каменос заяви, че парадът в Солун е доказателство, че гръцката армия, народът и държавното ръководство са обединени в защита на националния суверенитет. \r\n„Всички сме готови да кажем „не\". Уважаваме мирното съжителство и работим за него, но трябва много добре да знаем, че всеки, който се осмели да оспори националния суверенитет на страната ни ще ни намери обединени. Излизаме от голяма политическа криза и като политически ръководител на въоръжените сили искам да благодаря на всички директори, офицери, сержанти, войници, цивилни служители и жандармеристи, за голямото постоянство и търпение, което показаха, за да не бъде свалено знамето на страната“, бяха думите на Каменос. \r\nСпоред гръцките медии, по време на обръщението на Каменос, противник на Преспанското споразумение, от тълпата се е чул призив: „Оставка! Спасете Македония“, на което военният министър на Атина е отговорил: „Когато му дойде времето!“.  \r\nПолицията в Солун пък е предотвратила навлизането на група хора в шествието с цел протест срещу договора за името на Македония.  \r\n„Алфа“ е поискала коментар от македонското външно министерство във връзка със събитията в Солун, но отговорът е бил, че във ведомството не са запознати с хода на събитията.  \r\nНе за първи път представители на гръцката армия изпращат националистически и шовинистични послания срещу употреба на термина „Македония“, отбелязва телевизията. Преди няколко години в интернет се появи видео, на което гръцки войници изпълняват песен, в която се уверява, че искат да „изпият“ кръвта на „скопяни, албанци и турци“. \r\n***  В резултат на тежките бури с проливни дъждове и бурни ветрове, които засегнаха голяма част от Италия, загинаха няколко души, а повече от дузина бяха ранени, съобщава електронното издание на австрийския всекидневник  Die Presse .  \r\nНай-малко седем души са загинали при инциденти с падане на дървета – още в неделя бе съобщено, че те са най-малко петима. Съобщава се и за над 12 пострадали.  \r\nВ провинция Фрозиноне, южно от Рим, двама души загубиха живота си след падане на дърво върху автомобила им. В Лацио, в Неапол и в Лигурия бе съобщено за четири жертви. Друг човек е загинал в провинция Доломити Белуно.  \r\nВ резултат на лошото време в провинциите Белуно и Тревизо е прекъснато на електрозахранването. Засегнати са били около 160 000 домакинства. Наводненията и свлачищата в съседния регион Каринтия са довели до проблеми с движението по пътищата.  \r\nЛошото време парализира страната от север на юг. Училищата и детските градини останаха затворени в много региони, включително Венето, Лигурия, Рим и части от Тоскана.  \r\nСилните гръмотевични бури в района на Средиземно море удариха също хърватското адриатическо крайбрежие. Магистралите около северния пристанищен град Риека бяха затворени за движение поради силен дъжд. Лошото време наруши движението на множество фериботни връзки между Дубровник и Риека. \r\nВ сутрешните часове на деня местните служби издадоха предупреждения за най-висока степен на опасност в крайбрежната зона на Хърватия. \r\n***", "date": "2018.10.30", "title": "Преглед на международните новини до 13 часа (Агенция „Фокус“)"}
{"url": "http://www.focus-news.net/news/2018/10/30/2584359/rakovodstvoto-na-abv-dari-knigi-na-regionalnata-biblioteka-geo-milev-v-grad-montana.html", "text": "Емблематични издания на съвременни български автори дариха представители на АБВ на регионалната библиотека „Гео Милев“  в град Монтана. Това съобщиха от пресцентъра на  АБВ.   На институцията бе предоставен и екземпляр от специалния патриотичен календар, който младежката организация на партията изготви в началото на годината. Дарението е част от инициативата на партията за възраждане на библиотечната и читалищната дейност в България. Разговор с ръководството на библиотеката  проведоха председателят на АБВ Румен Петков, лидерът на АБВ – Младежи Пламена Заячка, председателят на АБВ – Монтана д-р Емил Константинов и председателят на гражданския съвет на АБВ проф. Любомир Халачев, който предостави на институцията екземпляри от своя албум „Духът и бита на българина 1850-1950“ и специално издание на филма „Бойните маршове на България“. \r\nПо време на разговорите двете страни отбелязаха значението на краеведството и планираха съвместни действия по повод отбелязването на предстоящата 90-годишнина от рождението на Йордан Радичков. \r\nПо-късно през деня представителите на АБВ поднесоха цветя пред паметника на Игнат Попов, който е първият кмет на гр. Фердинанд,  днешна Монтана.", "date": "2018.10.30", "title": "Ръководството на АБВ  дари книги на регионалната библиотека „Гео Милев“  в град Монтана"}
{"url": "http://www.focus-news.net/news/2018/10/30/2584363/blagoevgrad-trio-ardentsa-shte-predstavi-klasicheski-kontsert-v-bansko.html", "text": "Трио „Арденца“ ще представи класически концерт в Банско. Това съобщиха за  Радио „Фокус“ - Пирин  от Община Банско. На 2 ноември музикалната група ще представи клавирни триа на Лудвиг Ван Бетовен в 17.30 часа в салона на Читалище „Никола Вапцаров“. Трио „Арденца“ се състои от цигуларката Галина Койчева, виолончелистът Константин Евтимов и пианистката Даниела Дикова. Репертоарът му обхваща разнородни стилове и епохи, творби, написани специално за него, но най-вече шедьоврите на камерната музика от 19, 20 и 21 век. Концертират с особен успех в България, Македония, Албания, Австрия, Германия, Франция Хърватия и др.", "date": "2018.10.30", "title": "Благоевград: Трио „Арденца“ ще представи класически концерт в Банско"}
{"url": "http://www.focus-news.net/news/2018/10/30/2584361/kyustendil-kmetat-petar-paunov-predstavi-dobrite-praktiki-pri-sotsialnite-uslugi-za-detsa-s-uvrezhdaniya.html", "text": "Кметът на Община Кюстендил Петър Паунов представи добрите практики при социалните услуги за деца с увреждания, предаде репортер на  Радио „Фокус” – Кюстендил . Кметът Паунов, министърът на труда и социалната политика Бисер Петков и председателят на Държавната агенция за закрила на детето Елеонора Лилова посетиха центровете за настаняване от семеен тип „Сияние“ в град Кюстендил. „Целта е да се представи услугата, да се сподели дългогодишният опит на партньорите ни от фондация „Сийдър”, очакваме гостите да споделят своите впечатления, както и подкрепата, която ще бъде осъществявана за хората в неравностойно положение”, каза Петър Паунов. Самият център „Сияние” е създаден през 2010 година, в него са изведени деца от специализирана институция в село Горна Козница. „Тук виждаме доказателството за смисъла от един процес, който България започна преди 10 години – деинституционализацията на грижата за деца. Тези деца, които живеят вече 8 години, са променили начина си на живот благодарение на това, че е създаден модел на грижа, който е много близък до семейния модел на грижа”, каза министър Бисер Петков. По думите му над 90% от децата са изведени от специализираните институции и са в центрове за настаняване от семеен тип. Плановете на министерството са да се развият и социалните услуги за пълнолетни лица. Работи се по разширяване на достъпа до социални услуги, подобряване на качеството и ефективността, да се акцентира върху интегрирания подход и върху публично-частното партньорство. Председателят на Държавната агенция за закрила на детето Елеонора Лилова каза, че в момента, заедно с междуведомствена работна група, държавната агенция извежда един много широк консултативен процес, с цел нова национална стратегия за детето с период до 2030 година. \r\nВенцеслав ИЛЧЕВ", "date": "2018.10.30", "title": "Кюстендил: Кметът Петър Паунов представи добрите практики при социалните услуги за деца с увреждания"}
{"url": "http://www.focus-news.net/news/2018/10/30/2584364/kyustendil-bez-problemi-se-osashtestvyava-preminavaneto-na-avtomobili-prez-gkpp-gyueshevo.html", "text": "Без проблеми се осъществява преминаването на автомобили през ГКПП „Гюешево”.  Това съобщи за  Радио „Фокус” – Кюстендил  дежурният на българо-македонския пункт. Трафикът към този час на деня е слаб. Екип на „Гранична полиция” извършва проверки край село Гърляно. \r\nВенцеслав ИЛЧЕВ", "date": "2018.10.30", "title": "Кюстендил: Без проблеми се осъществява преминаването на автомобили през ГКПП „Гюешево”"}
{"url": "http://www.focus-news.net/news/2018/10/30/2584345/nachaloto-na-kraya-angela-merkel-napravi-parva-krachka-kam-otteglyane-ot-vlastta-komentari-v-germanskiya-pechat-agentsiya-fokus.html", "text": "Ден след тежката загуба на Християндемократическия съюз на изборите за регионален парламент в провинция Хесен, Ангела Меркел обяви решението си да се оттегли от председателския пост на партията. По този начин тя направи първа крачка към излизането си от властта. Едва ли изявлението й бе изненадващо за някой, но въпросът, който излиза на дневен ред сега е дали Меркел ще успее да остане на канцлерското място до края на мандата на управляващата в Берлин голяма коалиция през 2021 г. Самата тя неведнъж е заявявала, че „председателството на партията и поста на канцлера са неразривно свързани“. В Германия вече размишляват какви са перспективите пред страната в променената политическа ситуация – добра за едни и лоша за други.   представя коментарите в част от най-авторитетните печатни издания в страната. \r\nПо повод оттеглянето на Ангела Меркел от председателския пост на Християндемократическия съюз (ХДС) водещият германски ежедневник  Die Zeit  публикува статия под заглавие „Успешната се провали“, в която предупреждава, че сбогуването с нея не е добра новина. Малко вероятно е след оттеглянето на Меркел да настъпят по-добри времена.  \r\nНе е ясно, дали Меркел ще се откаже само от партийното ръководство. Оставането й на канцлерския пост до края на мандата на управляващата в Берлин голяма коалиция изглежда като нещо отвъд границите на разумното. По-вероятно изглежда тя да не остане в Канцлерстовото много дълго, защото промените ще доведат до бързата загуба на властта й.  \r\nРедакцията призовава читателите си да си представят за миг, че начело на ХДС застане настоящият здравен министър на Германия Йенс Шпан. Предвид отношенията им, изглежда немислимо тя да остане канцлер и за един ден след избирането му. Дори обаче ръководството на християндемократите да бъде поето от Анегрет Крам-Каренбауер ситуацията няма да бъде много различна – Меркел ще продължи да губи властта си. \r\nОттеглянето на канцлера на ФРГ Ангела Меркел от кандидатурата за председателския пост на управляващия Съюз (ХДС/ХСС) увеличава натиска върху лидера на баварския Християнсоциален съюз Хорст Зеехофер, коментират в редакцията на водещия германския национален ежедневник  Die Frankfurter Allgemeine Zeitung , като подчертават, че някои водещи политици от политическия блок вече открито изискаха оставката на федералния вътрешен министър.  \r\n„Ангела Меркел успя сама да вземе решение за оттеглянето си от поста председател на партията, искам същото и от Хорст Зеехофер“, подчерта министър-председателят на германската провинция Саарланд Тобиас Ханс. На свой ред самият Зеехофер обяви, че най-късно до средата на ноември ще представи предложения за стратегическото бъдеще на ХДС.  \r\nСлед тежката загуба, която ХДС понесе на изборите за регионален парламент в провинция Хесен, Меркел обяви, че няма да се кандидатира за председател на партията. Конгресът ще се проведе през декември. Канцлерът на ФРГ обаче подчерта, че би искала да завърши мандата си като лидер на федералното правителство в Берлин – стига голямата коалиция да успее да се задържи на власт до 2021 г. \r\nКъм настоящия момент е известно, че за наследник на Меркел в партийното ръководство претендират няколко кандидата. Това са генералният секретар на ХДС Анегрет Крамп-Каренбауер и министърът на здравеопазването Йенс Шпан. По данни на медиите бившият фракционен лидер на Съюза (ХДС/ХСС) Фридрих Мерц също ще се кандидатира за поста.  \r\nЯсно е също така, че спряганата за наследница на Меркел – Урсула фон дер Лайен, настоящ министър на отбраната на Германия, няма да издигне кандидатурата си. \r\nНай-тиражираният вестник в Германия –  Die Sueddeutsche Zeitung  размишлява над въпроса как ще се отрази решението на Меркел на позициите на страната в Европейския съюз. Да се твърди, че оттеглянето на Ангела Меркел от председателския пост на Християндемократическия съюз (ХДС) ще предизвика земетресение в Брюксел, би било преувеличено. Единствената изненада за Европейския съюз не е свързана със спукването на берлинския балон след месеци на постоянни правителствени кризи, а с точната дата на това събитие, коментират в редакцията на баварското издание.  \r\nВ Брюксел се прилага следният принцип: политиката в Берлин трябва да се води „много внимателно\", защото влиянието на най-голямата икономика в Европа е огромно. След последните събития в Берлин реакцията на Брюксел бе почти лаконична:  „За нас нищо не се променя“ – в ЕС просто очакват да разберат името на следващия лидер на ХДС и дали той ще сътрудничи в хармония с канцлера на ФРГ. Въпреки това са налице множество доказателства, че меркеловата звезда в Брюксел ще продължава да залязва – тенденция, която се задълбочаваше през последните месеци.  \r\nВ продължение на години, Меркел стоеше в ЕС като олицетворение на френско-германския тандем бе необезпокоявана до слабия президент в Париж. Избирането на Еманюел Макрдон промени ситуацията до известна степен – най-вече заради усложнената ситуация в Берлин. Но въртешнополитическите сътресения в Германия отслабиха позициите на Меркел извън страната. Последният пример е срещата на върха на ЕС в Залбург, когато Меркел не успя да попречи на Макрон и председателят на Европейския съвет Доналд Туск да нападнат публично премиера на Обединеното кралство Тереза Мей заради позициите й в преговорите за излизане на страната от структурите от Общността.  \r\nЗагубата на престижа на Меркел може да има сериозни последици след европейските избори, когато ще бъдат разпределяни ресорите в новата Европейска комисия и в Европейската централна банка. \r\nАвторитетното издание  Der Spiegel  обръща внимание на промените, които някои от основните политически опоненти на Ангела Меркел ще бъдат принудени да направят с оглед новата ситуация в страната.  Оттеглянето й от председателския пост на Християндемократическия съюз (ХДС) променя изцяло политическия пейзаж в Германия. Изглежда „Алтернатива за Германия“ и Свободната демократическа партия (СвДП) са тези две политически сили, които трябва да изградят нова стратегия – при това бързо, ако не искат да се окажат в положение на големия губещ от промяната, коментират в редакцията на Der Spiegel.  \r\nМоментът е исторически за страната. Ангела Меркел ще се оттегли от председателството на ХДС след 18 години начело на партията. Републиката се готви за бавния край на ерата й. В началото на декември на конгрес в Хамбург ще бъде избран нов лидер на християндемократите. Двама кандидати вече са заявили своята готовност за поста: генералният секретар Анеретрет Крамп-Каренбауер и министърът на здравеопазването Йенс Шпан. Фридрих Мерц, когото Меркел някога назначи като лидер на фракцията, а сега работи като адвокат, очевидно също ще се включи в надпреварата.  \r\nЕдно нещо е ясно: ХДС се осмелява да навлезе в нов терен. А това означава, че дори и най-яростните противници на Меркел сега трябва да преосмислят плановете си, защото се отърваха от опонента си. Никой понастоящем не може да гарантира, че голямата коалиция ще остане на власт до края на мандата си през 2021 г. Изпращането на правителството в Берлин в предсрочна „почивка“ чрез нови избори без Меркел, е сериозна опция през следващите месеци.  \r\nКаква е ситуацията? СвДП на Кристиан Линдер прекъсна преговорите за формиране на ямайска коалиция, а през последните месеци подложи на засилени критики канцлера на ФРГ. Сега свободните демократи са категорични, че пожелават на Германия „ново правителство или нови избори“. Засега обаче никой не е в състояние да отговори дали СвДП ще склони да преговаря отново за ямайска коалиция, след като Меркел напуска властта. \r\nНе само свободните демократи има върху какво да размишляват. „Алтернатива за Германия“ построи политиката си около призива „Меркел трябва да си отиде“. Е, това се случи – или поне наполовина. Това вещае промени и сред популистите, които в новата ситуация са принудени да обмислят стратегията си, ако не искат да загубят избирателите си. \r\nГерманският вестник  BILD  се обръща към избирателите в страната да се завърнат „в центъра“ на политическия спектър, след като канцлерът на ФРГ Ангела Меркел обяви, че няма да се кандидатира за председателския пост в Съюза (ХДС/ХСС). \r\nРедакцията е убедена, че политическото наследство на Меркел включва издигането на „Алтернатива за Германия“ – партия, която залагат на реторика, изпълнена с омраза и расизъм. Според BILD бежанската политика на Меркел е тази, която обърна милиони германски избиратели срещу нея.  \r\nИзданието предупреждава за възхода на дясната партия – „Алтернатива за Германия“ вече е в 16 парламента в страната, която я слага на равна нога със социалдемократите и й дава стабилна основа за достигане на резултатите на Християндемократическия съюз. „В германския Бундестаг тази злощастна партия е лидер на опозицията и прекалено често диктува хода на дебатите в него“.  \r\nАнгела Меркел вече не е човекът, който може обезвреди тази експлозивна смесица от гняв, разочарование и тревога на гражданите, В хода на изборите гласоподавателите от ХДС, които всъщност принадлежат към центъра в обществото, мигрират към „Алтернатива за Германия“, пише още изданието. По-голямата част от тях правят това от гняв, а не от политически убеждения: това, което ги привлича, не е реалното съдържание на програмата на „Алтернатива за Германия“, а лозунгът й „Меркел трябва да си тръгне“, допълва BILD. \r\n„Късно, но – надяваме се, не твърде късно, Меркел разбра това. След 18 г. като председател на ХДС и 13 години на кацлерския пост, тя изчиства пътя за своя наследник, като сигнализира на гласоподавателите, че вече не се налага да протестират срещу нея, когато отиват до избирателните урни. Това заслужава уважение. Посланието към всички хора, които са разочаровали от ХДС, е следното – обърнете гръб на екстремистите, върнете се в центъра!“, е заключението на редакцията.  \r\nСтатията продължава с убеждението: „Надяваме се, че това най-накрая ще се промени с ново ръководство, така че следващите федерални избори да не свършват с бедствие за нашата демокрация. Германия се справя по-добре от всякога. Това също е наследството на Ангела Меркел. Много хора няма да могат да видят това, докато не приключи ерата на Меркел“. Тереза Герова", "date": "2018.10.30", "title": "Началото на края: Ангела Меркел направи първа крачка към оттегляне от властта (Коментари в германския печат – Агенция „Фокус“)"}
{"url": "http://www.focus-news.net/news/2018/10/30/2584365/stara-zagora-blizo-200-grama-marihuana-sa-otkriti-pri-proverka-na-lek-avtomobil-v-galabovo.html", "text": "Близо 200 грама марихуана са открити при проверка на лек автомобил в Гълъбово. Това съобщиха от пресцентъра на  МВР . Вчера в Гълъбово полицейски служители спрели лек автомобил \"Волво\", управляван от 46-годишен мъж от Нова Загора. При извършената проверка в колата била открита суха зелена тревиста маса – канабис, с тегло 198.9 грама. В РУ – Гълъбово е образувано бързо производство. Водачът е задържа за с полицейска мярка за 24 часа.", "date": "2018.10.30", "title": "Стара Загора: Близо 200 грама марихуана са открити при проверка на лек автомобил в Гълъбово"}
{"url": "http://www.focus-news.net/news/2018/10/30/2584366/kyustendil-administrativniyat-sad-prodalzhava-obrazovatelnata-programa-sadebnata-vlast-informirane-izbor-i-grazhdansko-doverie-otvoreni-sadilishta-i-prokuraturi.html", "text": "Административният съд в Кюстендил продължава образователната програма „Съдебната власт – информиране, избор и гражданско доверие. Отворени съдилища и прокуратури“. Това каза пред  Радио „Фокус” – Кюстендил  Иван Демиревски, председател на Административен съд – Кюстендил. В тази връзка е изнесена първа лекция по програмата за новата учебна година, пред възпитаници на Професионална гимназия „Христо Ботев” – Дупница. Сред засегнатите теми са били “Съдебната система в Република България. Функции на съдебната власт. Структура на съдебната система. Висш съдебен съвет“, както и „Професия „Съдия“ и запознаване със статута на магистратите. Как се става съдия – изисквания, според Закона за съдебната власт”. Пред гимназистите е разяснена ролята на Административен съд – Кюстендил в процеса на обществения правораздавателен контрол от административните съдилища. Образователната програма е насочена към формиране на правна грамотност и култура сред учениците, към повишаване степента на доверието им в съдебната власт, към спазване на законите, както и усвояване на първоначални знания за административното правораздаване. \r\nВенцеслав ИЛЧЕВ", "date": "2018.10.30", "title": "Кюстендил: Административният съд продължава образователната програма „Съдебната власт – информиране, избор и гражданско доверие. Отворени съдилища и прокуратури“"}
{"url": "http://www.focus-news.net/news/2018/10/30/2584367/tsvetan-tsvetanov-gerb-ubeden-sam-che-obshtestvoto-ni-zhelae-spokoystvie-a-ne-predsrochni-izbori.html", "text": "Когато има стабилност, всички могат да се възползват от нея, когато има криза и някой я провокира, това означава, че не иска да се решат проблемите, а да се отложат във времето. Това каза пред журналисти в Пещера председателят на ПГ на ГЕРБ и заместник-председател на партията Цветан Цветанов, предаде репортер на  Радио „Фокус“ – Пазарджик . Според Цветанов приоритетите на управляващите са към гарантиране на тази стабилност. „Страната ни не се нуждае от предсрочни избори. Няма и обществена подкрепа към някаква алтернатива, защото такава алтернатива няма“, коментира Цветанов. Той отбеляза, че в бюджета за 2019 година са заложени 5 млрд. лв. повече в сравнение с тази година и то без да се увеличава дефицитът. По думите му в бюджета за следващата година 490 млн. лв. ще бъдат отделени за здравеопазване, 500 млн. лв. за образование и увеличение на учителските възнаграждения, икономическият растеж е висок и ще запази тази своя тенденция, а БВП ще бъде 116 млрд. лв. „Икономическият растеж през тази година се очаква да бъде 4%, а до 2021 за бъде 3,7%. В края на мандата средната работна заплата трябва да бъде 1 500 лева, а минималната да достигне 650 лева. Това означава, че има изпълнение на 100% на управленската ни програма. Убеден съм, че това, което обществото желае, е спокойствие“, отбеляза той. \r\nВаня НИКОЛОВА", "date": "2018.10.30", "title": "Цветан Цветанов, ГЕРБ: Убеден съм, че обществото ни желае спокойствие, а не предсрочни избори"}
{"url": "http://www.focus-news.net/news/2018/10/30/2584369/", "text": "90.9% от катастрофите в областта са по вина на водачите на моторни превозни средства. Това каза пред  Радио „Фокус” – Кюстендил  Даниела Димитрова, началник на отдел „Статистически изследвания” към Териториално бюро – Югозапад. По думите ѝ броят на пътнотранспортните произшествия по вина на водачи на лични превозни средства е 84, или 93.3%, а останалите са по вина на водачи, шофирали фирмени автомобили. През 2017 година в областта всички  загинали при катастрофи лица са по вина на водачите на лични моторни превозни средства. От общия брой на ранените участници в движението в областта с най-висок дял са водачите – 50.8%, следвани от пътниците и пешеходците, съответно – по 24.6%. Най-висок е относителният дял на загиналите водачи при катастрофи – 60 %, а  загиналите пътници са 4 0%. Няма загинали пешеходци. На територията на област Кюстендил 50.5% от катастрофите са регистрирани извън населените места – с 61 ранени и 10 загинали, останалите 49.5% са регистрирани в населените места с 57 ранени лица. \r\n„На територията на област Кюстендил най-много катастрофи възникват в дните събота и неделя“, каза още тя. По думите ѝ статистиката е изготвила данни за 2017 година спрямо предходната 2016 година. Според тези данни миналата година на територията на област Кюстендил са регистрирани 99 пътнотранспортни произшествия с пострадали, при които са загинали 10 суши и са ранени 118 души. В сравнение предходната година се наблюдава увеличение на катастрофите с 3.1%, а на ранените лица – с 2.6%. Регистрирано е увеличение на броя на загиналите лица – с 25 %. През 2017 година в рамките на седмицата, най-много катастрофи в областта са настъпили в събота и неделя, съответно 22 и 17, и понеделник – 15. Това са и дните, в които са регистрирани най-много ранени лица в областта – общо 71, или 60.2% от всички ранени през годината. В област Кюстендил броят на пътнотранспортните произшествия е най-голям през месец август – 13, или 13.1% от общия брой. Най-малък брой катастрофи има през месеците януари и февруари – по 5 броя. През месеците юли и декември ранените лица са най-много – съответно 15 и 14, или 12.7 и 11.9% от общия брой за годината. По трима загинали има през месеците януари и април, а през месеците март и септември – по двама души. \r\nВенцеслав ИЛЧЕВ", "date": "2018.10.30", "title": "Кюстендил: 90.9% от катастрофите в областта са по вина на водачите на моторни превозни средства"}
{"url": "http://www.focus-news.net/news/2018/10/30/2584368/afp-erdogan-prizova-prokuraturata-na-sauditska-arabiya-da-razkrie-koy-e-naredil-ubiystvoto-na-dzhamal-hashogi.html", "text": "Държавният глава на Турция Реджеп Тайип Ердоган призова главния прокурор на Саудитска Арабия да разкрие кой е наредил убийството на журналиста Джамал Ханоги и да не щади „някои хора\" в разследването, предава  AFP . \r\n„Кой е изпратил тези 15 души? Саудитският прокурор трябва да зададе този въпрос, така че да се разбере\", подчерта Ердоган, визирайки екипа от 15 души, заподозрян за убийството. „Сега трябва да разрешим този случай без пренебрегване, няма смисъл да се опитваме да спасим определени хора\", заяви турският президент пред репортери в Анкара. Тереза Герова", "date": "2018.10.30", "title": "AFP: Ердоган призова Прокуратурата на Саудитска Арабия да разкрие кой е наредил убийството на Джамал Хашоги"}
{"url": "http://www.focus-news.net/news/2018/10/30/2584375/predpriemachi-gerb-veche-raboti-parvoto-edinno-informatsionno-zveno-za-evrofinansirane.html", "text": "„Всеки предприемач може да получи информация за възможностите за европейско финансиране от новото Звено за координация към Фонда на фондовете. Това е отлична новина за българския бизнес. Радвам се, че правителството направи поредна крачка за улесняване на еврофинансирането за бизнеса, като реализира идеята за обща точка за информация, която Предприемачи ГЕРБ (ПГЕРБ) предложихме и обсъдихме още през 2015 г. със зам.-председателя на Европейската комисия Юрки Катайнен“. Това заяви председателят на ПГЕРБ Валя Чилова на 29 октомври 2018 г. по повод отварянето на Звеното за координация, съобщиха от пресцентъра на  ПП ГЕРБ .  \r\n„Новият орган е първата в ЕС подобна единна за цялата държава точка за контакт и ще предоставя информация за всички възможности за европейско финансиране – независимо дали по Оперативните програми, финансовите инструменти, управлявани от Фонда на фондовете, плана „Юнкер“ или от европейските програми като Хоризонт 2020, за които се кандидатства директно в Брюксел. Важно е, че експертите ще оказват и съпътстваща подкрепа за проектни идеи и ще подпомагат контакта със съответните институции, към които ще се кандидатства.“ Това заяви българският евродепутат от ГЕРБ/ЕНП Ева Майдел, която е международен секретар на ПГЕРБ и зам.-председател на МСП Европа (SME Europe). \r\nЗвеното за координация се създаде с постановление на Министерски съвет на база на Меморандум за разбирателство между Министерство на финансите и Европейска инвестиционна банка, подписан през 2016 г. Повече информация и може да се намери на сайта на Фонда на фондовете, по имейл на bap@fmfib.bg и на телефоните на Звеното 02/905 52 36, 02/905 52 38 или 02/905 52 39.", "date": "2018.10.30", "title": "Предприемачи ГЕРБ: Вече работи първото единно информационно звено за еврофинансиране"}
{"url": "http://www.focus-news.net/news/2018/10/30/2584362/nzz-shveytsariya-angela-merkel-propusna-shansa-za-blyaskavo-otteglyane.html", "text": "С решението си да остане на канцлерския пост Ангела Меркел пропусна шанса за бляскаво оттегляне от политическата сцена в Германия, коментират в редакцията на швейцарския ежедневник  Die Neue Zuercher Zeitung . \r\nРешението на Меркел изглежда по-скоро като маневра, направена с цел да запази силите й за възможно най-продължителен период в бъдеще. Отричането й от партията дойде като мълния. През следващите години медиите и политическата конкуренция в и извън Християндемократическия съюз (ХДС) ще обработват новата фигура на партийното ръководство, докато великата стара дама в Канцлерството ще продължава да дърпа конците още три години. От това печели само Меркел, която винаги се е отличавала със своето майсторство да преодолява политически кризи и да прогонва критиците си, подчертава изданието. \r\nВ заключение NZZ пише: Огласеното оттегляне на Ангела Меркел от председателството на нейната партия се търгува почти навсякъде като достойно решение на канцлера. Но това е само половин оставка и като такава остава неубедителна. Тереза Герова", "date": "2018.10.30", "title": "NZZ (Швейцария): Ангела Меркел пропусна шанса за бляскаво оттегляне"}
{"url": "http://www.focus-news.net/news/2018/10/30/2584372/georgi-botsev-pss-vsyaka-godina-ima-sluchai-s-intsidenti-v-planinata-zaradi-nepodhodyashti-obuvki.html", "text": "Всяка година има случаи с инциденти в планината заради неподходящи обувки. Това каза за  Радио „Фокус“-Пирин  Георги Боцев, планински спасител от отряд Благоевград към Планинска спасителна служба, район Рила планина. Боцев уточни, че те се дължат предимно на това, че самите терени, по които се движат туристите са доста изровени от дъждовете. „Тази година през пролетта имаше много дъждове и пътеките бяха доста изровени. Имаше и доста лабилни камъни, което също допринася за получаването на такива травми“, отбеляза той. По думите му екипировката е много важна в тези случаи. Планинският спасител подчерта, че напоследък в спортните магазини могат да се намерят доста добри обувки за ходене, има голямо разнообразие, но човек трябва да прецени точния модел. Според него е хубаво да се избират обувки с по-твърда подметка или с вибран, както пише отдолу. Той посочи, че обувките трябва да са с добър грайфер. „Това дали е ниска или висока обувката също има значение. Аз лично предпочитам през лятото по-ниска обувка, защото глезенът се движи по-свободно и кракът се уморява по-малко, тъй като ъгълът на който стъпваш е доста по-голям, което означава че може да се стъпва и на по-стръмни скали при преминаване. Високите обувки може би са по-подходящи за есента и дъждовете, или за сняг. Но това е лично предпочитание. Важното е все пак обувката да е здраво зашита и да е с добър грайфер, който да държи на самия склон“, каза още Георги Боцев. \r\nНатали СТЕФАНОВА", "date": "2018.10.30", "title": "Георги Боцев, ПСС: Всяка година има случаи с инциденти в планината заради неподходящи обувки"}
{"url": "http://www.focus-news.net/news/2018/10/30/2584376/bsp-predstaviha-viziya-za-balgariya-v-chuprene.html", "text": "Справяне с демографския проблем, развитие на зимния туризъм в Централния Балкан и образователна реформа – са част от исканията на жителите на село Чупрене, Видинско. С тях се срещнаха Боян Балев – член на НС на БСП и председателят на Областния съвет на БСП-Видин Димитър Велков, които представиха проекта „Визия за България”, съобщиха от пресцентъра на  партията .  \r\n„Демографията е най - големият проблем пред нашата страна. Северозападна България е най-бедният регион в Европейския съюз, за най-бедния регион в Съюза, Бойко Борисов обаче не е поискал и цент, съответно ние нищо не сме получили. Това е една от причините икономическите и демографските процеси да се катализират”, подчерта Боян Балев. Той добави, че основен проблем е и пътната инфраструктура в региона. „Всички виждаме регионалния дисбаланс, който се е получил. Сериозно икономическо развитие имат 3-4 големи града. Държавата концентрира огромни ресурси в Южна България, има обаче цели региони в Северна България, в които нищо не се случва. Ние, от БСП, виждаме промените в регионалната политика в няколко посоки”, каза още Балев. Той бе категоричен, че независимо къде живеят в България, хората трябва да имат равен достъп до здравеопазване и образование, равни възможности за икономическо развитие.  \r\n„Това са проблеми, които всички ги знаем, за тях носим отговорност и ние самите, но най-вече управляващото правителство. Няма политика към общините в Северозападна България”, изтъкна председателят на Областния съвет на БСП-Видин Димитър Велков. Той добави, че „Визия за България” не е краен документ, а проект. „Целта ни е да обиколим цялата област, за да стигнем до хората  и да вкараме техните предложения в проекта. Ще изготвим визия за всяка община в България, ще помогнем на общините, които са изостанали”, заключи Велков. \r\nВ последвалата дискусия жителите на село Чупрене споделиха своите предложения и виждания за развитието на проекта „Визия за България”. Присъстващите бяха категорични, че най-сериозен е демографският проблем. Хората настояха за предприемане на повече мерки за справяне с етническите проблеми и интегриране на малцинствата в обществото. Кметът на община Чупрене Ваньо Костин подчерта необходимостта от т. нар. дуално обучение, което се дава възможност за усвояване на професионални умения чрез работа и директно обвързване с бизнеса.", "date": "2018.10.30", "title": "БСП представиха „Визия за България” в Чупрене"}
{"url": "http://www.focus-news.net/news/2018/10/30/2584370/plovdiv-do-tri-dni-shte-e-yasno-dali-shte-se-provede-protest-sreshtu-povishenieto-na-tsenite-na-gorivata.html", "text": "До три дни ще е ясно дали ще се проведе протест срещу повишението на цените на горивата в Пловдив, съобщи за  Радио „Фокус“-Пловдив  Христо Петров, един от организаторите. По думите му в момента се води кореспонденця с хора от различни градове с идеята да има протест в един и същи час и ден. „Ако не успеем да се организираме, ще се присъединим към националния протест в София, който ще е на 4 ноември“, добави още Петров. Той заяви, че този път протестът няма да е само срещу рязкото поскъпване на цените на горивата, а срещу поскъпването на живота. „Протестът ще е заради недоволството на целия народ, защото мисля, че увеличават цените на всичко, а заплатите стоят едни и същи. Проблемът не са бензиностанциите, а държавата. Тези, които гласуват законите, и никой не се допитва до народа „, каза още Петров. По думите му основните искания са управляващите да обърнат внимание на народа и да спрат да крадат от парите му. „Фокус“  припомня, че първият протест срещу увеличението на цените на горивата в Пловдив се проведе на 27 октомври. Единици се събраха от 15.00 часа на паркинга на HomeMax. \r\nМария РУСЕВА", "date": "2018.10.30", "title": "Пловдив: До три дни ще е ясно дали ще се проведе протест срещу повишението на цените на горивата"}
{"url": "http://www.focus-news.net/news/2018/10/30/2584371/tsvetan-tsvetanov-gerb-polagame-maksimalni-usiliya-za-podobryavane-na-dialoga-s-koalitsionnite-ni-partnyori.html", "text": "Криза в управлението няма, криза няма и по изпълнение на управленската ни програма и ние никога не сме имали различия с нашите коалиционни партньори. Това каза пред журналисти в Пещера председателят на ПГ на ГЕРБ и заместник-председател на партията Цветан Цветанов, предаде репортер на  Радио „Фокус“ – Пазарджик . Цветанов отбеляза, че на моменти има междуличностни противоречия у коалиционните партньори. „Обединени патриоти са три формации и самите те имат някакви проблеми, които трябва да решат. Подобни микрокризи при патриотите рефлектират и върху ГЕРБ като цяло, защото ние сме най-голямата политическа сила, която участва в това коалиционно управление, но ние вървим напред, защото знаем, че не трябва да се отклоняваме от секторните политики по изпълнение на ангажиментите, които сме поели. Полагаме максимални усилия да подобряваме диалога, да говорим максимално. Дори вчера говорих с Красимир Каракачанов, Волен Сидеров, Валери Симеонов, защото знам, че в диалога можем да решим всички тези недоразумения, ако има такива“, отбеляза Цветанов. \r\nВаня НИКОЛОВА", "date": "2018.10.30", "title": "Цветан Цветанов, ГЕРБ: Полагаме максимални усилия за подобряване на диалога с коалиционните ни партньори"}
{"url": "http://www.focus-news.net/news/2018/10/30/2584379/ministar-ekaterina-zaharieva-shte-se-sreshtne-s-azerbaydzhanskiya-si-kolega-elmar-mamadyarov.html", "text": "Министърът на външните работи Екатерина Захариева ще приеме утре, 31 октомври, своя колега от Република Азербайджан Елмар Мамадяров, с когото ще поставят началото на Стратегическия диалог между двете страни. Това съобщиха от пресцентъра на  Министерство на външните работи . \r\nСрещата в Министерството ще започне в 14.30 ч. с разговор на четири очи между министрите, последван от първата сесия на Стратегическия диалог между двете страни. Сред темите на разговорите са конкретни стъпки за задълбочаване на сътрудничеството в енергетиката, търговията, инвестициите, туризма и сигурността. \r\nПленарната сесия ще бъде последвана от подписване на меморандум за разбирателство и сътрудничество в областта на образованието между двете министерства на образованието. Началният час на церемонията в зала „Договори“ на МВнР е 16.00. \r\nДвудневното посещение на Елмар Мамадяров е първата официална визита на външен министър от Азербайджан в България от 2008 година.", "date": "2018.10.30", "title": "Министър Екатерина Захариева ще се срещне с Азербайджанския си колега Елмар Мамадяров"}
{"url": "http://www.focus-news.net/news/2018/10/30/2584377/evrodeputati-ot-komisiyata-po-zemedelie-i-razvitie-na-selskite-rayoni-ostanaha-iznenadani-ot-kontsentratsiyata-na-subsidii-v-balgariya.html", "text": "Евродепутати от Италия, Германия, Белгия, Испания, Франция и Полша, които са членове на Комисията по земеделие и развитие на селските райони (AGRI) към Европейския парламент (ЕП) се срещнаха с представители на 21 браншови организации у нас. Това съобщиха от  пресофиса на Момчил Неков . Евродепутатите са на официално посещение в България от 29 до 31 октомври по покана на българските си колеги Момчил Неков и Владимир Уручев. \r\nПо време на дискусия с представители на браншови организации, евродепутатите останаха изненадани от концентрацията на субсидии в България. Те изразиха мнение, че е недопустимо повече от 80 % от субсидиите да се концентрират при по-малко от 6 % от земеделците.  \r\nПредставителите на браншовите сектори в земеделието изразиха мнение за въвеждане на задължителни тавани от 60 000 евро на преките плащания за земеделските стопани с максимален размер на плащанията на стопанство 100 000 евро. Целта е да се постигне по-справедливо разпределяне на плащанията. \r\nБраншовиците от сектор животновъдство се обявиха за повече обвързана подкрепа, като помощта се дава на глава добитък или литър мляко, а не на хектар. \r\nПо време на дискусията стана ясно, че в Италия помощта за производителите на плодове и зеленчуци е 4,6 %, а в България само 2-3%. Според италианския евродепутат Херберт Дорфман нашите производители на плодове и зеленчуци няма да са конкурентноспособни, ако това не се промени.  \r\nБраншовици и евродепутати, коментираха и необходимостта от въвеждане на специален подход към предпланинските и планински региони.  \r\nУчастниците в срещата се обединиха около тезата, че целта на новата Обща селскостопанска политика /ОСП/ трябва да е подпомагане на реалните земеделски производители - парите да отиват при истинските производители, а не при кандидатите за субсидии.  \r\nДелегацията от Комисията по земеделие и развитие на селските райони към ЕП проведе  \r\nсрещи и обмени мнения с министъра на земеделието, храните и горите Румен Порожанов, зам.-министрите Вергиния Кръстева и Лозана Василева, и експерти от МЗХГ. \r\nДнес евродепутатите, ще имат възможност да се запознаят с различни производства на български традиционни и био продукти в страната. Ще посетят стопанство за производство на биоплодове и зеленчуци, дестилерия за розово масло и масло от лавандула, пчелин над Калофер, както и винарска изба в Асеновград, където ще дегустират български вина. \r\nУтре членовете на  Комисията по земеделие и развитие на селските райони (AGRI) към ЕП ще се срещнат и с български депутати, представители на ресорната комисия в Народното събрание.", "date": "2018.10.30", "title": "Евродепутати от Комисията по земеделие и развитие на селските райони останаха изненадани от концентрацията на субсидии в България"}
{"url": "http://www.focus-news.net/news/2018/10/30/2584380/rumyana-kuzeva-obshtina-svishtov-kadrovo-obezpecheni-sa-vsichki-obrazovatelni-institutsii-v-obshtinata-v-navecherieto-na-praznika-na-narodnite-buditeli.html", "text": "Кадрово обезпечени са всички образователни институции в Свищовска община в навечерието на Празника на народните будители. Това каза в предаването „Добре дошли в Свищов“ на  Радио „Фокус“ – Велико Търново  Румяна Кузева, началник Отдел „Образование“ в Общината. Тя уточни, че към момента няма и належаща нужда от някакви спешни ремонти. „Нужда от ремонти не можем да кажем, че няма, но през последните три години Община Свищов и кметът Генчо Генчев полагат усилия в тази посока. Мога да кажа, че ние успяхме да се справим с най-наложителните ремонти и обогатяването на материалната база в почти всички детски градини и училища“, коментира още Румяна Кузева. Тя допълни, че липса на кадри също не се забелязва, но се усеща намаляване в броя на учителите по природни науки. По думите ѝ това е проблем не само в крайдунавската община, а в цялата страна. \r\nЛуиза ТРАНЧЕВА", "date": "2018.10.30", "title": "Румяна Кузева, Община Свищов: Кадрово обезпечени са всички образователни институции в общината в навечерието на Празника на народните будители"}
{"url": "http://www.focus-news.net/news/2018/10/30/2584378/dzhumhuriet-novoto-letishte-istanbul-samotno-otkrivane.html", "text": "Новото Летище Истанбул беше открито вчера от президента на Турция Реджеп Тайип Ердоган в присъствието на близо 50 най-висши държавни служители, пише вестник  „Джумхуриет” . Това стана в деня на националния празник на Турция – 29 октомври, както и на фона на неприятните информации за смъртта на работници по време на строителните дейности. Лично президентът Ердоган оповести името на новото летище – „Истанбул”. Турската опозиция обаче не присъства нито на тържественото откриване на летището, нито на дадения в района официален прием по случай националния празник на Турция. На тържеството присъстваха и ограничен брой чуждестранни гости, сред които и на най-високо равнище - президенти и министър-председатели. Сред тях яха президентите на Албания, на Киргизстан, на Косово, на Македония, на Молдова, на Пакистан, на Сърбия, на Судан и на т.нар. Северно-кипърска турска република (СКТР). На ниво премиери бяха представени Босна и Херцеговина (БиХ), както и България – Бойко Борисов.  Георги Димов", "date": "2018.10.30", "title": "„Джумхуриет”: Новото Летище Истанбул: Самотно откриване"}
{"url": "http://www.focus-news.net/news/2018/10/30/2584374/inzh-tonka-atanasova-riosv-burgas-nay-golyamata-sanktsiya-koyato-sme-nalozhili-e-na-prechistvatelna-stantsiya-elenite-na-stoynost-blizo-18-mln-lv.html", "text": "„Тази година голяма част от сигналите, които получавахме през предните години по отношение на битови, нерегламентирани, зауствени отпадъчни води, са намалели значително от големия брой проверки, които извърши РИОСВ през сезон 2018 г. От 608 проверки на 504 обекта, които обхващат не само обекти, които касаят отпадъчни води, но това касае и атмосферен въздух, отпадъци и общини с разрешителни за заустване\". Това каза пред журналисти инж. Тонка Атанасова,  директор на РИОСВ – Бургас, предаде репортер на  Радио „Фокус“ - Бургас . „Констатирахме много по-малко нарушения – 23 броя за периода, в който извършихме тези проверки и за този период сме наложили наказателни постановления за сумата от 153 хил. лева“, каза още Атанасова. По думите ѝ са наложени 11 санкции по чл. 69 от ЗЗОС, която санкция е в размер на близо 1.800 млн. лева. Тя уточни, че най-голямата санкция, която към настоящия момент са наложили, това е на пречиствателна станция на Елените на стойност близо 1.790 млн. лева. \r\n„Проверките по морските плажове, които извършихме съвместно с колегите от  Басейнова дирекция и общините. Оказа се, че тази година нямаме нито едно заустване в морските води. Всички плажни ивици, по които има разположени преместваеми временни обекти са или в канализационните системи на населеното място или в черпателни резервоари, за които бяха представени съответните документи за изчерпване“, заяви директорът на РИОСВ – Бургас. Пречиствателните станции, които са проверили за този летен сезон са 14 броя. Това са в Поморие, Царево, Созопол, Равда, Слънчев бряг, Китен, Приморско, Лозенец, Обзор, Бяла и на ваканционно селище Елените. Според Атанасова имало наложени глоби за станциите, при които все още нямало изградено допълнително нетратно стъпало за пречистване на нетрати. „Санцкията от 9 000 лева е наложена за Китен, а за 3 000 лева е за Лозенец, където вече запознало изграждането на допълнителната реконструкция на пречиствателните станции“, добави Атанасова.  По думите ѝ проверките по постъпили жалби и сигнали са 16 на брой получени на зеления телефон и тел. 112, които са били основно за замърсяване с мазутени топчета. Основно оплакванията са били покрай кораба Мопанг, също така и на Градина, Черноморец, Созопол. \r\nДеница ДИМИТРОВА", "date": "2018.10.30", "title": "Инж. Тонка Атанасова, РИОСВ - Бургас: Най-голямата санкция, която сме наложили, е на пречиствателна станция „Елените“ на стойност близо 1.8 млн. лв."}
{"url": "http://www.focus-news.net/news/2018/10/30/2584381/sport-legenda-na-barselona-slaga-kray-na-karierata-si.html", "text": "Легендата на Барселона Шави Ернандес ще сложи точка на кариерата си след края на настоящия сезон, който приключва през април догодина.  \r\n38-годишният халф, който спечели осем титли в Примера дивисион и четири пъти Шампионската лига с отбора на Барселона, в момента е капитан на катарския Ал-Сад. След края на сезона обаче той ще се оттегли, за да се отдаде на треньорското поприще.  \r\nОчаква се през пролетта той да завърши треньорските си курсове в Мадрид и да придобие лиценз „UEFA Pro“, който ще му позволи да тренира всеки един отбор в света, включително и Барселона.", "date": "2018.10.30", "title": "Спорт: Легенда на Барселона слага край на кариерата си"}
{"url": "http://www.focus-news.net/news/2018/10/30/2584382/vidin-1451-e-ravnishteto-na-bezrabotitsata-v-oblastta.html", "text": "14,51 % е равнището на безработицата през месец септември в област Видин, каза на пресконференция  Иван Иванов, предаде репортер  Радио „Фокус“ – Видин . Отчетен е слаб ръст на равнището на безработица с 0,73 пункта спрямо предходния месец. През месец септември общият брой на регистрираните в областта е 5489, като броят им се е увеличил с 278 души. В Дирекция „Бюро по труда“- Видин са регистрирани 2719, в дирекцията в Кула регистрираните безработни са 565, а в Белоградчик – 2205 са регистрираните безработни. Равнището на безработица за Дирекция „Бюро по труда“- Видин е 9,47 %, за Кула равнището е 19,92%, а за Белоградчик – 35,15%. \r\nВ Дирекция „Бюро по труда“- Видин са регистрирани 264 младежи до 29-годишна възраст, което е 9,71% от общия брой безработни лица. В сравнение с предходния месец броят им е намалял с 1,49%. Във видинската дирекция е намалял и броят на продължително безработните лица с 66 души от общо 1255 лица. Постъпили на работа са 184 безработни лица. \r\nАнна ЛОЗАНОВА", "date": "2018.10.30", "title": "Видин: 14,51 % е равнището на безработицата в областта"}
{"url": "http://www.focus-news.net/news/2018/10/30/2584383/aktsenti-v-predavaneto-zdravey-peshtera-na-radio-fokus-pazardzhik.html", "text": "В съвместното предаване на  Радио „Фокус“ – Пазарджик  и община Пещера  „Здравей, Пещера“  днес ще чуете повече за официалното откриване на санираната сграда на общинската администрация в Пещера, което се проведе днес в присъствието на кмета на община Пещера Николай Зайчев и председателя на ПГ на ГЕРБ заместник-председател на партията Цветан Цветанов. Ще отделим минути и за новата спортна площадка в двора на ОУ „П.Р. Славейков“ в родопския град, която бе открита днес. В предаването ще ви разкажем и за конкурса за есе, посветено на народните будители, който се организира от читалище „Развитие“ в Пещера. Събеседник по темата ще бъде Мария Златкова, председател на културната институция. Телефоните за връзка със студиото са 0885 606692 и 034 420020.", "date": "2018.10.30", "title": "Акценти в предаването „Здравей, Пещера“ на Радио „Фокус“ – Пазарджик"}
{"url": "http://www.focus-news.net/news/2018/10/30/2584387/nsi-s-48-narastva-proizvodstvoto-na-elektroenergiya-prez-avgust-2018-g-spryamo-yuli-2018-g.html", "text": "С 4.8% нараства производството на електроенергия през август 2018 г. спрямо юли 2018 г. Това сочи  статистика на Националния статистически институт (НСИ) . \r\nПрез август 2018 г. спрямо юли 2018 г. нараства производството на: \r\n- твърди горива - с 0.9% до 2 159 хил. т;  \r\n- дизелово гориво - с 2.4% до 258 хил. т; \r\n- електроенергия - с 4.8% до 3 953 ГВтч.  \r\nНамалява производството на: \r\n- безоловен бензин - с 13.0% до 160 хил. т.  \r\nПроизводството на пропан-бутанови смеси остава без изменение. \r\nПрез август 2018 г. спрямо същия месец на предходната година нараства производството на: \r\n- електроенергия - с 4.2%.  \r\nНамалява производството на: \r\n- твърди горива - с 19.7%; \r\n- пропан-бутанови смеси - с 9.1%; \r\n- дизелово гориво - с 6.9%; \r\n- природен газ - с 60.0%.  \r\nПроизводството на безоловен бензин остава без изменение.  \r\nПрез август 2018 г. спрямо юли 2018 г. нарастват доставките на: \r\n- твърди горива - с 0.3% до 2 260 хил. т; \r\n- пропан-бутанови смеси - с 23.7% до 47 хил. т;  \r\n- безоловен бензин - с 8.9% до 49 хил. т;  \r\n- дизелово гориво - с 0.9% до 216 хил. т;  \r\n- електроенергия - с 1.9% до 2 579 ГВтч. \r\nНамаляват доставките на: \r\n- природен газ - с 5.4% до 159 млн. куб. м. \r\nПрез август 2018 г. спрямо същия месец на предходната година намаляват доставките на:  \r\n- твърди горива - с 18.1%; \r\n- пропан-бутанови смеси - със 7.8%; \r\n- безоловен бензин - с 3.9%; \r\n- природен газ - с 4.8%;  \r\n- електроенергия - с 3.4%.  \r\nДоставките на дизелово гориво остават без изменение.", "date": "2018.10.30", "title": "НСИ: С 4.8% нараства производството на електроенергия през август 2018 г. спрямо юли 2018 г."}
{"url": "http://www.focus-news.net/news/2018/10/30/2584388/zhivko-tabakov-obshtinski-savetnik-iskam-da-znam-zashto-fondatsiya-georgi-enchev-e-izbrana-za-izpalnenie-na-festivala-na-ribata-i-vinoto-2018.html", "text": "Искам да знам защо фондация „Георги Енчев“ е избрана за изпълнение на „Фестивала на рибата и виното“ 2018. Това каза председателят на Постоянната комисия по туризъм към Общински съвет – Бургас Живко Табаков по повод разглеждането на въпроса за провеждането на „Фестивал на рибата и виното“ 2018 г. на територията на Община Бургас, предаде репортер на  Радио „Фокус“ – Бургас . По думите му фактът, че е липсвал конкурс за привличане на повече от една фондация или организация, която би могла да проведе фестивала, е притеснителен. \r\n„Имам информация, че фондация „Георги Енчев“ има непокрити задължения към Община Бургас – 2000 лв за тротоарно право и 12 хиляди – към „Титан – Бургас“. Искам да знам това ли е причината да бъде избрана тази организация за провеждане на фестивала“, посочи още Табаков. Според Петър Парушев, началник отдел „Култура“ към Община Бургас конкурс с друга фондация наистина не е провеждан, но законът е спазен, тъй като е бил проведен конкурс с директно възлагане. \r\n„Нямам информация организацията да има задължения. Фондацията беше избрана, тъй като има богат опит в организирането на кулинарни фестивали. В началото при нея имаше известни несъответствия, но след това те бяха коригирани и при самото стартиране на фестивала тази година имаше баланс в предлагането на необходимия асортимент, който беше зададен по договор“, каза още Парушев. Според него „Фестивалът на рибата и виното“ тази година е бил  успешен, тъй като е бил посетен от над 10 хиляди жители. \r\nМария ГЕОРГИЕВА", "date": "2018.10.30", "title": "Живко Табаков, общински съветник: Искам да знам защо фондация „Георги Енчев“ е избрана за изпълнение на „Фестивала на рибата и виното“ 2018"}
{"url": "http://www.focus-news.net/news/2018/10/30/2584385/prof-todor-galunov-politolog-v-noviya-evropeyski-parlament-balgariya-shte-bade-predstavena-ot-proevropeyski-partii.html", "text": "В новия Европейски парламент България ще бъде представена от проевропейски партии, които не поставят под съмнение бъдещето на Европейския съюз. Това каза политологът проф. Тодор Галунов по време на медийна среща на тема „Европа – накъде след май 2019“, провела се във Велико Търново, предаде репортер на  Радио „Фокус“ – Велико Търново . Той посочи, че депутати в Европейския парламент ще изпратят ГЕРБ, БСП и ДПС. Под въпрос е присъствието на представител на „Обединените патриоти“, ако противоречията в коалицията продължат. Проф. Галунов допълни, че в България изборите ще се проведат по пропорционалната система, но страната ни няма да се възползва от напускането на Европейския съюз от Великобритания. „Част от местата няма да бъдат поставени на избор. В противен случай България щеше да получи най-вероятно около 20 места в Европейския парламент. Сега те ще бъдат 17 при изборна бариера от 5,88%.“, допълни проф. Галунов. Той припомни, че сега традиционната практика е всички евродепутати във всяка държава от ЕС да се избират по пропорционалната избирателна система.  По думите му тази практика е наложена, тъй като се смята, че пропорционалното представителство дава по-справедливо партийно представителство и отразява най-точно желанието на гражданите. „Ако в изборите за ЕП се подходи теоретично по-справедливо,т.е. Европа да бъде един избирателен регион и отелените европейски партии да издигат европейски депутати, тогава ние ще получим европейски листи от по 1000 човека. На нас ни е ясно, че тази листа няма да може да се прочете, но това е крайният евро оптимистичен вариант – единни европейски листи на отделните европейски партии. Това според мен в тези избори няма как да се случи. По-скоро е проект на някакво далечно бъдеще, ако Европа все пак стане федерална“, посочи проф. Галунов. Според него би било интересно да се види дали големите европейски партии ще се опитат да повлияят по-рязко на целия политически микроклимат в Европа, тъй като сегашния модел ги прави малко по-особени. „В тях членуват национални партии, т.е. те са партии върху партиите. Ако Европа потегли към повече евро песимизъм, тогава е неизбежно нарастването на влиянието на големите европейски партии за сметка на националните партии“, посочи проф. Галунов. \r\nНадежда КРЪСТЕВА", "date": "2018.10.30", "title": "Проф. Тодор Галунов, политолог: В новия Европейски парламент България ще бъде представена от проевропейски партии"}
{"url": "http://www.focus-news.net/news/2018/10/30/2584386/varna-rayonniyat-sad-nalozhi-myarka-probatsiya-na-dvama-bratya-za-nezakonna-sech-i-transportirane-na-darvesina.html", "text": "Районен съд – Варна осъди братя за незаконна сеч и транспортиране на дървесина. На двамата братя, съответно 27-годишен и 25-годишен, неосъждани досега, бяха наложени наказания „Пробация“. Това съобщиха от пресцентъра на  Съда . Всеки от тях за срок от 1 година подлежи на задължителна регистрация по настоящ адрес при периодичност три пъти седмично, като за същия период следва да провежда и задължителни срещи с пробационен служител. Наказанията бяха наложени по силата на постигнато между страните и одобрено от съда споразумение. \r\nСамата нерегламентирана сеч е извършена от двамата братя без редовно писмено позволително, в съучастие като съизвършители, на 13 септември миналата година на територията на ДЛС “Шерба“, в землището на село Старо Оряхово. По шума от моторния трион действията на двамата извършители били установени от горски стражари, които се постарали да останат незабелязани и потърсили съдействие от още служители. Вечерта на същата дата, когато подсъдимите се върнали в гората при вече отсечените дървета и започнали да ги товарят в управляван от по-възрастния от тях лек автомобил, те били засечени на мястото на нарушението и побягнали в различни посоки. Според назначената експертиза е извършена сеч на общо 11 пространствени кубични метра дърва за огрев от вида „дъб”, на стойност 715 лева, като около кубик от дървесината е била натоварена за транспортиране. До момента спрямо двамата подсъдими има множество съставяни актове и налагани наказания за констатирани нарушения на Закона за горите.  Незаконно добитите дървета, предмет на престъплението, се отнемат в полза на държавата. \r\nСъдебният акт е окончателен.", "date": "2018.10.30", "title": "Варна: Районният съд наложи мярка „Пробация“ на двама братя за незаконна сеч и транспортиране на дървесина"}
{"url": "http://www.focus-news.net/news/2018/10/30/2584392/sliven-obshtinata-podpisa-memorandum-za-satrudnichestvo-s-balgarskata-agentsiya-za-investitsii.html", "text": "Меморандум за сътрудничество беше подписан между Община Сливен и Българска агенция за инвестиции. Това съобщиха от  Община Сливен . В сградата на Общината днес беше подписан Меморандум за сътрудничество между Община Сливен и Българска агенция за инвестиции. Подписи под документа положиха кметът Стефан Радев и изпълнителният директор на агенцията Стамен Янев. Целта на сътрудничеството е да подпомогне развитието на предприемачеството и бизнеса в сливенския регион и създаването на благоприятни условия за бъдещи инвеститори. \r\nСтраните се ангажираха в обединяване на усилията си за сътрудничество за обособяване и създаване на нова индустриална зона в община Сливен, намираща се в района на града, както и разработване на съвместна програма за привличане на инвестиции и създаване на по-благоприятна бизнес среда в региона. \r\n„Ще разчитаме на агенцията в може би най-трудната част от този процес, а именно осъществяването на множество контакти и извървяването на нелекия път, свързан с решението на предприемачи да инвестират тук и сега. Това е поредна стъпка в процеса да привличаме инвестиции в нашия град“, заяви по време на подписването на споразумението кметът Стефан Радев. \r\nОт своя страна директорът на агенцията Стамен Янев припомни, че в миналото едни от най-изявените и известни предприемачи бележат началото си от града под Сините камъни. Той изрази убеденост в общото партньорство и това, че районът ще привлече инвеститори, които да дадат допълнителен тласък на една добре развиваща се европейска индустриална зона в град Сливен. \r\nНа събитието присъстваха народните представители Десислава Танева и Петър Петров, заместник – кметът по икономическото развитие Стоян Марков и заместник – областният управител Димитринка Петкова.", "date": "2018.10.30", "title": "Сливен: Общината подписа Меморандум за сътрудничество с Българската агенция за инвестиции"}
{"url": "http://www.focus-news.net/news/2018/10/30/2584389/sofiya-mazh-se-e-udavil-vav-vodoem-do-selo-osikovitsa.html", "text": "Мъж се е удавил във водоем до село Осиковица. Това съобщиха от  ОДМВР - София . Около 5.00 часа на 29 октомври на тел. 112 бил подаден сигнал за удавен мъж във водоем до правешкото село Осиковица. Извършен е оглед на местопроизшествието. Установена е самоличността на 52-годишния мъж. Извършено е претърсване на водоема от екип леководолази, но до момента тялото не е открито. По случая е образувано досъдебно производство.", "date": "2018.10.30", "title": "София: Мъж се е удавил във водоем до село Осиковица"}
{"url": "http://www.focus-news.net/news/2018/10/30/2584391/veliko-tarnovo-otkriha-izlozhba-s-karikaturi-hubava-si-moya-goro-po-povod-27-godini-ot-sazdavaneto-na-natsionalen-park-tsentralen-balkan.html", "text": "Откриха изложба с карикатури „Хубава си, моя горо“ по повод 27 години от  създаването на Национален парк „Централен Балкан“, предаде репортер на  Радио „Фокус“ – Велико Търново . Изложбата е подредена в информационния център на Регионалната инспекция по околна среда и води. \r\nКолекцията „Хубава си, моя горо“ е създадена като част от проекта „Изкуството – посланик на Парка“, реализиран от Дирекцията и Музея „Дом на хумора и сатирата“ в Габрово. Експозицията включва 44 карикатури на автори от България, Русия, Куба, Словакия, Украйна, Сърбия, Румъния, Нигерия, Бразилия, Китай, Германия, Индия, Иран, Чехия, Литва. Творбите, създадени с повече ирония отколкото хумор, фокусират общественото внимание върху отношението на днешния човек към природата. Отправят настоятелен апел към хората по света за повече грижи към природното богатство – горите и предупреждават, че нехайното отношение към тях неминуемо води до трагични последици. \r\nИзложбата ще продължи до края на януари 2019 година. \r\nДНП „Централен Балкан“ неслучайно акцентира върху темата, свързана с опазването на горите. Те покриват 61% от площта на защитената територия. Сред тях преобладават буковите – изцяло от естествен произход, със средна възраст 133 години, с високо биоразнообразие. Качествата на това съхранено богатство получават международна оценка. През 2017 г. буковите гори в резерватите на Национален парк „Централен Балкан“ са включени в Списъка на световното културно и природно наследство на ЮНЕСКО като част от сериен обект „Старите и първични букови гори на Карпатите и други региони в Европа“. \r\nНадежда КРЪСТЕВА", "date": "2018.10.30", "title": "Велико Търново: Откриха изложба с карикатури „Хубава си, моя горо“ по повод 27 години от  създаването на Национален парк „Централен Балкан“"}
{"url": "http://www.focus-news.net/news/2018/10/30/2584394/veliko-tarnovo-svishtovska-profesionalna-gimnaziya-aleko-konstantinov-s-nagrada-ot-v-ta-natsionalna-konferentsiya-dostap-do-dobra-hrana.html", "text": "Свищовска професионална гимназия „Алеко Константинов“ спечели награда от V-та Национална конференция „Достъп до добра храна”, съобщават от пресцентъра на  Община Свищов . Конференция се проведе в Интер Експо Център – град София на 24 октовмри. Тя бе кулминация и завършек на дейностите, проведени в Националната седмица на достъпа до добра храна. Участници в нея бяха експерти по здравословно хранене, шеф Ради Стамболов – най-добрия шоколатиер в страната, шеф Цветомир Николов – главен готвач в един от елитните софийски ресторанти Niko’las, производители на екологични чисти храни, ученици от цяла България, директори на детски градини и преподаватели. Цел на конференцията беше да бъдат представени добри практики в сферата на здравословното хранене, с помощта на които да се справим с проблемите на затлъстяването и наднорменото тегло. Представителите на училищата и детските градини споделиха за дейностите, извършени от тях в Националната седмица за достъп до добра храна. \r\nУчениците от 10б и 11б клас на свищовската гимназия, обучаващи се в професиите „Готвач” и „Ресторантьор” подготвиха презентация, с която представиха съвместната инициатива с ДГ „Радост“ – среща с малчуганите от група „Палавници“ на тема „Вдъхновението да учиш за храната“. Учениците разказаха на децата за добрите и полезни храни и заедно приготвиха здравословни зеленчукови сандвичи с пълнозърнест хляб, плодови шишчета от есенни плодове и плодова салата, овкусена с мед. \r\nСъвместна инициатива ги класира в категория „Училищни форуми”. Награда бе пълна кошница със здравословни лакомства на български производители.", "date": "2018.10.30", "title": "Велико Търново: Свищовска професионална гимназия „Алеко Константинов“ с награда от V-та Национална конференция „Достъп до добра храна”"}
{"url": "http://www.focus-news.net/news/2018/10/30/2584393/prof-todor-galunov-politolog-bitkata-za-evropeyski-parlament-shte-bade-do-golyama-stepen-i-bitka-kakva-da-bade-evropa.html", "text": "Битката за този Европейски парламент ще бъде до голяма степен и битка каква да бъде Европа. Това каза политологът проф. Тодор Галунов по време на медийна среща на тема „Европа – накъде след май 2019“, провела се във Велико Търново, предаде репортер на  Радио „Фокус“ – Велико Търново . Галунов посочи, че ще се борят идеите дали Европа да е Европа на националните държави, дали да е Европа на националните идентичности, или да се пристъпи към модел на федерална Европа. Политологът припомни, че началото на европейската интеграция е поставено след 1950 година, при формирането на Европейската общност за въглища и стомана. „Оттогава тече процес на една битка кой да доминира в Европа – макро Европа, наднационалните европейски институции или да доминира политиката на отделните национални държави, които да имат много повече свобода и европейското да бъде по-малко. Тази битка продължава. Това е добре познатият въпрос дали Европа да бъде Съединени европейски щати или Европа на отечествата. Тази битка е от поне два века. Има много силна пропаганда за Съединени европейски щати още през 19 век. Тя продължава и в 20 век и виждаме, че продължава и в 21 век. До голяма степен битката е дали европейките граждани ще се чувстват първо европейци и после представители на своите отечества или първо ще бъдат представители на своите отечества и после европейци. Смята се, че именно европейските избори допринасят до голяма степен за най-силното аргументиране за европейската идентичност. Гражданите на Европа избират заедно един общ европейски парламент“, посочи проф. Галунов. По думите му при европейките избори все още е много силно влиянието на отделните национални партии. Той подчерта, че големите европейски партии стоят малко по-встрани. Според него парадоксът е в това, че депутатите се избират по национални квоти, а в ЕП трябва да се държат само като европейци. „В този парламент ще се срещнат няколко визии за Европа. Можем условно да ги разделим на евро песимисти, евро реалисти и евро оптимисти. Евро песимисти ще искат много по-големи правомощия на националните институции и отказ на Европа от тежката бюрокрация и от прекалено макро европейските рамки. Евро реалистите ще споделят тезата, че това, което до момента е направено трябва да се усъвършенства, че Европа трябва да подреди своята политическа къща, докато крайните евро оптимисти ще искат изключително бърза интеграция и бързо разширяване“, допълни политологът. Проф. Галунов прогнозира, че ще има големи дебати относно това каква да бъде Европа. По думите му към момента Европа върви по-скоро към мултикултурен и мултиетнически политически модел. Според него ще има и доста сериозен дебат относно някой от бъдещите политики на Европа и бъдещите разходи на ЕС, във връзка с Брекзита. Той подчерта, че е възможно да се повдигне дебат относно реалното образуване на европейски въоръжени сили. „Това е един стар проект, който до голяма степен не е реализиран на практика“, припомни политологът. \r\nНадежда КРЪСТЕВА", "date": "2018.10.30", "title": "Проф. Тодор Галунов, политолог: Битката за Европейски парламент ще бъде до голяма степен и битка каква да бъде Европа"}
{"url": "http://www.focus-news.net/news/2018/10/30/2584373/lidove-noviny-chehiya-edin-den-mozhe-bi-shte-si-spomnim-za-angela-merkel-kato-vaplashtenie-na-sigurnostta.html", "text": "Може би ще дойде време, когато ще гледаме с носталгия назад към Ангела Меркел, така както възприемаме днес император Франц Йозиф -  като въплъщение на стабилност в буря от размирици, коментират в редакцията на водещото чешко издание  Lidove noviny . \r\nНа пръв поглед тази прогноза може да изглежда утопична, защото днес мнозина обвиняват Меркел в дестабилизация – не само в Германия, но и в цяла Европа. Не можем обаче да пренебрегнем факта, че западният свят е разтърсен от нестабилност в по-широка перспектива. От нея са засегнати и държави, които бяха пощадени от миграционната вълна през 2015 г. Тя стана причина за това Великобритания да пожелае да напусне ЕС, за влизането на Доналд Тръмп в Белия дом, за радикализирането на политическата сцена в Италия. Ето защо някой ден може би ще гледаме на Ангела Меркел като въплъщение на сигурността в старите времена, уверени са в редакцията.  Тереза Герова", "date": "2018.10.30", "title": "Lidove noviny (Чехия): Един ден може би ще си спомним за Ангела Меркел като въплъщение на сигурността"}
{"url": "http://www.focus-news.net/news/2018/10/30/2584384/predsedatelyat-na-pg-na-gerb-tsvetan-tsvetanov-otkri-mnogofunktsionalna-sportna-ploshtadka-v-uchilishte-p-r-slaveykov-v-peshtera.html", "text": "Председателят на ПГ на ГЕРБ и заместник-председател на партията Цветан Цветанов откри многофункционална спортна площадка в училище „П. Р. Славейков“ в Пещера, предаде репортер на  Радио „Фокус“ – Пазарджик . Цветан Цветанов се обърна към присъстващите деца, учители и родители, като посочи, че най-щастливи от новата придобивка са децата, а най-доволни са учителите. „Благодарим на „Биовет“, защото това е отношение на бизнеса към страната ни. „Благодарност и за тяхната значима обществена отговорност, която имат към Пещера, където са инвестирали милиони левове, за да може да осигурят както работни места, така и да създадат по-добра среда. Благодаря и на кмета на Пещера, който в партньорство с бизнеса успява да извоюва тези придобивки да станат факт“, каза още Цветанов. Той се обърна към децата с молба да пазят, това което получават, да изразходват енергията си в спортни състезания, а не в конфронтация помежду си. „Колкото по-дълго време съхраните, това което получавате, талкова по-дълго то ще се използва и от тези, които учат тук след вас. В навечерието на големия български празник – Денят на народните будители пожелавам да бъдете отговорни, да сбъднете мечтите си. Участвайте активно в учебния процес, спортувайте, бъдете позитивни, уважавайте вашите учители, обичайте родителите си и знайте, че те са вашите най-истински приятели. Те никога няма да ви подведат. Нека тук се сбъдват много мечти и да се случват много приятни емоции“, допълни Цветанов. Спортната площадка е изградена със средства на „Биовет“ АД. На нея могат да се практикуват футбол, баскетбол, фитнес и тенис на маса. Проектът е на стойност близо 270 000 лева. \r\n„Това, което правим днес показва каква е социалната отговорност на една мощна и мащабна фирма, каквато е „Биовет“ АД към обществото и към всички граждани на Пещера\", каза кметът на Пещера Николай Зайчев при откриването на многофункционална спортна площадка в ОУ “П. Р. Славейков“ в града. Зайчев изрази благодарност към дарителите за изграждането на площадката и пожела съвместната работа в полза на обществото да продължи.  \r\nВаня НИКОЛОВА", "date": "2018.10.30", "title": "Председателят на ПГ на ГЕРБ Цветан Цветанов откри многофункционална спортна площадка в училище „П. Р. Славейков“ в Пещера"}
{"url": "http://www.focus-news.net/news/2018/10/30/2584397/sonya-koycheva-hmo-shumen-ochakvame-po-topla-i-meka-zima-no-malko-po-hladna-ot-predhodnata.html", "text": "Очакваме по-топла и мека зима, но малко по-хладна от предходната, заяви Соня Койчева, ръководител на Хидрометеорологичната обсевратория, по време на Общинския щаб за защита от бедствия, предаде репортер на  Радио „Фокус“- Шумен . Тя посочи, че средните месечни температури ще бъдат около и над нормата, валежите също- около нормата и с малко по- големи количества. Сняг се очаква след 20 ноември. „За сняг можем да говорим след 20 ноември, макар че вече в някои от северните общини падна сняг, разбира се без да образува снежна покривка. Януари е най студеният месец и по него определяме дали зимата ще бъде мека, нормална или по- хладна“, заяви Соня Койчева. Тя посочи, че  през първия месец на новата година се очаква средните месечни температури да бъдат с аномалии с около 1-2 градуса над обичайните. \r\nИвелина ИВАНОВА", "date": "2018.10.30", "title": "Соня Койчева, ХМО-Шумен: Очакваме по-топла и мека зима, но малко по-хладна от предходната"}
{"url": "http://www.focus-news.net/news/2018/10/30/2584395/angel-zhelyazkov-biovet-ad-peshtera-podkrepyame-vsichki-prekrasni-initsiativi-na-obshtina-peshtera.html", "text": "Имаме прекрасен повод да открием многофункционална спортна площадка, проект който бе разработен и изпълнен успешно със съдействието на Община Пещера и изцяло финансиран от „Биовет“ АД. Това каза при откриването на площадката в ОУ „П. Р. Славейков“ изпълнителният директор на „Биовет“ АД Ангел Желязков, предаде репортер на  Радио „Фокус“ – Пазарджик . „Тази площадка ние даряваме на град Пещера на нейните деца и граждани. „Биовет“ има дългогодишна корпоративна социална политика, като през всички тези години е участвала в различни инициативи на Община Пещера, в различни проекти. Само в спорта ние вече от много години финансираме футболния клуб, клуба по ракетомоделизъм. Това са прекрасни инициативи, които дават възможност на децата и младежите да се изявяват и да се доказват. Забавлявайте се, пазете площадката, доказвайте се в единоборства, това е важно за вас, за изграждането ви като характери“, обърна се към децата Желязков. Той отбеляза, че „Биовет“ АД е част от голяма група фармацевтични фирми и като компания се старае да подкрепя всички положителни инициативи в Пещера и общината, а също и на територията на страната. От името на Община Пещера кметът Николай Зайчев връчи на Ангел Желязков почетен плакет за дарител на фирма „Биовет“. \r\nВаня НИКОЛОВА", "date": "2018.10.30", "title": "Ангел Желязков, „Биовет“ АД - Пещера: Подкрепяме всички прекрасни инициативи на Община Пещера"}
{"url": "http://www.focus-news.net/news/2018/10/30/2584396/deneshen-makedoniya-v-balgariya-sa-arestuvani-20-dushi-za-prodazhba-na-pasporti-na-ukraintsi-makedontsi-i-moldovtsi.html", "text": "Около 20 души са задържани в България за продажба на български паспорти на граждани на Украйна, Молдова и Македония. Ръководителят на отдела „Българска диаспора\" е сред задържаните, съобщава електронното издание на скопския вестник  „Денешен“ . \r\nВластите в България установиха, че заподозрените са взимали около пет хиляди евро за паспорт. Те са обвинени в корупция, фалшифициране на документи, злоупотреба с длъжност и създаване на престъпна група. \r\nБългария стана член на Европейския съюз през 2007 г., което позволи на гражданите на България да се движат свободно в страните от Европейския съюз. Тереза Герова", "date": "2018.10.30", "title": "„Денешен“ (Македония): В България са арестувани 20 души за продажба на паспорти на украинци, македонци и молдовци"}
{"url": "http://www.focus-news.net/news/2018/10/30/2584400/sliven-s-demonstratsii-na-avariyno-spasitelna-deynost-i-gasene-na-pozhar-na-pokriv-v-grada-byaha-otbelyazani-140-godini-ot-sazdavaneto-na-sluzhbata-za-pozharna-bezopasnost.html", "text": "С демонстрации на аварийно спасителна дейност и гасене на пожар на покрива на жилищна сграда в Сливен отбелязаха 140 години от създаването на Службата за пожарна безопасност, предаде репортер на  Радио „Фокус“ – Сливен . Демонстрациите се състояха на площад „Хаджи Димитър“. „Началото на противопожарната служба в Сливен е положено на този ден преди 140 години със закупуването на първата техника за гасене на пожари. Оттогава и досега сливенските пожарникари с чест изпълняват своя дълг“, заяви началникът на Регионалната дирекция „Пожарна безопасност и защита на населението” комисар Владимир Демирев. По-късно на тържествено събрание петима бивши ръководители  на противопожарната служба получиха отличия за своя труд. В момента в Регионалната дирекция „Пожарна безопасност и защита на населението” в Сливен работят 60 огнеборци. \r\nЛюдмила ЙОРГОВА", "date": "2018.10.30", "title": "Сливен: С демонстрации на аварийно спасителна дейност и гасене на пожар на покрив в града бяха отбелязани 140 години от създаването на Службата за пожарна безопасност"}
{"url": "http://www.focus-news.net/news/2018/10/30/2584401/nadezhda-simeonova-inspektsiya-po-truda-vidin-18-rabotodateli-dalzhat-trudovi-vaznagrazhdeniya-za-9-te-mesetsa-na-godinata.html", "text": "18 работодатели дължат трудови възнаграждения за 9-те месеца на годината, каза на пресконференция Надежда Симеонова директор на Инспекцията по труда във Видин, предаде репортер на  Радио „Фокус“ - Видин . Тя посочи,че дължимата сума е в размер на 396 000 лв. Сумата на изплатените забавено трудови възнаграждения след намесата на служители от видинската Инспекция по труда е 220 000 лв. \r\nПрез деветмесечието на годината служители на Инспекция по труда-Видин са съставили 131 акта за административни нарушения. „117 от тях са за нарушения на нормите, регламентращи трудовите правоотношения, 58 са за неизпълнение на предписания и 9 броя акта за неоказано съдействие на контролните органи от Инспекцията на труда“, каза Надежда Симеонова. 16 са съставените акта за допуснати работници и служители до работа без сключени писмени трудови договори. \r\nАнна ЛОЗАНОВА", "date": "2018.10.30", "title": "Надежда Симеонова, Инспекция по труда – Видин: 18 работодатели дължат трудови възнаграждения за 9-те месеца на годината"}
{"url": "http://www.focus-news.net/news/2018/10/30/2584398/vazmozhni-sa-vremenni-prekasvaniya-na-radio-fokus-na-teritoriyata-na-vidin.html", "text": "Радио „Фокус“ уведомява своите слушатели на територията на Видин за временно прекъсване на радио програмата до 14.30 часа. Предварително се извиняваме за причиненото неудобство. До отстраняване на проблема може да ни слушате online на адрес:", "date": "2018.10.30", "title": "Възможни са временни прекъсвания на Радио „Фокус“ на територията на Видин"}
{"url": "http://www.focus-news.net/news/2018/10/30/2584404/pazardzhik-zhiteli-na-selo-varvara-protestirat-pred-obshtina-septemvri-s-iskane-za-ostavkata-na-kmeta-na-obshtinata-marin-rachev.html", "text": "Около 20 души от село Варвара са пред сградата на Община Септември с искане за оставката на кмета на Общината Марин Рачев. Това съобщи за  Радио „Фокус“ – Пазарджик  Николай Баташки - един от протестиращите. Той обясни, че в момента продължава сесията на Общинския съвет в Септември, на която са били поканени жителите на селото. „Около 30 души присъстваха на заседанието, но по-голяма част от тях го напуснаха, след като бяха поставени неизпълними условия за откриване на група в детската градина в село Варвара. Освен това в момента текат дебати по Наредба за използването на минералната вода в община Септември, която се приема преди Общината окончателно да е получила права върху нея“, коментира Баташки. По думите му в Наредбата се залагат възможности за ползване безплатно на минерална вода от определени фирми, което е в нарушение на Закона за защита на конкуренцията. „С оглед на факта, че е работен ден протестиращите не са много, но те изразяват ясната си воля за оставката на кмета“, допълни Баташки. \r\nВаня НИКОЛОВА", "date": "2018.10.30", "title": "Пазарджик: Жители на село Варвара протестират пред Община Септември с искане за оставката на кмета на Общината Марин Рачев"}
{"url": "http://www.focus-news.net/news/2018/10/30/2584405/georgi-botsev-pss-vsichki-balgarski-planini-sa-opasni-kogato-chovek-e-nepodhodyashto-ekipiran-ili-ne-podbere-marshruta.html", "text": "Всички български планини са опасни, когато човек е неподходящо екипиран или не подбере маршрута. Това каза за  Радио „Фокус“ - Пирин  Георги Боцев, планински спасител от отряд Благоевград към Планинска спасителна служба за района на Рила планина. Според него няма безопасни планини. „Когато се качиш на по-голяма надморска височина и се влошат метеорологичните условия или не се вземат предвид различните фактори около нас, винаги можем да попаднем в нежелана ситуация. Почти във всяка планина имаме случаи с бедстващи туристи и през есента, и през зимата, и през лятото. Може би се подценява планината като цяло“, коментира той. Георги Боцев допълни, че нашите планини достигат само до 3000 метра, но като релеф и като температурни фактори по нищо не отстъпват например на Алпите. По думите му имаме пресечени терени, опасни за придвижване терени, маркировката се влошава все повече и повече, защото не се поддържа и хората продължават да се губят в планините. „Може би това, че вече има достъпни навигации през телефоните, малко улеснява цялото придвижване, но маркировката по билото продължава да отпада, което допринася до загубване“, каза още планинският спасител. \r\nНатали СТЕФАНОВА", "date": "2018.10.30", "title": "Георги Боцев, ПСС: Всички български планини са опасни, когато човек е неподходящо екипиран или не подбере маршрута"}
{"url": "http://www.focus-news.net/news/2018/10/30/2584402/varna-ot-50-do-500-lv-e-predvidenata-globa-za-dvizhenieto-na-karutsi-po-ulitsi-i-parkove-v-grada.html", "text": "Все по-рядко по варненските улици се срещат каруци, предаде репортер на  Радио „Фокус“ – Варна . Най-често срещани са тези по селските пътища в област Варна, а все по-малко – в „Максуда“. „Не съм виждал движещи се каруци по пътищата, рядко ми се случва, дори съм учуден“, коментира автоинструктор от Варна. Районите, в които ежедневно могат да се забележат пътни превозни средства с животинска тяга, са основно горски масиви. В началото на есенно-зимния период предвид търсенето на дърва за огрев, горски стражари към Североизточното държавно предприятие много често установяват нарушители, пренасящи незаконно дървесина с каруци. Все още движението на пътни превозни средства с животинска тяга в община Варна е разрешено, но само извън града. Предвидената глоба за нарушители с каруци е от 50 до 500 лв. Същата е санкцията и при всяка разходка и паша на селскостопански животни по улици, паркове и градини.", "date": "2018.10.30", "title": "Варна: От 50 до 500 лв. е предвидената глоба за движението на каруци по улици и паркове в града"}
{"url": "http://www.focus-news.net/news/2018/10/30/2584399/nikolay-kostadinov-kmet-na-rayon-vladislavovo-vav-varna-bezkompromisni-sme-kam-dvizhenieto-na-karutsi-v-ramkite-na-rayona.html", "text": "През последните години на територията на район „Владиславово“ във Варна се наблюдава сериозно намаление на броя на пътните превозни средства с животинска тяга. Това каза за  Радио „Фокус“ – Варна  кметът на район „Владиславово“ във Варна Николай Костадинов. „Последните няколко години това почти го изчистихме като проблем. Има каруци в района, но те са по-скоро преминаващи от други махали, не толкова от махалата във „Владиславово“. Ако в района на махалата има каруци, водачите им са дисциплинирани“, отбеляза районният кмет. Николай Костадинов посочи, че обикновено каруците пребивават основно в горския фонд над махалата. „В това отношение сме абсолютно безкомпромисни, прилагат се санкции, има и други мерки, които успяха да дисциплинират водачите на моторни превозни средства с животинска тяга“, допълни Николай Костадинов. Във връзка със ситуацията в Мъглиж Николай Костадинов посочи, че в района на махалата във Владиславово обстановката е нормална и няма данни за етническо напрежение. \r\nМарияна ВАЛЕНТИНОВА", "date": "2018.10.30", "title": "Николай Костадинов, кмет на район „Владиславово“ във Варна: Безкомпромисни сме към движението на каруци в рамките на района"}
{"url": "http://www.focus-news.net/news/2018/10/30/2584406/d-r-emil-kirov-sayuz-na-veterinarite-blagoevgrad-vsevazmozhni-ogranichitelni-merki-za-razprostranenieto-na-afrikanskata-chuma-se-vzimat-v-tsyala-evropa.html", "text": "Всевъзможни ограничителни мерки за разпространението на африканската чума се взимат в цяла Европа. Това каза за  Радио „Фокус“ – Пирин  д-р Емил Киров председател на Съюза на ветеринарите за Областна колегия - Благоевград. „Доколкото знам във Франция в момента обмислят изграждането на стена с Белгия, като причината и целта е да се намали риска от разпространение на заболяването“, коментира д-р Емил Киров. Той уточни, че африканската чума не се предава на хората, а само прасетата могат да се заразят. „Опасностите от инфектирането на свинете ще са много големи, защото са свързани с това, че ако Африканската чума навлезе в северна България, където има големи свинекомплекси – загубите ще са огромни“, допълни специалистът. \r\nДенис НИКИФОРОВ", "date": "2018.10.30", "title": "Д-р Емил Киров, Съюз на ветеринарите - Благоевград: Всевъзможни ограничителни мерки за разпространението на африканската чума се взимат в цяла Европа"}
{"url": "http://www.focus-news.net/news/2018/10/30/2584409/od-mvr-pazardzhik-razkriti-sa-nad-80-ot-prestapleniyata-svarzani-s-upotrebata-ili-razprostranenieto-na-narkotichni-veshtestva-v-oblastta.html", "text": "Над 80% от престъпленията, свързани с употребата или разпространението на наркотични вещества в областта, са разкрити, съобщи за  Радио „Фокус“ – Пазарджик  комисар Ивайло Тишев, зам.-директор на ОД МВР-Пазарджик. По думите му, по време на полицейски акции са иззети 7.50 грама хероин, над 500 грама кокаин, 4 кг марихуана, 101 кг канабис, 832 броя амфетамини, 55 броя метаамфетамини и 12 грама дизайнерска дрога. „Успешно са разкрити и престъпления с акцизни стоки през последните 10 месеца на тази година. Иззети са близо 500 000 къса цигари без бандерол и 431 кг тютюн.  За пример мога да посоча скорошна акция на „Икономическа полиция, при която от частен дом бяха иззети 50 000 къса цигари и 17 кг тютюн. В Пловдив и задържано и лицето ,което ги е притежавало в дома си по време на незаконна сделка за над 20 кг тютюн“, уточни комисар Тишев. Той допълни, че задържаното незаконно количество алкохол през отчетения период е 3 900 литра. \r\nАлбена ЖИЛЕКОВА", "date": "2018.10.30", "title": "ОД МВР-Пазарджик: Разкрити са над 80% от престъпленията, свързани с употребата или разпространението на наркотични вещества в областта"}
{"url": "http://www.focus-news.net/news/2018/10/30/2584408/kyustendil-obshtina-dupnitsa-organizira-tarzhestveno-otbelyazvane-na-denya-na-narodnite-buditeli.html", "text": "Община Дупница организира тържествено отбелязване на Деня на народните будители. Това съобщиха за  Радио „Фокус” – Кюстендил  от отдел „Култура” към Община Дупница. Програмата за Деня на народните будители ще започне на 31 октомври от 18.00 часа в заседателната зала на Общината. Тогава ще бъде връчен призът „Будител на годината”. Призьорите за „Будител на годината 2018“ са определени от общинския експертен съвет, чийто председател е Войн Войнов. В програмата са включени и музикални изпълнения на местни групи. На 1 ноември от 11.00 часа ще бъдат поднесени венци и цветя на паметника на Христаки Павлович, издигнат на площад „Свобода” \r\nВенцеслав ИЛЧЕВ", "date": "2018.10.30", "title": "Кюстендил: Община Дупница организира тържествено отбелязване на Деня на народните будители"}
{"url": "http://www.focus-news.net/news/2018/10/30/2584407/varna-v-umbal-sv-marina-e-izvarshena-alogenna-kostno-mozachna-transplantatsiya-na-dete-s-ostra-levkemiya.html", "text": "Лекарите в УМБАЛ „Св. Марина“ – Варна извършиха алогенна костно-мозъчна трансплантация на дете. Това съобщиха от пресцентъра на  МУ - Варна . Пациентът е 17-годишно момче с много рядка и трудно лечима форма на левкемия, а донор е братът на детето. През декември 2016 г. пациентът е диагностициран в Клиниката по детска клинична хематология и онкология на УМБАЛ „Св. Марина”.  Предприетата химиотерапия води до ремисия още на първия месец от началото на лечението и детето е в много добро състояние в продължение на 16 месеца. В края на този период обаче е регистриран рецидив, за който единствената алтернатива за лечение е провеждането на алогенна трансплантация. Тя е осъществена успешно с напълно съвместими хематопоетични стволови клетки, добити от родния брат на пациента, и в момента детето се възстановява в Клиниката по детска хематология и онкология под контрола и грижите на медицинските специалисти. \r\nОт юни 2015 г. до септември 2018 г. в отделението по трансплантации в УМБАЛ „Св. Марина“ – Варна са извършени 71 автоложни и алогенни трансплантации на хематопоетични стволови клетки на възрастни и на деца. Ако тези пациенти бяха потърсили помощ в чуждестранни клиники, това би струвало на държавата повече от 15 милиона лева, а лечението им във Варна е струвало около 3 млн. лв.  С тази си дейност варненската университетска болница е спестила на държавата над 12 милиона лева. \r\nЕдинственото отделение по трансплантации в Източна България отваря врати в края на 2014 г. в УМБАЛ „Св. Марина“ – Варна, като по този начин високотехнологичната болница поставя началото на една нова дейност – извършване на автоложни и алогенни трансплантации на хематопоетични стволови клетки при възрастни и деца. Първата автоложна трансплантация е извършена през юни 2015 г., а първата алогенна – през август 2017 г., като най-малкият пациент е на 6 г., а най-възрастният – на 67 г.", "date": "2018.10.30", "title": "Варна: В УМБАЛ „Св. Марина“ е извършена алогенна костно-мозъчна трансплантация на дете с остра левкемия"}
{"url": "http://www.focus-news.net/news/2018/10/30/2584411/predsedatelyat-na-narodnoto-sabranie-tsveta-karayancheva-shte-razgovarya-s-ministara-na-vanshnite-raboti-na-azerbaydzhan-elmar-mamedyarov.html", "text": "Председателят на Народното събрание Цвета Караянчева ще разговаря на 31 октомври 2018 г. с министъра на външните работи на Азербайджан Елмар Мамедяров. Това съобщиха от пресцентъра на  Народното събрание . \r\nСрещата, която е в рамките на двудневното официално посещение на азербайджанския външен министър в България, ще бъде в 11.15 часа в Народното събрание.", "date": "2018.10.30", "title": "Председателят на Народното събрание Цвета Караянчева ще разговаря с министъра на външните работи на Азербайджан Елмар Мамедяров"}
{"url": "http://www.focus-news.net/news/2018/10/30/2584410/prof-todor-galunov-politolog-tryabva-da-bade-postaven-vaprosat-na-kolko-skorosti-da-se-dvizhi-evropa-tay-kato-v-momenta-es-e-neravnomerno-razvit.html", "text": "Трябва да бъде поставен въпросът на колко скорости да се движи Европа, тъй като в момента Европейският съюз е неравномерно развит. Това каза политологът проф. Тодор Галунов по време на медийна среща на тема „Европа – накъде след май 2019“, провела се във Велико Търново, предаде репортер на  Радио „Фокус“ – Велико Търново . Галунов подчерта, че продължава да има разлика в стандартите на различните страни членки в пъти. „Ако Европа тръгне на различни скорости, това няма да допринесе за ускоряване на евроинтеграцията, а ще направи разликата още по-голяма“, посочи проф. Галунов. Той припомни, че идеята за Европа на няколко скорости е доста стара. Тя е издигната още от канцлера на Германия Хелмудт Кол и от френския президент Франсоа Митеран и възродена от Юнкер. „Това  показва, че в Европа има различни идеи на търсения. Лично за мен Европа трябва да направи възможното, за да намали тези разлики. За да бъде стабилна една такава огромна общност, трябва да се спре неравенството, защото това ще доведе до продължаване на движението в посока Изток – Запад. Принципът на Европа за свободно движение на хора, стоки, капитали и услуги довежда до обезлюдяване на част от периферията на Европа. Тоест Европа се разделя реално на различни региони, които освен че са неравномерно икономически развити са и гъсто населени и слабо населени. Това може да прозвучи като призива към големите държави да продължат малко или много да понасят някакви жертви с цел подпомагане на малките държави, но това е единственият вариант, за да не се получи така, че в рамките на ЕС да имаме две различни Европи. Още повече, че към момента дефицитът на работна сила в някой от традиционните западни и северни държави доведе до сериозен приток на мигрантската и бежанската вълна“, посочи проф. Галунов.  Той допълни, че тясно свързан с този проблем е и проблемът за Европа на регионите. „Ако моделът Европа на регионите се утвърди, това ще е по-скоро сериозен удар върху всякакви форми на краен национализъм, но ще постави под съмнение някой  национални идентичности, защото един регион може да се окаже не само в една държава, ако ние го възприемем като икономическа и  социална характеристика“, посочи проф. Галунов. Той допълни, че друг проблем в Европа, който за сега не стои на дневен ред, но не се изключва да бъде поставен от  някой от крайните националистически партии в Германия и Франция, е свързан с основният език на комуникация в ЕС. „След Брекзит защо в Европа да не доминират немският и френският език, а да доминира английският. Това може би звучи леко шеговито, но ако този проблем се постави реално, това значи нова вълна на друг тип национализъм в Европа. Мисля, че ако това се допусне, Европа ще има проблеми. В крайна сметка, когато говорим за националистически вълни в големи държави и в малки държави, трябва да имаме в предвид, че национализмът на голяма държава е много по-опасен от национализма на малката държава. Европа трябва да свикне с това, че при свободното движение на хора, стоки и капитали, е възможно определени райони да запазят само историческото си наименование, а в тях да живеят лица от доста различни религии и етноси. Това е неизбежно при тези принципи на Европа, които са основата на интеграцията“, допълни проф. Галунов. Според него Европа трябва да реши и проблема с пъстротата на своите институции, тъй като те са прекалено много – Европейски парламент, Европейска комисия, Европейски съвет, Съвет на Европейския съюз. „Възможно е да има дебат за институционното бъдеще на Европа, но това задължително минава през ревизия на Лисабонския договор, който играе ролята на специфична конституция на Европа. Този дебат в България реално отсъства на политическо ниво. Той присъства единствено на експертно научно ниво. Тук нашият политически елит изостава откъм дебат за визията на Европа и върви след събитията относно това каква да бъде Европа“, посочи проф. Тодор Галунов. \r\nНадежда КРЪСТЕВА", "date": "2018.10.30", "title": "Проф. Тодор Галунов, политолог: Трябва да бъде поставен въпросът на колко скорости да се движи Европа, тъй като в момента ЕС е неравномерно развит"}
{"url": "http://www.focus-news.net/news/2018/10/30/2584414/sport-dele-ali-prepodpisa-dogovora-si-s-totnam.html", "text": "Английският полузащитник Деле Али преподписа договора си с Тотнъм до края на 2024 година, съобщиха от клуба.  \r\nНастоящият договор на Али бе до 2022 година, но двете страни са постигнали споразумение да го удължат с още две години.  \r\nХалфът се присъедини към лондонския тим през 2015 година след трансфер от МК Донс и веднага влезе в титулярния състав като основен играч. Още в първия си сезон Али печели наградата за „Най-добър млад играч\" във Висшата лига и влезе в „Отбора на годината\". \r\nДо момента Али е изиграл 153 мача за Тотнъм, в които е реализирал 48 попадения.", "date": "2018.10.30", "title": "Спорт: Деле Али преподписа договора си с Тотнъм"}
{"url": "http://www.focus-news.net/news/2018/10/30/2584413/dobrich-kmetat-na-kavarna-nina-stavreva-otkri-nay-novata-investitsiya-v-oblastta-na-zemedelieto-v-obshtinata.html", "text": "Кметът на Община Каварна Нина Ставрева откри заедно със семейство млади фермери от каварненското село Вранино най-новата инвестиция в областта на земеделието в общината. Тя е осъществена от местната фирма „Лиман 8“ по проект по мярка 4.1 от Програмата за развитие на селските райони (ПРСР) -„Модернизиране на животновъдна ферма за отглеждане на крави“ в село Вранино. Инвестицията е в размер на 951 600 лв. Това съобщиха от пресцентъра на  Общината . \r\n„Днес е празник за цялата община, защото в работата на тези млади хора виждаме иновациите и развитието в сферата на земеделието. Радвам се, че тяхната цел е да се следи качеството на продукцията, която е насочена към най-малките жители на община Каварна. Всички каварненци сме горди с тях!\", каза Ставрева и пожела на семейството здраве и още успехи.  \r\nСъбитието бе отбелязано с Ден на отворените врати в стопанството на Елина Колева и Петьо Киров. За най-малките посетители във фермата беше осигурена почерпка от свежи здравословни продукти.  \r\nПри отглеждането на животните в стопанството в село Вранино се прилагат съвременни научни методи при храненето, профилактиката, репродукцията и селекцията, посочиха стопаните пред събралите се гости. Една от основните мисии на собствениците е произведената чиста храна да достигне до широк кръг от хора, най-вече до децата. За последните 5 години, едноличния търговец - най-голям производител на  прясно мляко в района, има успешно реализирани 4 проекта ,последният от които е този по Мярка 4.1 по ПРСР.", "date": "2018.10.30", "title": "Добрич: Кметът на Каварна Нина Ставрева откри най-новата инвестиция в областта на земеделието в общината"}
{"url": "http://www.focus-news.net/news/2018/10/30/2584416/aktsenti-v-predavaneto-panagyurishte-stolitsa-na-svobodata-na-radio-fokus-pazardzhik.html", "text": "В днешното издание на съвместното предаване „Панагюрище – столица на свободата” на  Радио „Фокус“ – Пазарджик  и Община Панагюрище ще разговаряме с кмета на село Попинци Стоянка Ставрева за реализираните проекти и ремонти през лятото и за планираните дейности през следващите месеци. По темата наш събеседник ще бъде и кметът на село Панагюрски колонии Петко Стоев. В предаването ще отделим минути и за предстоящите инициативи на община Панагюрище в рамките на Дните на духовността посветени на будителството и конкретно за 1 ноември – Денят на народните будители. Повече за тях ще чуете от Стефан Рапонджиев, директор на Общинска библиотека „Стоян Дринов“ в Панагюрище. Предаването „Панагюрище – столица на свободата“ се излъчва във вторник по Радио „Фокус“ – Пазарджик от 15.00 до 16.00 часа. Телефоните за връзка със студиото са 0885 606692 и 034 420020. Водещ на предаването е Ваня Николова.", "date": "2018.10.30", "title": "Акценти в предаването „Панагюрище – столица на свободата” на Радио „Фокус“ – Пазарджик"}
{"url": "http://www.focus-news.net/news/2018/10/30/2584403/korneliya-ninova-bsp-byudzhetat-na-upravlyavashtite-e-predstaven-kato-nay-ambitsiozniya-za-godinite-na-prehoda-no-s-ednata-raka-se-vzema-ot-horata-a-s-drugata-se-dava.html", "text": "Бюджетът на управляващите е представен като най-амбициозния за годините на Прехода, но с едната ръка взема от хората, а с другата дава. Това каза лидерът на БСП Корнелия Нинова по време на пресконференция, предаде репортер на  Агенция „Фокус“.  „Първо ще коментираме най-важната тема за всички ни, това е бюджетът за 2019 г. на правителство и нашият – алтернативен, което вече се превръща в традиция за БСП. Г-н Борисов призова да говорим в числа, когато говорим за бюджета и ние сме готови да отговорим. Бюджетът е представен като най-амбициозния за годините на Прехода с много силна социална насоченост. Само че този бюджет изглежда с едната ръка взел от хората, с другата дал“, каза Нинова. По думите ѝ от увеличена данъчна осигурителна тежест за всеки българин се очаква да влязат между 1,5 и 2 млрд. лв. повече. „Т.е. взима от хората, за да представят същите средства като една много сериозна политика“, допълни Нинова.  \r\n„През 2018 г. в София водата поскъпна с почти 10%, в Ямбол с 20%, в Бургас с 9% и в Монтана с почти 7%. Вследствие на това официално поскъпнаха цените на ВиК услугите със 7%. Освен тях поскъпнаха пощенските и хотелските услуги“, обясни Корнелия Нинова. Лидерът на БСП уточни, че са поскъпнали и горивата и са се увеличили цените на транспорта. По думите ѝ от началото на юли КЕВР повиши цената на природния газ, на парното, на електричеството. „В резултат на това – увеличение при храните“, коментира Нинова.  \r\nДеница КИТАНОВА", "date": "2018.10.30", "title": "Корнелия Нинова, БСП: Бюджетът на управляващите е представен като най-амбициозния за годините на Прехода, но с едната ръка се взема от хората, а с другата се дава"}
{"url": "http://www.focus-news.net/news/2018/10/30/2584417/kmetat-na-veliko-tarnovo-inzh-daniel-panov-privetstva-nad-50-besarabski-balgari-koito-shte-zaradvat-s-kontsert-zhitelite-na-grada.html", "text": "Кметът на Велико Търново инж. Даниел Панов посрещна група от над 50 бесарабски българи, които пристигнаха в старата столица, за да изненадат жителите и гостите на града с концерт, предаде репортер на  Радио „Фокус“ – Велико Търново . Гостите от Украйна и Молдова ще подарят музикалното събитие на великотърновската общественост по повод Деня на бесарабските българи – 30 октомври. \r\nИнж. Панов изрази своята признателност по повод предстоящия концерт и визитата на бесарабските българи във Велико Търново. \r\n„Радвам се, че тази вечер ще имате концерт, в който ще покажете, че съхранявате българските обичаи, традиции и фолклор, които са нашата идентичност. Ще имате възможност да разгледате града и да се запознаете с богатата му история. В продължение на 208 години той е бил столица на Втората българска държава. Ще видите още крепостта Царевец, в която преди много години е било съсредоточено и управлението на страната ни“, подчерта инж. Панов. Той разказа на гостите от Украйна и Молдова, че именно във Велико Търново преди 110 години е обявена Независимостта на страната, а преди 139 години е проведено и първото Учредително събрание. Те ще имат възможност да посетят и емблематичната сграда, в която са се случили паметните събития, построена от големия възрожденски строител майстор Колю Фичето, както и  други исторически забележителности и паметници на културата. \r\nТатяна Кофтун, която е учител по български език и литература, благодари на домакините за топлото посрещане и възможността да бъдат в град с  толкова богато културно и историческо минало, какъвто е Велико Търново. „Носим българския дух в сърцата си, милеем за българското, тачим го, пазим го и най-важното, пазим православната си вяра. Учим български литературен език, в повечето села в Украйна работят български неделни училища, освен това имаме часове по български език в редовните училища. Целта е да научим децата да владеят перфектно литературен български език“, посочи Татяна Кофтун. По думите й, в концерта в читалище „Надежда“ ще вземат участие деца  от с. Кубей, музиканти и танцьори от ансамблите „Български сърца“ в с. Нови Троян, „Хор на учителите“ от с. Чийший“ и „Мюзик Драйв“ от Всеукраински център за българска култура в Одеса. \r\nТя обясни, че преди визитата във Велико Търново, групата е била в Пловдив и София, където са проведени флашмоб и концерт. Музикалното събитие в старата столица ще започне в 18.30 ч. \r\nМария НЕДЕВА", "date": "2018.10.30", "title": "Кметът на Велико Търново инж. Даниел Панов приветства над 50 бесарабски българи, които ще зарадват с концерт жителите на града"}
{"url": "http://www.focus-news.net/news/2018/10/30/2584420/kmetat-na-sofiya-yordanka-fandakova-shte-napravi-inspektsiya-na-proekta-za-razshirenie-na-tretiya-lach-na-metroto-na-31-oktomvri.html", "text": "На 31 октомври 2018 г. от 13.00 часа кметът на София Йорданка Фандъкова ще направи инспекция на проекта за разширение на третия лъч на метрото. Това съобщиха от пресцентъра на  Столична община . В момента се изгражда два етапа на третата линия на метрото в София „Бул. „Владимир Вазов\" – Орлов мост – НДК – жк. „Красно село – жк. „Овча купел”, с дължина 12 км и 12 метростанции. Изградени са над 4 км от двупътния тунел на метрото. Третата линия на метрото е включена в Оперативна програма „Транспорт и транспортна инфраструктура” 2014 – 2020 г. с местно съфинансиране от Столична община. Инспекцията ще се проведе на строителството на новото метродепо „Земляне”, където се намират първите 9 от 20-те влака за линията.  \r\nВ рамките на събитието ще бъде представена и временната организация на движение във връзка с изграждането на тунела на третия лъч.  \r\nНа 3 и 4 ноември тунелопробивната машина ще изгражда тунела под действащите тунели на Линия 1. В тази връзка ще бъде създадена временна организация на движение на метровлаковете, която предвижда да бъде спряно движението на влаковете на метрото между метростанция „Сердика” и метростанция „Стадион „Васил Левски”. В участъка ще бъде организирана заместваща автобусна линия.    \r\nМетродепо „Земляне“ се намира на ул. „Житница“ 21 – вход от гаража на „Столичния автотранспорт“", "date": "2018.10.30", "title": "Кметът на София Йорданка Фандъкова ще направи инспекция на проекта за разширение на третия лъч на метрото на 31 октомври"}
{"url": "http://www.focus-news.net/news/2018/10/30/2584418/dha-nova-operatsiya-sreshtu-tnar-gyulenisti-v-turskata-armiya-ima-zapovedi-za-arest-na-40-voennosluzheshti-sred-tyah-21-sa-deystvashti.html", "text": "Главната републиканска прокуратура в Анкара е издала заповеди за арест на 40 военнослужещи, по подозрение за членуване в т.нар. „Терористична организация на гюленистите/Паралелна държавна структура” (ФЕТО/ПДС), предаде информационната агенция ДХА. Този път сред заподозрените са 21 действащи военни от Командването на сухопътните войски. Общо в групата от 40 действащи и запасни военни има четирима майори, 26 капитани, 9 старши лейтенанти и един от т.нар. „доверени имами” в турските въоръжени сили. В провеждащите се операции в 20 различни турски провинции, включително и в столицата Анкара, вече са задържани по-голямата част от военнослужещите „гюленисти”.  \r\nОсвен това има подобни заповеди за арест и на 18 служители вот Министерството на националното образование, както и на 29 полицаи, посочва още ДХА.  Георги Димов", "date": "2018.10.30", "title": "ДХА: Нова операция срещу т.нар. „гюленисти” в турската армия – има заповеди за арест на 40 военнослужещи, сред тях 21 са действащи"}
{"url": "http://www.focus-news.net/news/2018/10/30/2584419/desislava-konsulova-baseynova-direktsiya-chernomorski-rayon-signalite-koito-postapvaha-v-direktsiyata-tova-lyato-byaha-za-mazuteni-topcheta-i-bitovo-fekalno-zamarsyavane.html", "text": "Сигналите, които постъпваха това лято бяха свързани с мазутените топчета, битово-фекално замърсяване, които основно бяха около Равадиново и Созопол по р. Хаджийска и сигналът за нефтеното замърсяване край р. Ахелой. Това каза пред журналисти Десислава Консулова, директор на Басейнова дирекция „Черноморски район“, предаде репортер на  Радио „Фокус“ - Бургас . Според Консулова ВиК - Бургас са подпомогнали дейността им с цел предотвратяване замърсяването на морските води с нефтопродукти. \r\n„По отношение замърсяването от потъналия кораб „Мопанг“, съгласно компетенциите на МОСВ, Басейнова дирекция извършва контрол на качеството на водите“, каза още Консулова. Според нея своевременно след получаване на сигнала за изтичането на горивото е иницииран мониторинг, които резултати, които резултати са били обявявани публично. Според думите на Консулова резултатите от замърсяването не са показали замърсяване на крайбрежни морски води, с изключение на локалното замърсяване, което беше над потъналия кораб, допълнително с цел оценка, евентуално ефектът върху морската околна среда, което е дало това старо замърсяване. \r\n„Басейнова дирекция е инициирала пречиствателен мониторинг, съгласно изискванията на Рамкова директива за морска стратегия. Този проучвателен мониторинг се извършва този месец и резултатите от него ще помогнат да дадем една точна оценка“, заяви директорът на Басейнова дирекция „Черноморски район“. Консулова уточни, че това не е сегашен нефтен разлив, а е старо замърсяване. „Не е изтичане на прясно нефтиново гориво, това е старо замърсяване, което излиза на повърхността, чрез мазутени топчета. Своевременно при излизане на сушата, РИОСВ и Басейнова дирекция са давали предписания на кметовете и на концесионерите за почистване на тези топчета с цел недопускане на въздействия“, допълни тя. По думите ѝ пунктът е ситуиран в непосредствена близост до петното, като допълнително е определен и референтен пункт около Созопол на база, на който ще бъдат сравнявани резултати. \r\nДеница ДИМИТРОВА", "date": "2018.10.30", "title": "Десислава Консулова, Басейнова дирекция „Черноморски район“: Сигналите, които постъпваха в Дирекцията това лято, бяха за мазутени топчета и битово-фекално замърсяване"}
{"url": "http://www.focus-news.net/news/2018/10/30/2584424/sevdalina-turmanova-zam-oblasten-upravitel-na-burgas-16-miliona-dushi-ot-6-darzhavi-otbelyazvat-mezhdunarodniya-den-na-cherno-more.html", "text": "16 милиона души от 6 държави отбелязват международния ден на Черно море. Това каза Севдалина Турманова, заместник областен управител по време на кръглата маса на тема „Общ дневен ред за Черно море“ в Културен център „Морско казино“, предаде репортер на  Радио „Фокус“ – Бургас . „За тези 6 държави морето е огледало на световния океан с целия си потенциал от предизвикателства“, добави Турманова. По думите ѝ на 31 май тази година по време на единадесетото издание на Европейския морски ден в Бургас, представителите на морските държави както и Република Молдова, са одобрили декларацията за общ морски дневен ред на Черно море, така наречената декларация от Бургас, която отново е поставила фокуса върху сътрудничеството на морския регион за създаване на обща морска програма с конкретни приоритети и действия. „Събитието днес се организира със съвместните усилия на Областна администрация – Бургас, Община Бургас и Черноморски институт, като има амбицията да обедини представители на централната и местната власт, институциите в бизнес и гражданския сектор, научни изследователи и всички хора свързани с морето в един общ дебат за аспектите на интегрираната морска политика. Ще бъде даден старт на една съвместна инициатива за създаването на Черноморски научно-технологичен център за син растеж и иновации“, допълни още Турманова. \r\nМария КУРТЕВА", "date": "2018.10.30", "title": "Севдалина Турманова, зам. областен управител на Бургас: 16 милиона души от 6 държави отбелязват международния ден на Черно море"}
{"url": "http://www.focus-news.net/news/2018/10/30/2584423/smolyan-sedmoklasnichkata-elena-stoeva-beshe-kmet-na-obshtinata-v-ramkite-ba-initsiativata-menidzhar-za-edin-den.html", "text": "За седма поредна година Община Смолян бе домакин на инициативата „Мениджър за един ден”, предаде репортер на  Радио „Фокус“ – Смолян . Днес ученици от ППМГ „Васил Левски”, ОУ „ Стою Шишков”, ПГИ „Карл Маркс” и ПГТТ „Христо Ботев” заеха ръководни постове в общинска администрация на кмет, заместник-кмет, секретар, главен архитект, директори на дирекции и ръководиха Община Смолян. Кметът  \r\nНиколай Мелемов посрещна учениците и заяви, че общината е отворена към младите хора и те са приоритет в управлението на ръководството. Той уточни, че тийнейджърите ще са полезни с инициативи в сферата на младежките дейности. Мелемов им пожела в бъдеще при своята реализация, учениците да работят това, което им е интересно. \r\nНа кметския стол в инициативата днес седна Елена Стоева, която е седмокласничка от ОУ „Стою Шишков”. Тя пое огърлицата на властта от Мелемов, а той я въведе в кметските дела – приема на граждани, строителството и разбира се текущите ангажименти. \r\nИвайла Станчева от ПГИ „Карл Маркс” се зае с ангажиментите на заместник-кмета Марин Захариев. Кирил Махалакев от ПГТТ „Христо Ботев” се зае с финансите в Община Смолян при зам.-кмета Венера Аръчкова, а Даниела Филчева от ОУ „Стою Шишков” отговаряше за строителството при зам.-кмета инж. Мариана Цекова. Мариан Семерджиев седна на стола на секретаря Момчил Николов. Николета Коджабашева беше главен архитект на община Смолян при арх. Димитър Димов. Атанас Пашутев пое функциите на дирекцията по административно информационното обслужване от Емил Дурсев , а дирекцията по международните проекти и обществените дейности ръководеше Василена Паричкова. Тя замести шефката на дирекцията Ефтима Петкова. Александър Петевски от ПГИ „Карл Маркс” и Борислава Сакалиева от СУ „Св. св. Кирил и Методий” бяха на позиции в Областния информационен център-Смолян. \r\nСлед приключване на работния ден, зам.-кметът Венера Аръчкова заяви, че заместникът ѝ се е представил много добре и му пожела да продължи напред и със същото желание за се развива. Тя се обърна към всички участници да не забравят Смолян. „Нека показваме добри резултати навсякъде, но нека, за да запазим Смолян като град и да осигурим по-добър начин на живот, поне част от вас да се върнат тук. Така ще покажете на Смолян, че има водещи фигури, които могат да се развиват тук в Смолян във всяка една специалност“, посочи Аръчкова. Тя уточни ръководството на кмета Мелемов е с изцяло отворени врати за децата и затова полага усилия, за да може те за имат места за спорт, развлечение и различни видове дейности. Тя призова децата да дават и занапред своите идеи за развитието на общината, които може да бъдат реализирани. \r\nОт своя страна зам.-кметът Марин Захариев заяви, че денят е бил много ползотворен за неговата заместничка. Говорили са за европейските проекти, заедно са откликнали на предложения за сътрудничество, говорили са за ЗОП, обсъдили са и спортната дейност. Заместничката на Захариев се е запознала и с дейността на Общински съвет – Смолян. \r\nЗам.-кметът инж. Мариана Цекова допълни, че със своята заместничка днес са направили обходи на обекти, които в момента се изпълняват в община Смолян. Тя сподели, че заедно са обсъдили и други предстоящи проекти и са се запознали с Географската система на общината, която е отворена онлайн за всички жители на общината. \r\nСекретарят на община Смолян Момчил Николов благодари на всички деца за участието в инициативата и за факта, че са проявили такъв интерес към работата на администрацията. „Ще се радвам ако някой от тях съумее след време да заеме някой от постовете, на които беше днес, а защо не и най-големият – кметският пост, който е изключително тежък като отговорност, натоварване и задължение. Желая ви да сбъднете всичките си мечки и да растете щастливи и достойни българи“, допълни Николов. \r\nГлавният архитект на Смолян Димитър Димов също благодари на своята помощничка днес Николета Коджебашева, която отблизо се е запознала с дейността на архитекта. „Тя видя как се одобряват проекти, издават се визи и се приемат граждани. Николета, каза че ще кандидатства в УАСГ и се надявам днешния ден да ѝ бъде от полза“, добави арх. Димов. \r\nОт своя страна учениците благодариха на община Смолян, че отвори вратите си за тях и са успели дори и за кратко да реализират мечтите си. Управленците получиха сертификати, които им бяха връчени от ръководството на община Смолян за участието им в днешната инициатива. \r\nНели ГЕРГЬОВСКА", "date": "2018.10.30", "title": "Смолян: Седмокласничката Елена Стоева беше кмет на Общината в рамките ба инициативата „Мениджър за един ден“"}
{"url": "http://www.focus-news.net/news/2018/10/30/2584421/angel-zhelyazkov-biovet-ad-dalgogodishna-e-politikata-ni-podpomagame-razlichni-initsiativi-i-proekti-na-obshtina-peshtera-vklyuchitelno-i-v-oblastta-na-sporta.html", "text": "Дългогодишна е политиката на „Биовет“ АД да подпомага различни инициативи и проекти на община Пещера, включително и в областта на спорта, каза за  Радио „Фокус“ – Пазарджик  Ангел Желязков, изпълнителен директор на „Биовет“ АД. По думите му те спонсорират футболния отбор на Пещера, а също и школите към него. „Съдействаме за покупката на топки и екипи и финансиране на цялостната му дейност. Подпомагаме тенис клубовете, а също и клуба по ракетомоделизъм. В тях участват много деца и младежи от общината, които търсят своята реализация и в областта на спорта“, обясни Желязков. Според него фирмата е пряко и неразривно свързана с Пещера. „При нас работят 1 200 души, те живеят в града с техните деца. Ние ще продължим да развиваме бизнеса си в този град. Ще подкрепяме и развитието на спорта на територията на общината. Имаме добрата воля и от страна на ръководството на общината. Предстоят ни и други интересни инициативи“, допълни Желязков. \r\nВаня НИКОЛОВА", "date": "2018.10.30", "title": "Ангел Желязков, „Биовет“ АД: Дългогодишна е политиката ни подпомагаме различни инициативи и проекти на община Пещера, включително и в областта на спорта"}
{"url": "http://www.focus-news.net/news/2018/10/30/2584390/dha-turtsiya-prodalzhava-da-izprashta-betonni-paneli-v-idlib-za-ukrepvane-pozitsiite-na-armiyata.html", "text": "Турция продължава изпращането на специални укрепени бетонни панели за сирийския град Идлиб за укрепване на позициите на 12-те наблюдателни поста и зоните за сигурност на турските въоръжени сили, предаде информационната агенция ДХА. Натоварените на ТИР-ове бетонни блокове преминават през ГКПП Джелвегьозю на турско-сирийската граница в околия Рейханлъ на провинция Хатай. Оттам турските ТИР-ове продължават директно към района на Идлиб, посочва още ДХА.  Георги Димов", "date": "2018.10.30", "title": "ДХА: Турция продължава да изпраща бетонни панели в Идлиб за укрепване позициите на армията"}
{"url": "http://www.focus-news.net/news/2018/10/30/2584428/sliven-rayonnata-prokuratura-se-samosezira-i-proveri-signal-za-zakuski-s-muhlyasal-kashkaval-po-programa-uchilishtno-mlyako.html", "text": "Районна прокуратура – Сливен се самосезира по журналистически материали, в които са посочени данни за това, че в някои детски градини и училища на територията на град Сливен, деца са получили закуски с мухлясал кашкавал по програма „Училищно мляко“. Това съобщиха от пресцентъра на  Районна прокуратура - Сливен . По случая е образувана преписка по общия надзор за законност на Районна прокуратура – Сливен, в хода на която да бъде установено има ли нарушени правила, уреждащи производството, преработката и съхранението на визираните храни, както и дали това е изложило на опасност здравето и живота на децата. \r\nВъв връзка с това Районна прокуратура – Сливен (със свое постановление от 29 октомври 2018 г.) е възложила проверка на ОДМВР - Сливен, „Икономическа полиция“, на Регионалната здравна инспекция в града и Областната дирекция по безопасност на храните – Сливен. \r\nСрокът за извършване на проверката е 30 дни. До края на този срок горепосочените институции трябва да изготвят доклад, който да бъде предоставен на Районна прокуратура – Сливен с оглед на последващи действия, които да бъдат извършени от прокурор.", "date": "2018.10.30", "title": "Сливен: Районната прокуратура се самосезира и провери сигнал за закуски с мухлясал кашкавал по програма „Училищно мляко“"}
{"url": "http://www.focus-news.net/news/2018/10/30/2584415/korneliya-ninova-bsp-shte-povyarvame-na-namerenieto-na-pravitelstvoto-da-se-bori-s-koruptsiyata-kogato-i-golemiyat-partnyor-v-koalitsiyata-si-ponese-otgovornostta-za-dabch.html", "text": "Ще повярваме на намерението на правителството да се бори с корупцията, когато и големият партньор в коалицията си понесе отговорността за ДАБЧ. Това каза лидерът на БСП Корнелия Нинова по време на пресконференция, предаде репортер на  Агенция „Фокус“.   „В последните дни се случват и други неща в страната. Става въпрос за предприетите мерки, образувано вече досъдебно производство на представителите на ДАБЧ и коментарите около ролята на ВМРО и Красимир Каракачанов в това“, обясни Нинова. По думите ѝ, който е нарушавал законите на България, трябва да си носи отговорност, административна, наказателна, съдебна – всякаква. „Какви въпроси поражда случилото се? Първо, защо сега, след като се оказва, че поне от няколко години се е знаело какво се случва там. В края на миналата година от пресата, отвън във Франция ситуацията там е описана. Имало е вътрешна информация от български служби и никакви мерки. Защо сега? Толкова години се е знаело какво става там и се твърди, че ВМРО през всичките тези години е имало отношение към всичките тези процеси. Това ни прилича на един предишен период, когато ГЕРБ почувстваха заплаха за правителството и постъпиха по същия начин с един друг партньор. Помните ли реформаторите и Петър Москов? Заедно ГЕРБ и реформаторите измислиха онази реформа, онази история с ваксините“, допълни Нинова. Тя обясни, че като е станало напечено, за да си спаси собствената, ГЕРБ са хвърлили Петър Москов и Реформаторите на кучетата. „Не ви ли прилича това на същата ситуация. Когато види заплаха за правителството – хвърля отговорността върху малкия партньор, въпреки че години наред в съучастие с малкия си партньор провеждат една и съща политика“, допълни още Нинова. „Чак днес г-жа Цачева, министър на правосъдието, се сеща да говори за промени в закона. Отново законът е виновен“, каза тя и уточни, че в приложението на закона е проблема. Нинова попита къде са били министрите на вътрешните работи, ДАНС. Според нея проблем има и в модела на Прехода. „Това е пример за модела на Прехода, когато всички заедно в задкулисие постъпват по този начин, но когато нещата започнат да се разкриват - ГЕРБ веднага си изчистват образа и ето патриотите са виновни. Не, не - вие управлявате заедно и заедно сте имали информация за тези процеси, затова трябва да носите и отговорността заедно“, заяви още Нинова.   \r\nДеница КИТАНОВА", "date": "2018.10.30", "title": "Корнелия Нинова, БСП: Ще повярваме на намерението на правителството да се бори с корупцията, когато и големият партньор в коалицията си понесе отговорността за ДАБЧ"}
{"url": "http://www.focus-news.net/news/2018/10/30/2584412/rabotna-grupa-shte-predlozhi-promeni-v-zakona-za-balgarskoto-grazhdanstvo.html", "text": "Създадена е работна група, която до края на годината да предложи промени в Закона за българското гражданство. Това каза в Стара Загора министърът на правосъдието Цецка Цачева, предаде  БНТ . Тя призна, че в Агенцията за българите в чужбина има проблеми в издаването на удостоверенията за личност и произход. От месец май 2017 до края на юни тази година Министерството на правосъдието е предложило на вицепрезидента да откаже българско гражданство на 750 случая по различни причини, включително и на 96 криминално проявени лица. \r\n„Работна група преосмисли и има за задача промени в Закона за българското гражданство в две главни направления - първото е добиване на българско гражданство по произход, където трябва да се прецизират разпоредбите на чл. 13 от Закона, а втората група е свързана с възможността за придобиване на българско гражданство по натурализация, чрез така наречените инвестиции. Имам уверението на Министерството на икономиката, че ще дадат становище, за да се види какъв е реалният ефект от тези инвестиции - разкриват ли се действителни работни места, има ли заетост“, заяви министър Цецка Цачева.", "date": "2018.10.30", "title": "Работна група ще предложи промени в Закона за българското гражданство"}
{"url": "http://www.focus-news.net/news/2018/10/30/2584426/kyustendil-politsiyata-otchete-dobri-rezultati-ot-rabotata-na-mobilnite-ekipi-v-malkite-i-otdalecheni-naseleni-mesta-v-oblastta.html", "text": "Полицията в Кюстендил отчете добри резултати от работата на мобилните екипи в малките и отдалечени населени места в областта, предаде репортер на  Радио „Фокус” – Кюстендил . Работата на екипите е започнала от преди година време. В екипите участват служители на „Охранителна полиция”, „Криминална полиция” и „Икономическа полиция”. „Целта на тези екипи е намаляване на конвенционалната престъпност и същевременно опазване на обществения ред в тези малки и отдалечени населени места”, каза началникът на отдел „Охранителна полиция“ комисар Васил Паргов. По думите му на територията на Областна дирекция на МВР – Кюстендил има девет общини, а общият брой на посетените населени места е 360. „При посещението на мобилните екипи се създава една много добра комуникация между кметовете на населените места – местната власт, самите граждани, които споделят дадени проблеми за решаване. Някои от тези проблеми са предмет на решаване от областната дирекция, а други са от кокетността на други институции”, каза комисар Васил Паргов. По думите му всички сигнали до момента са приети. Тези, които не са от компетенциите на Областна дирекция на МВР – Кюстендил са изпратени до съответните институции, останалите са решени. \r\nВенцеслав ИЛЧЕВ", "date": "2018.10.30", "title": "Кюстендил: Полицията отчете добри резултати от работата на мобилните екипи в малките и отдалечени населени места в областта"}
{"url": "http://www.focus-news.net/news/2018/10/30/2584430/abv-shte-nastoyava-za-vavezhdaneto-na-neoblagaem-minimum-do-razmera-na-minimalnata-rabotna-za-vsichki-i-diferentsirana-danachna-stavka-za-stoki-ot-parva-neobhodimost.html", "text": "АБВ ще излезем с нов модел на данъчна система за България. Това заяви по време на пресконференция, след изнесено заседание на ИБ на партията в Монтана, зам.-председателят на политическата сила доц. Христо Михайлов, съобщиха от пресцентъра на  ПП АБВ . „Категорично настояваме за отпадане на плоския данък, което е наша последователна политика от много време насам. Настояваме и за въвеждането на необлагаем минимум до размера на минималната работна заплата за всички, независимо от размера на техните доходи“, добави той. \r\n„Предлагаме и диференцирани данъчни ставки за стоки от първа необходимост. На първо място мляко, млечни продукти и хляб. Като условието е да са от български производители. На второ място за учебниците и помощните пособия за обучението на децата, като тетрадки например. И на трето място за лекарствата, като тук говорим конкретно за лекарства, а не за лекарствените препарати. Не сме съгласни, че различните данъчни ставки са проблем за фиска. Вече има такива за хазарта и в туризма, а и за нас е по-важно да няма проблеми за населението на България“, посочи той.  \r\nСпоред доц. Михайлов АБВ ще се бори и за  радикална промяна в българското земеделие, особено по отношение на разпределението на субсидиите за сектора. „Не можем да говорим за просперитет на селото, на малката ферма, на животновъд, който гледа няколко животни, при положение, че той е подтиснат, обезглавен от големите играчи в земеделския сектор у нас. За това ще настояваме субсидиите да бъдат насочени към собственика на земята и животните. Така той ще може да покани съответните арендатори, които да кандидатстват и да започнат в условия на конкуренция да работят земята на собственика. Не трябва да бъде както е в момента, субсидията да отива директно при арендатора и той да диктува всички условия, което води до все по-малко земеделски фирми с все по-голяма собственост“. \r\nЗам.-председателят на АБВ  посочи още и, че партията ще продължи да настоява  за  осигуряването на безплатен достъп на всички деца до детски ясли и градини, което по думите му ще струва максимум петстотин милиона лева на бюджета. „Ще предложим и подпомагане на българското семейство, като за всяко трето дете и при условие, че родителите са поне със средно образование и през последните поне няколко години имат необходимия осигурителен стаж, да получават безвъзмездно сума от държавата в размер на поне 30 000 лева. Това пак казвам, трябва да се случва при определени условия, така че да бъде подкрепено само отговорното родителство“, заяви той.  \r\nОт партията посочиха и, че предлагат нова визия за регионалното деление на страната. По думите сме свидетели на масово обезлюдяване на населени места в у нас. „Ние на изборите догодина се изправяме пред феномен, а именно повече от 50 процента от селата в България няма да избират кмет, тъй като закона в момента казва, че за вот са необходими минимум 350 жители. За това настояваме за ново териториално и административно деление на страната. Категорично считаме, че областните управи, цели 28 в момента, заедно със своята администрация са изчерпани от съдържание. Те не изпълняват своята функция, не водят до регионално развитие и ние не можем да планираме икономиката си на регионален принцип, както е в Европа. Държавата на практика определя всичко. В следствие на това общините нямат интерес дори да развиват бизнес, защото за тях няма значение дали  имат предприятия с 1000 или 5000 души, тъй като приходи в бюджета на самата община, освен такса смет и местните данъци и такси не постъпват. Всичко друго отива директно в държавния бюджет и се разпределя от финансовото министерство на кметовете, които са им по-приятни, образно казано“, посочи зам.-председателят на АБВ  Владимир Маринов. По думите му АБВ ще иска промяна в изборното законодателство, както и въвеждането на второ ниво на местното самоуправление, ангажимент поет от страната ни пред ЕС още преди повече от десет години.", "date": "2018.10.30", "title": "АБВ ще настоява за въвеждането на необлагаем минимум до размера на минималната работна за всички и диференцирана данъчна ставка за стоки от първа необходимост"}
{"url": "http://www.focus-news.net/news/2018/10/30/2584431/zam-ministar-predsedatelyat-tomislav-donchev-sledvashtata-godina-shte-bade-reshavashta-za-badeshteto-na-evropeyskiya-sayuz.html", "text": "Следващата година ще бъде решаваща за бъдещето на Европейския съюз. Намираме се на политически кръстопът, белязан от европейски избори през 2019 г., и трябва да решим от какъв Съюз имаме нужда. Това заяви заместник министър-председателят Томислав Дончев в Букурещ на организираната от румънското правителство конференция „Приобщаваща Кохезионна политика за Съюз, по-близък до нашите граждани“, съобщиха от  Правителствената информационна служба . \r\nФорумът се провежда в ключов етап на преговорите по предложенията за бюджет и законодателен пакет на ЕС за следващия програмен период 2021 – 2027 г. В контекста на този дебат Дончев призова за намиране на баланс между нуждата да бъдат финансирани новите предизвикателства на ЕС и в същото време да бъдат запазени традиционните европейски политики. Той подчерта необходимостта стратегическите инвестиции да бъдат планирани дългосрочно и отвъд политическите цикли, да се гарантира необходимата предвидимост в следването на трайните европейски приоритети, но и нужната гъвкавост за преодоляването на непредвидени предизвикателства. По думите му в търсенето на баланси не трябва да се забравя, че Кохезионната политика на ЕС е нещо повече от счетоводни параметри,  тя е обединяващата формула, която укрепва самия Съюз. \r\nВ Конференцията участваха министър-председателят на Румъния Виорика Дънчила, европейският комисар по бюджет и човешки ресурси Гюнтер Йотингер, европейският комисар по регионална политика Корина Крецу, председателят на Европейския комитет на регионите Карл-Хайнц Ламберц, вицепрезидентът на Европейската инвестиционна банка Вазил Худак, представители на Европейската комисия и Европейския парламент, министри от държавите членки и др.", "date": "2018.10.30", "title": "Зам. министър-председателят Томислав Дончев: Следващата година ще бъде решаваща за бъдещето на Европейския съюз"}
{"url": "http://www.focus-news.net/news/2018/10/30/2584427/kathimerini-turski-sondazhen-korab-zapochva-misiya-v-sredizemno-more-v-sryada.html", "text": "Турски сондажен кораб ще започне операция в Средиземно море в сряда, на 100 км от бреговете на Анталия. Това заяви турският министър на енергетиката Фатих Донмез, добавяйки, че целта е да извършва два сондажа годишно, съобщава електронното издание на гръцкия вестник  Kathimerini.   \r\nДонмез направи коментар във вторник по време на церемонията по пускането на кораба на вода и добави, че Турция е много близо до закупуването на друг сондажен кораб.", "date": "2018.10.30", "title": "Kathimerini: Турски сондажен кораб започва мисия в Средиземно море в сряда"}
{"url": "http://www.focus-news.net/news/2018/10/30/2584432/prezidentat-rumen-radev-shte-uchastva-v-tarzhestvoto-po-sluchay-zavarshvaneto-na-vipusk-botevski-ii-smyana-na-voenna-akademiya-georgi-stoykov-rakovski.html", "text": "На 31 октомври 2018 г, от 10.00 часа държавният глава Румен Радев ще участва в тържеството по случай завършването на „Випуск Ботевски – II смяна“ на Военна академия „Георги Стойков Раковски”. Това съобщиха от  Прессекретариата на държавния глава . \r\nОт 12.00 часа на „Дондуков“ 2 президентът Радев ще приеме министъра на външните работи на Република Азербайджан Елмар Мамадяров.", "date": "2018.10.30", "title": "Президентът Румен Радев ще участва в тържеството по случай завършването на „Випуск Ботевски – II смяна“ на Военна академия „Георги Стойков Раковски”"}
{"url": "http://www.focus-news.net/news/2018/10/30/2584435/kyustendil-otchita-se-namalyavane-v-broya-na-bitovite-prestapleniya-v-malkite-i-otdalecheni-naseleni-mesta-ot-oblastta.html", "text": "Отчита се намаляване в броя на битовите престъпления в малките и отдалечени населени места в област Кюстендил. Това каза на пресконференция началникът на отдел „Охранителна полиция“ към ОДМВР – Кюстендил комисар Васил Паргов, предаде репортер на  Радио „Фокус” – Кюстендил . Около една трета е отчетеното намаление в сравнение със същия период на миналата година. До месец юли 2018 година са приети и разрешени около 30 сигнала в рамките на изнесените приемни в селата на територията на област Кюстендил. Тези сигнали са били от компетенцията на Областна дирекция на МВР – Кюстендил. В същото време е върната обратна информация към подателите и към кметовете и кметските наместници на селата. Другите сигнали се отнасят към различни институции, които също са предадени по компетентност. „Таза кампания ще продължи. Тя е ползотворна. По този начин се спазва йерархията в МВР и се създава една много добра комуникация и добро доверие сред гражданите”, каза Паргов. По думите му повечето сигнали са свързани със Закона за движение по пътищата, както и правилата за опазване на обществения ред. Срещите се ползват и за разясняване на поведението на хората от малките населени места, при опит за телефонни измами. \r\nВенцеслав ИЛЧЕВ", "date": "2018.10.30", "title": "Кюстендил: Отчита се намаляване в броя на битовите престъпления в малките и отдалечени населени места от областта"}
{"url": "http://www.focus-news.net/news/2018/10/30/2584436/korneliya-ninova-bsp-da-popitame-zashto-semeystvo-banevi-sa-v-delegatsiyata-na-boyko-borisov-pri-poseshtenieto-v-katar.html", "text": "Да попитаме защо семейство Баневи са в делегацията на Бойко Борисов при посещението в Катар. Това каза лидерът на БСП Корнелия Нинова по време на пресконференция, предаде репортер на  Агенция „Фокус“ . На въпрос защо БСП не критикува президента Румен Радев, че е взимал на посещения със себе си директора на ДАБЧ Петър Харалампиев, Нинова отговори: „Защо не критикуваме президента Радев – защото президентът Радев не го назначава, не го контролира, назначава го изпълнителната власт, контролира го изпълнителната власт, т.е. там са реалните механизми за взимане на решения и за въздействие\". Нинова заяви, че трябва да се зададе и въпросът защо семейство Баневи са в делегацията на Бойко Борисов при посещението в Катар.  \r\nНа въпрос дали картината, която очертават с президента Радев е катастрофална, Нинова обясни: „Предлагам ви да се огледаме наоколо. Да не е партийно това оглеждане. Всяка вечер имате на улицата майките на децата с увреждания, почти всяка седмица имате хора на улицата по различни поводи, по различни градове да протестират. Само за първите 6 месеца на председателството дори имахме над 70 протеста. Това е реалната оценка за управлението и състоянието на страната. Ние повтаряме – България върви назад по всички показатели“. Тя обърна внимание да се отправи поглед за случващото се навън. „Сега се готвят протести на кметове на малки общини. Протести всеки ден има по градове и села за цените на горивата. Това е реалната оценка и реалния глас“, обясни Нинова.  \r\nВъв връзка с ревизията на Прехода, Нинова заяви, че ако се кара принципно, трябва да е за всички еднакво. „Приватизация, концесии, договори, мутренското управление в годините на Прехода, мутрите вън от политиката. Всички казахме – дайте да го направим. Всичко заедно – нямаме нищо против. Кога ще си говорим за Цветелина Бориславова за приватизацията на „Си банк“ или на Пампорово. Като искате – целия преход – готово. Но целият – всичко на масата и почваме отначало“.  \r\nНа въпрос от коя страна на барикадата на порочния модел стоят гл. прокурор Сотир Цацаров и Делян Пеевски, Нинова отговори: „Делян Пеевски не знам, но Сотир Цацаров изпълнява закон. Нашият по-сериозен въпрос е за изпълнителната власт“. \r\nДеница КИТАНОВА", "date": "2018.10.30", "title": "Корнелия Нинова, БСП: Да попитаме защо семейство Баневи са в делегацията на Бойко Борисов при посещението в Катар"}
{"url": "http://www.focus-news.net/news/2018/10/30/2584422/tass-alternativa-za-germaniya-schita-za-svoya-zasluga-otkazvaneto-na-angela-merkel-ot-liderstvoto-na-hds.html", "text": "Ръководството на крайнодясната „Алтернатива за Германия“ счита, че партията е повлияла за решението на германския канцлер Ангела Меркел да напусне лидерския пост на Християндемократическия съюз (ХДС), предава  TACC , като се позовава на местни медии. \r\n„Това до голяма степен се дължи на нас“, заяви председателят на партията Александър Гауланд, коментирайки решението на Меркел. \r\n„Ловът, който обяви колегата Гауланд, завърши успешно“, отговори от своя страна съпредседателят на АзГ Алис Вайдел. Тя се позовава на заявлението на Гауланд, направено от на 24 септември 2017 г. след изборите за Бундестаг, след които „Алтернатива за Германия“ се превърна в най-голямата опозиционна партия в парламента. Тогава политикът съобщи, че „ще лови Меркел“ и ще получи гласовете на избирателите. \r\nВ неделните избори за местен парламент във федералната провинция Хесен, АГ събра 13,1% от гласовете и сега е представена във всички регионални парламенти на Германия. \r\nВ понеделник Меркел заяви на пресконференция, че няма да издигне кандидатурата си за председател на ХДС, но ще остане начело на кабинета в Берлин до края на мандата му през 2021 г.  \r\nМеркел е председател на ХДС от 2000 г. Длъжността канцлер заема от 2005 г.", "date": "2018.10.30", "title": "ТАСС: „Алтернатива за Германия“ счита за своя заслуга отказването на Ангела Меркел от лидерството на ХДС"}
{"url": "http://www.focus-news.net/news/2018/10/30/2584429/korneliya-ninova-bsp-v-byudzheta-na-pravitelstvoto-ima-karpene-na-parche-i-lipsvat-reformi-no-alternativa-ima.html", "text": "В бюджета на правителството има кърпене на парче и липсват реформи, но алтернатива има. Това каза лидерът на БСП Корнелия Нинова по време на пресконференция, предаде репортер на  Агенция „Фокус“ . Според нея с нищо не се помага на най-уязвимите групи - младите и децата от една страна и пенсионерите от друга. „С нищо не им се помага на тях. Ето - около 12 социални плащания, засягащи млади семейства, майки и деца, изобщо не получават никакво увеличение през 2019 г. Обезщетението за отглеждане на дете от 1 до 2 години – замразено, месечните помощи за деца – замразени, еднократна помощ при бременност – нищо, еднократна помощ при раждане – също“, допълни лидерът на БСП.  \r\n„Увеличават се заплатите на хората в бюджетния сектор с 10% от 1 януари, а на пенсионерите, пак най-уязвимата група, най-засегнати от бедността от 1 юли 2019 г. с 5%. Отново нито дума за промяна в системата за преизчисляване на всички стари пенсии“, допълни Нинова.  \r\nПо думите ѝ хвалбите за най-амбициозния и най-социалния бюджет на Прехода не отговарят на реалните числа и факти. „Да, увеличават се, разходите, но то е за сметка на увеличаването на данъци, осигуровки и цени за хората, откъдето влизат приходите. Това не е правене на политика. Това е кърпене на парче, запушване на дупки. В този бюджет няма нито една политика, свързана с промени, с реформи в системите, които да имат по-силна и по-голяма ефективност“, обясни още лидерът на БСП.  \r\n„Представяме нашия алтернативен бюджет, ще го внесем в Народното събрание и в понеделник правим едно широко обществено обсъждане, на което каним и НПО сектор, експерти, специалисти, лекари, учени. Алтернатива има - има в политиките, но тези политики се изразяват най-вече чрез бюджета и ние там искаме да покажем също своята алтернатива“, каза още Нинова.  \r\nДеница КИТАНОВА", "date": "2018.10.30", "title": "Корнелия Нинова, БСП: В бюджета на правителството има кърпене на парче и липсват реформи, но алтернатива има"}
{"url": "http://www.focus-news.net/news/2018/10/30/2584433/inzh-tonka-atanasova-riosv-burgas-sanktsiyata-na-elenite-za-lipsa-na-razreshitelno-za-zaustvane-e-1784-mln-lv-tay-kato-se-naslagva-s-vsyaka-godina-i-se-uvelichava.html", "text": "Високата санкция, която сме изчислили на „Елените“ е във връзка резултатите, които сме получили от контролните измервания, тъй като тази пречиствателна станция е без разрешително за заустване. Това каза пред журналисти инж. Тонка Атанасова, директор на РИОСВ – Бургас, предаде репортер на  Радио „Фокус“ – Бургас . Според Атанасова тя подлежи на контрол от страна на РИОСВ и Басейнова дирекция. Взетите проби показват превишение на емисионните норми. „Санкцията е толкова голяма – 1.784 млн. лв., тъй като се наслагва всяка година и всяка година се увеличава, като се има предвид, че те от 2012 г. няма разрешително, затова се получава толкова голяма санкция“, заяви директорът на РИОСВ - Бургас. Според Атанасова тя е започнала от около 150 хил. лева на 200 хил. лева, след това на 300 хил. лева. и така е стигнала до близо 1.8 млн. лв. и също така може да достигне и 5 млн. лева. Предните санкции са стигнали до близо 7 млн. лв. „По тази причина с директора на Басейнова дирекция Десислава Консулова сме ги предали на прокурор, тъй като същите не са обжалвани през годините, а и освен това не са платени към държавата“, уточни Атанасова. По думите ѝ към настоящия момент от ВиК операторите вървят регионалните прединвестиционни проучвания за изграждане на канализационните системи с пречиствателни станции и там. Община Несебър е предвидила имот, в който ще бъде изградена пречиствателна станция за населеното място. \r\nДеница ДИМИТРОВА", "date": "2018.10.30", "title": "Инж. Тонка Атанасова, РИОСВ – Бургас: Санкцията на „Елените“ за липса на разрешително за заустване е 1.784 млн. лв., тъй като се наслагва с всяка година и се увеличава"}
{"url": "http://www.focus-news.net/news/2018/10/30/2584440/korneliya-ninova-na-100-se-uvelichi-podkrepata-za-bsp-v-nachaloto-na-moya-mandat-nachelo-na-partiyata.html", "text": "На 100% се увеличи подкрепата за БСП в началото на моя мандат начело на партията. Това каза лидерът на БСП Корнелия Нинова по време на пресконференция, предаде репортер на  Агенция „Фокус“ . Попитана дали е ефективен лидер на БСП, Нинова заяви, че дали е така, или не казват членовете, симпатизантите и хората, които подкрепят партията. „Не съм забелязала в последните месеци да има отлив от тези хора, които подкрепят политиката на БСП. Да, в началото на моя мандат, тази подкрепа се увеличи със 100 %. От над 400 хиляди -  на 1 млн. Депутатите от 39 на 80 и две години не съм забелязала отлив от тази подкрепа. Нямаме сериозен ръст, но няма отлив. Имаме лека полека качване на доверието – това е истинската оценка на един лидер, а не субективната на един или друг член на Националния съвет“, заяви още Нинова. Тя обясни, че ще приеме критики, ако даден член излезе и каже, че говори от името на структура. „Когато всеки излиза от свое име и по субективни съображения без да пита структурата, партийните хора, членовете и симпатизантите какво мислят по този въпрос, да си запази субективното мнение за себе си. Истинската оценка я дават хората с гласуване и вярвам, че тя е добра, откакто съм председател на партията“, допълни лидерът на БСП. \r\nДеница КИТАНОВА", "date": "2018.10.30", "title": "Корнелия Нинова: На 100% се увеличи подкрепата за БСП в началото на моя мандат начело на партията"}
{"url": "http://www.focus-news.net/news/2018/10/30/2584438/ministar-krasimir-valchev-imame-nuzhda-poveche-uchenitsi-s-dobri-rezultati-da-stavat-uchiteli-i-da-vdahnovyavat-drugi-detsa.html", "text": "Имаме нужда повече ученици с добри резултати да се ангажират с педагогическата професия и да вдъхновяват и други деца, за да може да имаме повече ученици с интереси в науката, изкуството, литературата. Това заяви министърът на образованието и науката Красимир Вълчев по време на церемонията за награждаване на участниците в кампанията „Отличниците на България“, съобщиха от пресцентъра на  МОН . Отличени бяха над 30 участници, постигнали международни успехи и спечелили златни, сребърни и бронзови медали от международни олимпиади и състезания и в областта на математика, информатика, химията, биологията, лингвистиката, астрономията, както и с постижения в областта на изкуствата и литературата. \r\nМинистърът посочи, че част от политиките на Министерството на образованието и науката са насочени към учениците с постижения – има национална програма, която е за подпомагане на подготовката и участието на учениците в олимпиади. Имаме и модул за подобряване на образователната среда - за лабораторната и експерименталната работа в кабинетите по природни науки в училищата, за която годишно отделяме 2 милиона лева, каза министърът. По думите му природните науки стават все по-важни за обществото ни, за това да живеем по-добре и да имаме бъдеще. В този технологичен свят ще се нуждаем все повече и от хора, които имат умения да общуват чрез литературата, и изкуствата, защото възпитанието на чувства и ценности ще ни е много необходимо, добави министър Вълчев. \r\nТой връчи грамота и медал на Георги Александров от Софийската математическа гимназия, който е носител на златен медал на европейската олимпиада по физика, сребърен медал от Международната олимпиада по физика и златен медал от олимпиадата на Метрополисите по природни науки в Москва. Георги иска да стане учител и да работи в България. Министър Вълчев го поздрави за избора му и подчерта, че светът се развива благодарение на учителите. Тези хора са тихите герои в класната стая, заяви Красимир Вълчев. \r\nВ поздравлението си към отличниците и техните учители министърът подчерта колко е важна ролята на родителите и учители, които подкрепят децата в техните усилия.", "date": "2018.10.30", "title": "Министър Красимир Вълчев: Имаме нужда повече ученици с добри резултати да стават учители и да вдъхновяват други деца"}
{"url": "http://www.focus-news.net/news/2018/10/30/2584439/varna-nay-chesto-patnotransportnite-proizshestviya-s-karutsi-nastapvat-zaradi-lipsata-na-svetlootraziteli-ne-sa-redki-i-sluchaite-na-intsidenti-poradi-nepravilnoto-im-dvizhenie.html", "text": "Пътните превозни средства с животинска тяга трябва да бъдат видими за останалите. Това съобщиха за  Радио „Фокус“ – Варна  от ОДМВР – Варна. По данни на полицията най-често пътнотранспортните произшествия с пътни превозни средства с животинска тяга настъпват заради липсата на светлоотразители, не са редки и случаите на пътни инциденти поради неправилното им движение на пътя и неправилния превоз на пътниците в тях. През тъмната част на денонощието водачите на пътни превозни средства с животинска тяга трябва носят светлоотразителни жилетки. Всяко пътно превозно средство с животинска тяга трябва да има два бели или жълти светлоотразителя отпред, два червени светлоотразителя отзад, а при движение през нощта и при намалена видимост – отзад вляво светещо тяло, излъчващо бяла или жълта добре различима светлина. Водачите на пътни превозни средства с животинска тяга, на животни или на стада трябва непрекъснато да направляват животните и да не ги оставят без надзор в обхвата на пътя, допълниха от полицията. \r\nМарияна ВАЛЕНТИНОВА", "date": "2018.10.30", "title": "Варна: Най-често пътнотранспортните произшествия с каруци настъпват заради липсата на светлоотразители, не са редки и случаите на инциденти поради неправилното им движение"}
{"url": "http://www.focus-news.net/news/2018/10/30/2584442/vitsepremierat-ekaterina-zaharieva-uchastva-v-initsiativata-menidzhar-za-edin-den.html", "text": "Вицепремиерът и министър на външните работи Екатерина Захариева се включи днес за пореден път в инициативата „Мениджър за един ден“ на Junior Achievement Bulgaria. Това съобщиха от пресцентъра на  Министерството на външните работи . Проявата има за цел да срещне представители на държавата и институциите и утвърдени лидери професионалисти от всички сфери на бизнеса и обществения живот с младежи, които да се запознаят с настоящето и бъдещето на професията на своя титуляр за деня.  \r\nМинистър Захариева сподели своя опит и добри практики с Натали Георгиева, ученичка в Професионалната гимназия за романски езици в град Бургас. По време на срещата вицепремиерът демонстрира как протича на практика денят на един външен министър и разказа накратко за своите основни отговорности и задължения.  \r\nСтола си за ден преотстъпи и заместник-министър Георг Георгиев. Неговото място зае Деница Джахани, която учи „Връзки с обществеността“ в Софийския университет. Заместник-министър Георгиев я запозна с основните акценти от работата в неговите ресори.  \r\nВ рамките на деня гостите имаха възможността да разгледат дипломатическото ведомство отвътре, да се запознаят с историята на министерството, с протокола по време на различните типове срещи и залите, в които се провеждат, както и с богатата художествена колекция на МВнР.  \r\nНатали Георгиева и Деница Джахани зададоха множество въпроси и показаха подчертан интерес към работата на министър Захариева и нейния заместник.", "date": "2018.10.30", "title": "Вицепремиерът Екатерина Захариева участва в инициативата „Мениджър за един ден“"}
{"url": "http://www.focus-news.net/news/2018/10/30/2584443/blagoevgrad-filmat-ilindenski-kambani-shte-bade-izlachen-na-1-noemvri.html", "text": "Филмът „Илинденски камбани“ ще бъде излъчен на 1 ноември от 20.30 часа. Това съобщиха от пресцентъра на  Община Благоевград . Премиерата ще бъде по телевизия „Родина“. В Деня на народните будители зрителите пред малкия екран ще се докоснат до историята, свързана с Освобождението на Горна Джумая и Пиринска Македония и присъединяването им към Майка България. Във филма участва емблемата на пиринския край ансамбъл „Пирин“, както и Национално дружество „Традиция“. „Илинденски камбани“ пресъздава емблематични сблъсъци, оръжия, майчини сълзи, братски прегръдки, викове, вой и възгласи за свобода.  \r\nНа 5 октомври с възстановка, носеща името „Илинденски камбани“, жителите и гостите на Благоевград се докоснаха до историята, свързана с Освобождението на Горна Джумая от турско робство.  \r\nФилмът \"Илинденски камбани\" е дело на Община Благоевград и НД \"Традиция\", РК \"Традиция\" – Благоевград и с подкрепата на РИМ - Благоевград, ЦЛТРДБ - Благоевград, Народно читалище \"Никола Вапцаров 1866\" - Благоевград и \"Царски клуб\" - Благоевград.", "date": "2018.10.30", "title": "Благоевград: Филмът „Илинденски камбани“ ще бъде излъчен на 1 ноември"}
{"url": "http://www.focus-news.net/news/2018/10/30/2584444/gerb-shte-dade-izvanreden-brifing-v-narodnoto-sabranie.html", "text": "ГЕРБ ще даде извънреден брифинг на трибунката в кулоарите на Народното събрание (пл. „Народно събрание“ №2). Това съобщиха от пресцентъра на  ПП ГЕРБ . Събитието ще се проведе днес от 16.30 часа.", "date": "2018.10.30", "title": "ГЕРБ ще даде извънреден брифинг в Народното събрание"}
{"url": "http://www.focus-news.net/news/2018/10/30/2584441/ministar-petya-avramova-vavezhda-se-denonoshtno-nablyudenie-na-prohoda-shipka-prez-zimnite-mesetsi.html", "text": "Денонощно наблюдение на прохода Шипка се въвежда в зимните месеци. Това съобщи в Габрово министъра на регионалното развитие и благоустройство Петя Аврамова, предаде репортер на  Радио „Фокус” – Велико Търново . Министър Аврамова увери, че зимното почистване навсякъде в страната вече е уредено. „Искам да подчертая, че тези процедури, които не успяха да стигнат до своя край за избор на изпълнител за зимно поддържане, всички договори по тях ще бъдат анексирани. Така, че няма притеснения за подготовката за зимния сезон. Ще има в прохода Шипка денонощно дежурство, за да имаме актуална информация за обстановката там в реално време. Има резервирани вече фирми изпълнители за зимно поддържане, резервирани са и химикали на опорните точки“, каза още министър Аврамова. Тя посочи, че постоянното дежурство на проходите ще е не само в Шипка, а и в останалите натоварени пътни артерии. \r\nЛуиза ТРАНЧЕВА", "date": "2018.10.30", "title": "Министър Петя Аврамова: Въвежда се денонощно наблюдение на прохода Шипка през зимните месеци"}
{"url": "http://www.focus-news.net/news/2018/10/30/2584445/sport-arestuvaha-vitseprezidenta-na-ispanskata-futbolna-asotsiatsiya.html", "text": "Вицепрезидентът на Испанската футболна асоциация Андреу Субиес е бил арестуван тази сутрин при полицейска операция, проведена като част от разследването за корупция в испанския футбол. \r\nСубиес влезе в управата на федерацията едва през май тази година след избирането на новия президент Луис Рубиалес. Обвиненията срещу него обаче са от периода, в който той бе президент на на Каталунската футболна федерация - между 2011 и 2018 година. Освен Субиес, още един представител на ФКФ е бил задържан, съобщи местната полиция.  \r\nПрез юли 2017 година бившият президент на Испанската футболна асоциация Анхел Мария Вияр бе арестуван заради корупция, а малко по-късно бе принуден да подаде оставка заради скандала.", "date": "2018.10.30", "title": "Спорт: Арестуваха вицепрезидента на Испанската футболна асоциация"}
{"url": "http://www.focus-news.net/news/2018/10/30/2584425/korneliya-ninova-bsp-arestite-na-oligarsi-sa-prah-v-ochite-na-horata-i-evropeyskite-partnyori-ako-shte-pravim-neshto-za-naroda-tryabva-reviziya-na-prehoda.html", "text": "Арестите на олигарси са прах в очите на хората и европейските партньори - ако ще правим нещо за народа, трябва ревизия на прехода. Това каза лидерът на БСП Корнелия Нинова по време на пресконференция, предаде репортер на  Агенция „Фокус“ . „На семейство Баневи е повдигнато обвинение за престъпно сдружаване за периода 2009-2018 г. Кой управлява в този период? Какво е правил от 2009 до 2018? Присвояване и данъчни престъпления 2010 и 2011 г. – къде са политиците от този период? Къде е председателят на Агенцията за приватизационен и следприватизационен контрол, който е трябвало да следи какво се случва с тези приватизирани предприятия. За награда за това, че си е затворил очите, той днес е министър – същият този човек. Кого залъгват? Да, добре всеки нарушил закона да отива, където му е мястото, но или ще бъде принципно и ще се стигне до дъно, или всичко друго е прах в очите на хората и на партньорите ни. За нас да се стигне до истината означава не само тези хора, които са крали и присвоявали, и онези които са им ги дали“, допълни лидерът на БСП.  \r\n„Всички, независимо от цвета им, няма наши-ваши, които са нарушавали законите и крали по време на Прехода и сега, трябва да носят отговорност с пълната сила на закона“, каза Нинова. Според нея ситуацията днес прилича на картина от миналото. „2010 г. октомври снимаха и ни показваха от хеликоптери палати на олигарси, с басейни, с градини, с невероятно богатство. Какво се случи от 2010 г. досега? Станахме пак октомври 2018 г., за да ни показват същите палати на същите олигарси, само че сега снимани отвътре. Ще чакаме ли още 8 години да се случи нещо? Не е ли това имитация на борба с олигарсите на прехода? Защото от 2010 г. досега управлява Бойко Методиев Борисов“, обясни лидерът на БСП.  \r\n„Как да сме убедени, че това е истинско желание за борба с олигарсите и с модела на Прехода, след като на едните повдигаш обвинение и търсиш отговорност, на Кирил Домусчиев му вкарваш специален закон, за да му опростиш дълговете. На Гергов му даваш 43 млн. лв. за Дупката във Варна, къде е принципът в тази работа? Това ли ви е борбата с олигархията и с прехода?“, коментира още Нинова.  \r\n„Това е имитация, изборен подход, както искате го наричайте: прах в очите на хората и на европейските ни партньори. Обърнете внимание – чакаме мониторингов доклад следващия месец. Това не го правят за българи, това го правят за пред чужденците, защото идва доклад. Ако ще правим нещо за хората и за народа – ревизията на Прехода изисква според нас – разграждането на този модел, за нас той е политико-олигархичен. Ще повярваме и ние ще работим за това да сложим край на този модел, когато до подсъдимите олигарси седнат подсъдими политици, защото не е луд който яде баницата, а който му я дава“, допълни Нинова. \r\nДеница КИТАНОВА", "date": "2018.10.30", "title": "Корнелия Нинова, БСП: Арестите на олигарси са прах в очите на хората и европейските партньори - ако ще правим нещо за народа, трябва ревизия на Прехода"}
{"url": "http://www.focus-news.net/news/2018/10/30/2584448/yambol-23-godishen-mazh-ot-grada-e-zadarzhan-za-krazhba-na-okolo-1000-lv.html", "text": "23-годишен мъж от Ямбол е задържан за кражба. Това съобщиха от  ОДМВР – Ямбол . Днес в 02.50 ч. от тел. 112 в оперативна дежурна част на ОДМВР - Ямбол е получен сигнал, че от апартамент, находящ се на  ул. „Димитър Благоев“ в областния град, е извършена кражба на около 1000 лева. По данни на собственика в жилището е проникнато през незаключена врата. На местопроизшествието е извършен оглед. В хода на проведените незабавни издирвателни и процесуално-следствени действия със заповед за срок до 24 часа е задържан извършителят – 23-годишен местен жител. Работата по случая продължава в рамките на образуваното досъдебно производство.", "date": "2018.10.30", "title": "Ямбол: 23-годишен мъж от града е задържан за кражба на около 1000 лв."}
{"url": "http://www.focus-news.net/news/2018/10/30/2584447/viktoriya-koleva-obshtina-malko-tarnovo-prez-2018-g-otchitame-4-000-posetiteli-koeto-e-s-pochti-25-poveche-spryamo-minalata-godina.html", "text": "През 2018 г. отчитаме 4 000 посетители, което е с почти 25% повече спрямо миналата година. Това каза за  Радио „Фокус“ – Бургас  Виктория Колева, главен специалист в направление „Туризъм“ в Община Малко Търново. По думите ѝ туристите, които посещават околността, са главно от България, но се наблюдава и интерес на посетители от други държави – Русия, САЩ, Германия и Италия. „Най-посещаваните обекти си остават култовият комплекс „Мишкова нива“, гробницата на Бастет, връх „Голямо градище“, както и древното оброчище с лековита вода „Индипасха“, каза още Колева. Тя добави, че интерес предизвикват и по-малко познатите обекти като тракийското скално светилище в местността Каменска бърчина (Камъка), могилния некропол в местността Пропада, местността Влахов дол, пещерата светилище на св. Марина, параклисът \"св. Троица\", построен върху пещера. \r\n„Посетителите проявяват интерес и към едни от най-старите параклиси и вековни гори в Странджа, които са свързани с интересни легенди и предания“, допълни Колева. Тя каза още, че от лятото на миналата година се представят и художествени интерпретации на древни тракийски ритуали в местностите Мишкова нива и Камъка, които са посещавани все повече. „Въпреки че туристическите посещения са главно през пролетта, лятото и есента, Странджа е също толкова гостоприемна и през зимния сезон“, добави Колева. \r\nМария ГЕОРГИЕВА", "date": "2018.10.30", "title": "Виктория Колева, Община Малко Търново: През 2018 г. отчитаме 4 000 посетители, което е с почти 25% повече спрямо миналата година"}
{"url": "http://www.focus-news.net/news/2018/10/30/2584446/dmitriy-peskov-nyama-opasnost-ot-sriv-v-rusko-turskite-sporazumeniya-za-idlib.html", "text": "Няма опасност от срив в руско-турските споразумения относно буферната зона в северозападната сирийска провинция Идлиб. Това увери говорителят на Кремъл Дмитрий Песков, предава  РИА Новости . \r\nПесков допълни, че ситуацията е сложна, но Анкара полага всички усилия да изпълни ангажиментите си. „Не, докато не видим заплаха“, подчерта  говорителят на Кремъл в отговор на молба да коментира изявление на сирийския външен министър Уалид Муалим, който по-рано заяви, че ситуацията в Идлиб показва турското нежелание да изпълнява договореното в контекста на това може ли позицията на Дамаск да заплаши руско-турските споразумения. \r\nСлед четиристранната среща в Истанбул за Сирия, Песков увери, че Москва ще информира Дамаск за резултатите от преговорите между лидерите на Турция, Русия, Германия и Франция.", "date": "2018.10.30", "title": "Дмитрий Песков: Няма опасност от срив в руско-турските споразумения за Идлиб"}
{"url": "http://www.focus-news.net/news/2018/10/30/2584449/shumen-obshtinata-e-gotova-da-posreshtne-zimniya-sezon-do-kraya-na-sedmitsata-se-ochakva-detskite-i-sotsialnite-zavedeniya-da-badat-snabdeni-s-inertni-materiali-i-sol.html", "text": "Община Шумен има готовност за посрещане на зимния сезон. Това стана ясно по време на заседанието на Общинския щаб за изпълнение на плана за защита при бедствия, предаде репортер на  Радио „Фокус“ - Шумен . За създадената организация за работа през есенно-зимния период и в условията на усложнена метеорологична обстановка докладваха кметове, кметски наместници и ръководители на институции. Кметът Любомир Христов поиска да бъде свикано извънредно заседание на Комисията по безопасност на движението, на което да бъдат обсъдени мерки с паркирането, за да не се затруднява дейността на снегопочистващата и сметосъбиращата техника и съответните фирми да работят безпрепятствено по проблемните улици. Като варианти Любомир Христов предложи при необходимост от снегопочистване да се ограничи паркирането през нощта, паркингът пред НЧ „Добри Войников“, когато снежната покривка е над 10 см, да бъде безплатен и там да паркират живущите от ул. Цар Иван Александър“ и ул. „Цар Освободител“, 30 - 40 автомобила могат да паркират и в тунела до Старата поликлиника.  \r\nКметът обърна внимание военните формирования да създадат организация за почистване от сняг на тротоарите на Военното училище и ДНА. От Центъра за спешна помощ поискаха да бъде решено кой ще почиства паркинга пред Спешна помощ. Досега това е било извършвано от фирмата, която обслужва Онкодиспансера. От ЦСМП посочиха още, че през зимата проблем се явяват малките общини, като при спешни случаи линейки трудно могат да проникнат при силно заснежени улици. Кметът поиска от ВиК в съвсем кратко време да решат проблема с въздушния водопровод по ул. „Кольо Фичето“ в кв. „Тракия\", както и до 20 ноември да се справят с всички кръпки след водопроводни аварии по селата. От Електроразпределение Север докладваха, че имат подготвени 38 екипа по два души за денонощно дежурство. Фирма „РТК“, която има ангажимент за снегопочистването и сметоизвозването в южната част на Шумен, също обяви готовност за зимата. Снабдили са над 1 000 тона сол, готова е и техниката, но посочиха, че централните улици са проблем при почистването, заради паркиралите автомобили. Инж. Асен Тодоров от Обединение „Зимно поддържане Шумен“, което отговаря за малките улици в Шумен и северната част на града, заяви, че към момента имат готовност с машините, разполагат с над 2000 тона сол. „Много е важно да се дефинира степен на поддържане на уличната градска мрежа, защото гражданите са доста критични. Най-високата степен в България е ниво А, степен първа за почистване на снега, до 3 см снежна покривка. А ние искаме докато падне снега, или вали обилно, да е на черно. Може, но ще коства много на данъкоплатците без да е ефективно и рентабилно“, коментира инж. Тодоров.  \r\nГотовност за зимата докладваха и от общинските предприятия „Строителство и благоустройство“, „Паркове и обредна дейност“ и „Чистота“. По всички кметства са разнесени инертни материали и сол. До края на седмицата се очаква да бъдат снабдени и яслите, детските градини и социалните заведения. От заявените от общински структури около 150 кубика дърва, са разнесени повече от половината. На склад има 25 тон сол и няколко тона калиев хлорид за цветния асфалт в Шумен. ОП  „Чистота“ се ангажира с ръчното почистване на сняг, а ОП „Паркове и обредна дейност“ – за машинно чистене, стана ясно още по време на Щаба. На ОП „Жилища и имоти“ е поверено зимното почистване на паркингите в общината, стопанисвани от предприятието, както и подходите към вила „Пазачница“ и вилата на Общината.  \r\nВ Кризисния център и в този за временно настаняване в момента разполагат с 30 легла. Кметовете по населени места посочиха, че са снабдени с дърва, но поискаха да бъдат окастрени дървета по пътищата и улиците, както и да бъде решен проблемът с прекъсването на тока в част от селищата. \r\nИвелина ИВАНОВА", "date": "2018.10.30", "title": "Шумен: Общината е готова да посрещне зимния сезон, до края на седмицата се очаква детските и социалните заведения да бъдат снабдени с инертни материали и сол"}
{"url": "http://www.focus-news.net/news/2018/10/30/2584434/prokuraturata-povdigna-obvineniya-na-chetiri-litsa-ot-darzhavnata-agentsiya-za-balgarite-v-chuzhbina-sred-koito-predsedatelyat-i-glavniyat-sekretar-na-agentsiyata.html", "text": "Прокуратурата повдигна обвинения на четири лица от Държавната агенция за българите в чужбина, сред които председателят Петър Харалампиев и главният секретар на агенцията Красимир Тодоров. Това съобщиха за  Агенция „Фокус“  от Специализираната прокуратура. „Фокус“ припомня:  Председателят на Държавната агенция за българите в чужбина Петър Харалампиев и 20 служители от агенцията са задържани с обвинения за корупция. Става въпрос за наказателно досъдебно производство за организирана престъпна група, занимаваща се с длъжностни и документни престъпления в насока на удостоверения за български произход на чужди граждани и подкупи.", "date": "2018.10.30", "title": "Прокуратурата повдигна обвинения на четири лица от Държавната агенция за българите в чужбина, сред които председателят и главният секретар на агенцията"}
{"url": "http://www.focus-news.net/news/2018/10/30/2584452/rumyana-kuzeva-obshtina-svishtov-obshtinata-aktivno-uchastva-i-podkrepya-uchilishtata-v-regiona-za-nasarchavaneto-cheteneto-sred-mladite.html", "text": "Въпреки че няма разработена специална стратегия за развитие на четенето сред младите хора, Община Свищов активно подкрепя дейностите на образователните институции в тази насока. Това каза в предаването „Добре дошли в Свищов“ на  Радио „Фокус“ – Велико Търново  Румяна Кузева, началник на Отдел „Образование“ в Общината. Тя припомни, че свищовските училища ежегодно участват с различни проекти в програма „Еразъм+“, както в национални програми, които насърчават творчески дейности сред учители и ученици. „Наши учители участват в кръгли маси и конференции, където представят свои добри практики и иновации в тази област. По европейски проекти обменят опит с други европейски държави. Участват във всички национални програми, които са насочени към деца със затруднения при четенето и писането“, каза още Румяна Кузева. Тя допълни, че Общината постоянно провежда различни срещи с автори и писатели, както и базари на книги. „Децата имат възможност целогодишно да се срещат и организират различни инициативи, съвместно със служителите от читалищната и градската библиотеки. Отчитайки значимостта на четенето за развитието на младите хора сме готови, съвместно с учителите да работим за такава стратегия“, каза още Румяна Кузева. \r\nЛуиза ТРАНЧЕВА", "date": "2018.10.30", "title": "Румяна Кузева, Община Свищов: Общината активно участва и подкрепя училищата в региона за насърчаването четенето сред младите"}
{"url": "http://www.focus-news.net/news/2018/10/30/2584451/blagoevgrad-rzi-konstatira-otkloneniya-v-kachestvoto-na-piteynata-voda-v-tri-naseleni-mesta-ot-oblastta.html", "text": "Регионалната здравна инспекция е изследвала качеството на питейната вода в 18 населени места, като са констатирани отклонения от нормите в три от тях. Това съобщиха за  Радио „Фокус“ - Пирин  от РЗИ - Благоевград. Изследването е извършено в периода от 22 до 28 октомври. Няма населени места с въведено режимно водоподаване. Водата в пункт в село Железница не отговаря по показатели колиформи и ешерихия коли. В село Кърпелево водата от чешма на площад не отговаря по показатели цвят, вкус и мътност. В село Градево чешмата в махала „Марево“ не отговаря по показатели колиформи и ешерихия коли. Предприети са мерки за административна принуда във връзка с констатирани нарушения във водоснабдяването. \r\nЛора КАЛЧЕВА", "date": "2018.10.30", "title": "Благоевград: РЗИ констатира отклонения в качеството на питейната вода в три населени места от областта"}
{"url": "http://www.focus-news.net/news/2018/10/30/2584453/ognyan-zlatev-ek-balgariya-izdarzha-svoya-zrelosten-izpit-v-es.html", "text": "От гледна точка на европейските институции и на партньорите в ЕС България издържа своя „зрелостен изпит“ с отличие. Не се говори за успешни председателства, но има запомнящи се – и българското председателство през 2018 г. ще се запомни с успех. Това заяви ръководителят на Представителството на Европейската комисия в България Огнян Златев в реч XXIII-я Есенен семинар на Фондация „Българска памет“ в Кранево под мотото „Предприемачество и високи технологии“, съобщиха от  Представителство на ЕК в България . \r\nНай-важната задача на държавата е как да инвестираме в бъдещето, така че нашите деца да станат още по-добри, а те – да направят страната си още по-добро място за живеене. Златев обаче посочи, че 2019 г. ще бъде още по-важна. Общо е съгласието, че единственото ни бъдеще е като граждани на ЕС. Нито една държава, колкото и мощна да е тя, не може да се справи сама с толкова много кризи, които ни връхлетяха през последните години – включително със заплахата от кибератаките. ЕК е взема много присърце темата за цифровизацията и предложение постигането на единен цифров пазар би донесло годишна печалба от 415 млрд. евро на икономиките ни, каза още Огнян Златев.", "date": "2018.10.30", "title": "Огнян Златев, ЕК: България издържа своя „зрелостен изпит“ в ЕС"}
{"url": "http://www.focus-news.net/news/2018/10/30/2584454/d-r-emil-kirov-sayuz-na-veterinarite-blagoevgrad-zadalzhitelno-tryabva-da-se-vzimat-probi-za-trihineloza-ot-zalovenite-divi-svine.html", "text": "Задължително трябва да се взимат проби за трихинелоза от заловените диви свине. Това каза за  Радио „Фокус“ – Пирин  д-р Емил Киров председател на Съюза на ветеринарите за Областна колегия - Благоевград. По думите му основното заболяване, от което трябва да се притесняват хората е трихинелозата. „Това е много сериозно заболяване. Преди консумацията на месото е важно то да бъде изследвано, защото заболяването е трайно и трудно може да се излекува напълно“, каза още д-р Емил Киров. Той уточни, че няма как да предотвратим заразата, защото се разпространява в природата. „Важно е да поемем отговорност за нас, като се изследва месото от заловените диви прасета. Също така е необходимо да се изследват и домашните свине, защото те също може да бъдат преносители на заболяването“, допълни специалистът. Той съобщи, че при тях риска е по-малък и по-рядко се среща трихинелоза, но съществува също опасност. \r\nДенис НИКИФОРОВ", "date": "2018.10.30", "title": "Д-р Емил Киров, Съюз на ветеринарите - Благоевград: Задължително трябва да се взимат проби за трихинелоза от заловените диви свине"}
{"url": "http://www.focus-news.net/news/2018/10/30/2584456/ministar-petya-avramova-nasheto-zhelanie-e-sas-zakona-za-regionalno-razvitie-da-napravim-taka-che-regionite-da-se-razvivat-ednakvo-i-da-nyama-otliv-ot-edin-region-v-drug.html", "text": "Много е важно да развиваме балансирано регионите на страната. Това заяви в Габрово министъра на регионалното развитие и благоустройство Петя Аврамова, предаде репортер на  Радио „Фокус” – Велико Търново . „В тази насока мина през обществено обсъждане новият Закон за регионално развитие. В него има ново деление на страната. То е и във връзка с демографията. Ние предлагаме четири нови района за планиране. Нашето желание с този Закон и с правилника за неговото прилагане, е да направим, така че регионите в България да се развиват еднакво и да няма отлив от един регион в друг, както в момента в Северна България. На ясно сме с всички демографски процеси, ще работим за Северна България, така че да е еднакво развитието ѝ с Южна България”, обясни министър Аврамова и подчерта, че автомагистрала „Хемус” е една от мерките, които се планират в тази насока. Целта е развитие на инфраструктурата и осигуряване на добри пътища навсякъде. „Искаме инфраструктурата и пътищата да изпреварят демографските процеси и хората да останат да живеят там, където са”, каза още Петя Аврамова. Тя спомена, че в тези планове влизат и изграждането на обхода на Габрово, както ремонта на пътищата Севлиево – Габрово, Русе – Велико Търново, Видин – Ботевград. \r\nЛуиза ТРАНЧЕВА", "date": "2018.10.30", "title": "Министър Петя Аврамова: Нашето желание е със Закона за регионално развитие да направим така, че регионите да се развиват еднакво и да няма отлив от един регион в друг"}
{"url": "http://www.focus-news.net/news/2018/10/30/2584457/kmetat-na-haskovo-dobri-belivanov-obshtinata-se-vazpolzva-aktivno-ot-vazmozhnostite-za-finansirane-na-proekti-koito-davat-kohezionnite-fondove.html", "text": "Хасково се възползва активно от възможносите за финансиране на проекти, които дават Кохезионните фондове. Tова   заяви кмета на общината Добри Беливанов по време на форум „Бъдещето на Кохезионната политика в ЕС“ проведен днес в зала Хасково, съобщиха от пресцентъра на  Общината . Организатор на събитието е Областният информационен център. Беливанов припомни, че по време на преходния програмен период 2007 – 2013 г. са изпълнени редица значими за Хасково проекти за над 50 милиона лева.  \r\nВ настоящия програмен период 2014 – 2020 г. в различен етап на изпълнение са редица проекти от изключителна значимост за Община Хасково по Оперативна програма „Региони в растеж“. Завършиха дейностите по изпълнение на проект „Подобряване на образователната инфраструктура чрез реконструкция/ремонт, обновяване и въвеждане на мерки за енергийна ефективност в две училища и осем сгради на детски градини в гр. Хасково“ на стойност 20 112 716.49 лв. \r\nВ напреднала фаза на изпълнение е и проект „Създаване на условия за качествено професионално образование чрез подобряване на сградния фонд и материалната база на ПГДС „Цар Иван Асен ІІ“, гр. Хасково, на стойност 1 400 000 лв. \r\nИзпълнява се и проект „Подобряване на градската среда чрез благоустрояване на междублокови и вътрешно-квартални пространства и изграждане на достъпна архитектурна среда в град Хасково“. Основният резултат, който ще бъде постигнат с реализацията на проекта, е 50 000 кв. м. създадени и рехабилитирани зелени площи на територията на град Хасково и създаването на комфортна естетически издържана зона за почивка и развлечения, посредством изграждане на кътове за игра и отдих, както и озеленяване, отводняване, осветление и преасфалтиране на обслужващите улици и паркинги за автомобили. Това е проектът за благоусторяване на две зони в кв.“Орфей“, кв.“Бадема“, и зоната между улиците „Одрин, „Булаир“ „Тутракан“  \r\nВ начален етап на изпълнение е и проект „Подкрепа за деинституционализация на грижите за деца чрез изграждане и ремонт на социална инфраструктура в град Хасково“ на стойност 814 271,12 лв.  \r\n„Както сами виждате, Кохезионната политика на ЕС е изключително важна за осигуряване на необходимия финансов ресурс за подобряване на качеството на живот в Община Хасково. Надявам се, че новият програмен период 2021 – 2027 г. ще задоволи повишените очаквания на Българските граждани и ще създаде допълнителни възможности за финансиране на значими проекти чрез въвеждане на иновативни подходи за генериране на средства. Комбинацията на грантове с финансови инструменти само би доразвила политиката за предоставяне на финансова помощ, като се създадат устойчиви проекти с дългосрочен полезен живот и висока добавена стойност. Подобреният административен капацитет на всички експерти, работещи в сферата на проектното финансиране, е гарант за успешното реализиране на приоритетите на кохезионната политика в България и постигане на очакваните резултати. Опитът, придобит през предишните два програмни периода, ще подобри цялостния процес на разработване и изпълнение на проектните идеи“, каза Добри Беливанов. \r\nВидеоборъщение към участниците във форума бе изпратила Мария Габриел - еврокомисяр по дигитална икономика и общество.", "date": "2018.10.30", "title": "Кметът на Хасково Добри Беливанов: Общината се възползва активно от възможностите за финансиране на проекти, които дават Кохезионните фондове"}
{"url": "http://www.focus-news.net/news/2018/10/30/2584459/alfa-tv-makedoniya-aleksandar-vuchich-razpolaga-s-informatsiya-che-armiyata-na-kosovo-shte-bade-formirana-na-denya-na-albanskoto-zname.html", "text": "Държавният глава на Сърбия Александър Вучич увери, че разполага с информация, съгласно която формирането на косовската армия ще бъде обявено на 28 ноември, когато се отбелязва Денят на албанското знаме, предава скопската телевизия  „Алфа“ . \r\nСъответното Вучич заяви на пресконференция, свикана след правителствено заседание със сърбите от Косово. Според Вучич албанците възнамеряват да отпразнуват Деня на албанското знаме, като създават армия на Косово. „Това противоречи както на тяхната Конституция, така и на всички международни споразумения като Резолюция 1244 на Съвета за сигурност на ООН, на Договора от Куманово и Брюкселското споразумение“, подчерта сръбският президент.  \r\nВучич още веднъж изрази загриженост за намерението на Прищина да формират косовска армия и подчерта, че това ще доведе до дестабилизация на региона. \r\nТой допълни, че косоварите искат да ограничат обхвата на работата на делегацията си за диалога с официален Белград, който се води в Брюксел, което поставя под въпрос смисъла на тези преговори. Тереза Герова", "date": "2018.10.30", "title": "\"Алфа ТВ\" (Македония): Александър Вучич разполага с информация, че армията на Косово ще бъде формирана на Деня на албанското знаме"}
{"url": "http://www.focus-news.net/news/2018/10/30/2584461/menidzhari-za-edin-den-spodeliha-rabotniya-den-na-ministar-lilyana-pavlova.html", "text": "Мениджъри за един ден споделиха работния ден на министър Лиляна Павлова. От рано сутринта до късно вечерта младежите Александър Николов, Виктория Любомирова и Йоана Захариева ръководиха Министерството за Българското председателство на Съвета на ЕС 2018 и присъстваха на всички събития и срещи от календара на политическия кабинет за деня. Това съобщиха от  Министерството за Българското председателство на Съвета на ЕС 2018 . \r\nУченици и студенти от цялата страна участват в инициативата „Мениджър за един ден“ на организацията „Джуниър Ачивмънт“ в България (JA Bulgaria), която се провежда у нас вече за 17-и пореден път и която до момента е „обучила“ над 20 000 кандидати. Тази година отворената нова позиция „Министър за Българското председателство на съвета на ЕС 2018“ е най-желана, заедно поста „Кмет на София“ и за нея са кандидатствали 42-ма младежи. \r\nРаботният ден на младите „министри“ започна със среща с Илияна Иванова, българският член на Европейската сметна палата. Тя ги запозна с по-важните детайли от Годишния доклад за изпълнението на европейския бюджет за 2017 г. Специално внимание беше отделено на констатациите за страната ни в доклада, както и с политиките, свързани с бъдещето на Европа и перспективите пред младите хора. \r\nОсвен срещи в кабинета на министър Павлова, за тримата младежи бяха организирани и срещи с ръководните екипи на Представителството на Европейската комисия в България и на Информационното бюро на Европейския парламент в София.  \r\nМладежите посетиха и залите в НДК, където се проведоха повечето от събитията по време на първото Българско председателство. Заедно с г-н Борислав Велков, председател на Съвета на директорите на НДК, те имаха възможността да обсъдят добри практики при управлението на конгресни центрове, да чуят интересни факти от историята на Националния дворец на културата. \r\nПо време на обиколките министърът и помощниците й разговаряха за предизвикателствата при подготовката и провеждането на първото Българско председателство на Съвета на ЕС, за постигнатите резултати и научените уроци, за натрупания административен капацитет и подобрения имидж на страната ни, както и за това как възможностите на ЕС могат да бъдат по-видими и достъпни за гражданите.  \r\nПо-късно министър Лиляна Павлова и младежите участваха в кариерен форум ,,Дигитална трансформация на професиите‘‘ и тя беше техен събеседник в дискусията: „Предай нататък – научени уроци“, посветена на уменията на бъдещето, в които младите хора да инвестират своето време, усилия и ресурси. \r\n„Успехът на един мениджър е да намери силните страни на всеки човек от екипа и да инвестира и акцентира на тези качества. Трябва да работим и върху слабите си страни - трябва много добра самооценка и работа върху тях, самодисциплина и упоритост, за да ги коригираме“, посъветва министър Лиляна Павлова младежите в отговор на въпрос за това кои са силните и слабите й черти. Според нея понякога слабата й страна да взима емоционални и бързи решения се превръща в сила в критични ситуации и разрешаване на конфликти. \r\nСпоред нея дигитализацията е пример за това как нейната сила и придобиването на цифрови умения могат да имат и отрицателна страна, ако загубим социалните и комуникационните си умения. Балансът е това, върху което трябва да работим, посъветва още министърът. На въпрос кое е нейното най-голямо постижение, министър Павлова отговори, че е важно всеки ден да бъдат постигани малки или големи резултати и трябва да оценяваме всички. „Да си последователен и да чувстваш удовлетворение от работата е най-голямо признание.“, каза тя. Министър Лиляна Павлова даде на младите хора три съвета, ако искат да успеят: Повярвайте в себе си. Не губете човешката комуникация и сърцето си. Намерете баланса между работата си и личния живот. \r\nТримата младежи, които бяха министри на Българското председателство днес с министър Лиляна Павлова са: Александър Николов учи специалност ,, Финансов мениджмънт и маркетинг‘‘ във  Висше училище по застраховане и финанси, носител е на няколко грамоти и стипендии за отличен успех. Виктория Любомирова е студент ,,Право‘‘ в СУ,,Св. Климент Охридски‘‘, постигала отлични резултати и първи места в състезания и олимпиади. Йоана Захариева все още ученик в 91-а Немска Езикова Гимназия \"Проф. Константин Гълъбов\" в София, която обаче вече е била делегат на България на финала на Европейския ученически парламент в Тулуза, Франция.", "date": "2018.10.30", "title": "Мениджъри за един ден споделиха работния ден на министър Лиляна Павлова"}
{"url": "http://www.focus-news.net/news/2018/10/30/2584458/burgas-v-kulturen-tsentar-morsko-kazino-shte-se-provede-motivatsionna-sreshta-za-mladi-uchiteli-koito-za-parva-godina-uprazhnyavat-profesiyata-si.html", "text": "100 млади учители, които за първа година упражняват тази професия в Бургас, са поканени на мотивационна среща от Община Бургас. Тя ще се проведе в зала „Петя Дубарова“ на Културен център „Морско казино“ утре от 13.30 часа. Това съобщиха от пресцентъра на  Община Бургас . С тях ще се срещне и разговаря зам.-кметът Йорданка Ананиева, за да им пожелае успехи през новата учебна година и изобщо в професията.", "date": "2018.10.30", "title": "Бургас: В Културен център „Морско казино“ ще се проведе мотивационна среща за млади учители, които за първа година упражняват професията си"}
{"url": "http://www.focus-news.net/news/2018/10/30/2584460/kazanlak-novata-sgrada-na-tehnicheskiya-kolezh-be-otkrita-v-grada.html", "text": "Новата сграда на Техническия колеж - обновената и модернизирана бивша Професионална гимназия по строителство, бе открита на специална церемония днес, предаде кореспондент на  Радио „Фокус“ . Сградата е предоставена за ползване и стопанисване от Техническия университет - София за нуждите на колежа в Казанлък с Решение № 29 от март 2018 г. Ремонтните дейности започнаха след съвместната инициатива на Община Казанлък, местния бизнес и колежа. В обръщението си към гостите на събитието проф. Георги Михов, ректор на Техническия университет, изрази своята благодарност към Община Казанлък и бизнеса. \"Заедно поставихме началото на обучение, ориентирано към пазара и бизнеса. Казанлък е център на машиностроенето в България и мисията на колежа е свързана с преодоляване на предизвикателството регионът да има нужните специалисти и инженери\", каза той. \r\nКметът на Община Казанлък Галина Стоянова изрази своята благодарност на бизнеса за инициативността му да подкрепя развитието на кадрите, нужни на пазара на труда в града. „Всеки от бизнеса в Казанлък даде своя принос днес да имаме Технически колеж. Това са хората, които дадоха и дават отличен пример за последователност в желанието си да го има колежа, и днес мога да заявя, че това са едни от народните будители в Казанлък – местният бизнес. Поздравявам ги, че са родолюбиви, че сърцата им са в Казанлък, че целите и мислите им дългосрочно са свързани с града. Така е пребъдвал и ще пребъде Казанлък\", каза Стоянова. \r\nПризнателност към всички, приели като личен ангажимент реализацията на колежа и обновяването на сградата, изрази и проф. Ивайло Ганев - директор на Технически колеж. \"Колежът не е самоцел, а кауза и днес в него е надеждата за обучаването на кадри за машиностроителния бизнес в града. Благодарни сме за дарителството от страна на местния бизнес. Явно духът на хората в Казанлък е жив и възрожденският пламък не е угаснал\", коментира той. \r\nКато инициатор за набирането на средства за реконструкция на сградата на колежа почетен плакет от кмета Галина Стоянова получи най-големият работодател в страната, изпълнителният директор на оръжейния завод в Казанлък Николай Ибушев. С почетен плакет бе удостоен и ректорът на Техническия колеж проф. Георги Михов. \r\nСъс средства в ремонтните дейности на сградата, която не е ползвана от години, се включиха над 40 дарители – фирми и физически лица. За обновяването на сградата, продължило близо 3 месеца, са събрани над 320 хил. лева. \r\nРемонтните дейности по сградата включват подмяна на ел. инсталацията, монтаж на LED осветление, отговарящо на всички съвременни изисквания. Изградена е отоплителна инсталация с нов котел. Монтирани са нови радиатори. Сградата е газифицирана и топлоизолирана. Помещенията са цялостно санирани. Нови са още подовата настилка и санитарните възли. Монтирани са СОТ и видео наблюдение. Изградени са съвременни системи за визуализация.  \r\nТази година Техническият колеж в Казанлък прие студенти за втори път по специалността „Технология на машиностроенето”. Той е единственото легитимно висше училище в града, звено от Технически университет – София. \r\nСлавяна ГАЙДАРОВА", "date": "2018.10.30", "title": "Казанлък: Новата сграда на Техническия колеж бе открита в града"}
{"url": "http://www.focus-news.net/news/2018/10/30/2584465/dha-turtsiya-dvama-piloti-zaginaha-sled-padane-na-ucheben-ednomotoren-samolet.html", "text": "Едномоторен учебен самолет тип „Чесна 152” падна в околия Манавгат на турската провинция Анталия, предаде информационната агенция ДХА. Самолетната катастрофа е станала днес към 15.30 часа. Телата на загиналите двама пилоти са намерени сред руините на самолета с бордови номер „TC KIM”. Засега не се съобщават техните имена. На мястото на инцидента са изпратени медицински и спасителни екипи, както и  жандармерия. Околийският началник на  Манавгат потвърди катастрофата и смъртта на двамата пилоти. \r\nСамолетът с бордови номер „TC KIM” е известен и с други сериозни инциденти. На 5 октомври 2017 год. в провинция Чорлу и на 28 септември 2018 год. този учебен самолет кацна принудително в района на ниви. Същият самолет изминалото лято извърши „бръснещ” полет в провинция Измир над лек автомобил с журналисти. В резултат на това неразумно действие бе счупено предното стъкло на автомобила, напомня ДХА.  Георги Димов", "date": "2018.10.30", "title": "ДХА: Турция: Двама пилоти загинаха след падане на учебен едномоторен самолет"}
{"url": "http://www.focus-news.net/news/2018/10/30/2584464/vitseprezidentat-iliyana-yotova-shte-poseti-136-ou-lyuben-karavelov-i-shte-uchastva-v-nagrazhdavaneto-na-pobeditelite-ot-natsionalnata-programa-za-zhenite-v-naukata.html", "text": "По повод Деня на народните будители вицепрезидентът ще посети 136 ОУ „Любен Каравелов“, град София. От 11.00 часа ще се срещне с учениците, учителския колектив и ръководството на учебното заведение. Това съобщиха от  прессекретариата на държавния глава . От 17.00 часа в Софийския университет „Св. Климент Охридски“ вицепрезидентът ще участва в официалната церемония по награждаване на тазгодишните победителки от Националната стипендиантска програма „За жените в науката“.", "date": "2018.10.30", "title": "Вицепрезидентът Илияна Йотова ще посети 136 ОУ \"Любен Каравелов\" и ще участва в награждаването на победителите от Националната програма „За жените в науката“"}
{"url": "http://www.focus-news.net/news/2018/10/30/2584466/dimitar-nikolov-kmet-na-burgas-izklyuchitelno-vazhni-sabitiya-se-sluchiha-tazi-godina-svarzani-s-nasheto-cherno-more.html", "text": "Изключително важни събития се случиха тази година, свързани с нашето Черно море. Това каза Димитър Николов, кмет на Община Бургас по време на кръглата маса на тема „Общ дневен ред за Черно море“ в  Културен център „Морско казино“, предаде репортер на  Радио „Фокус“ – Бургас . Според Николов причините да се проведе това събрание са няколко. Една от тях е, че по този начин ще се демонстрира воля и ангажимент заедно с останалите Черноморски държави, с които България има обща връзка, за създаването на устойчиво развитие по управление на ресурсите на Черно море, а втората причина е, че този ден дава възможност и трибуна да се говори за проблемите и да се търси решение на всички предизвикателства. „Водени от духа на декларацията, която беше гласувана през месец май и влагайки целия ангажимент на местната власт за създаването на още по-добра политика по отношение на съхраняването на нашето Черноморие и взимайки анализ на последните международни изследвания по отношение на съдържанието на опасни вещества и най-вече, наскоро получихме съдържанието на микропластмаса във водите на световния океан в това число и на Черно море. Искаме да призовем морската общност и хората  да стартираме една национална, регионална, а може би и международна инициатива с останалите членки на Черно море в борбата с намаляването на съдържанието на пластмаса в черноморските води и обявим днес на тази дата една кампания за по-малко пластмаса в морския бизнес и морската дейност“, добави Николов. Според него колкото и невъзможна да изглежда тази идея, ако всеки един човек направи малко усилия и се опита в своето ежедневие и дейност да направи така, че да намали пластмасата, ще направи първата си крачка към подобряването на състоянието на водите. \r\n„Знаем колко са опасни последствията, които се отразяват и на морските организми, а след това и консумацията на риба, използването на морска сол, всичко това дава отражение на здравето на населението в негативен ефект“, посочи още Димитър Николов \r\nМария КУРТЕВА", "date": "2018.10.30", "title": "Димитър Николов, кмет на Бургас: Изключително важни събития се случиха тази година, свързани с нашето Черно море"}
{"url": "http://www.focus-news.net/news/2018/10/30/2584463/kiril-manov-obshtina-blagoevgrad-do-200-leva-e-globata-za-upravlenie-na-karutsi-dvizheshti-se-izvan-razreshenite-zoni-kakto-i-za-takiva-bez-registratsiya.html", "text": "До 200 лева е глобата за управление на каруци, движещи се извън разрешените зони, както и за такива без регистрация. В Община Благоевград регулярно се извършват проверки на пътя за каруци, движещи се извън разрешените зони, както и за каруци в движение без регистрация. Това каза за  Радио „Фокус“ – Пирин  Кирил Манов, началник на сектор „Обществен реди и сигурност“ към Община Благоевград. Той отбеляза, че повечето каруци излизат на пътя, затова и проверките се засилват. „Акциите, които се извършват, са съвместни и се осъществят от Община Благоевград и I, II РУП и КАТ – Благоевград. Представители на сектор „Обществен реди и сигурност“ към Община Благоевград и „Охранителна полиция“ към ОДМВР. Предвидените санкции при констатиране на нарушение са до 200 лева“, каза още Манов. Той добави, че проверките целят да ограничат нарушенията, свързани със Закона за движение по пътищата. \r\nЛора КАЛЧЕВА", "date": "2018.10.30", "title": "Кирил Манов, Община Благоевград: До 200 лева е глобата за управление на каруци, движещи се извън разрешените зони, както и за такива без регистрация"}
{"url": "http://www.focus-news.net/news/2018/10/30/2584468/sport-grigor-dimitrov-shte-startira-uchastieto-si-v-parizh-s-dvuboy-sreshtu-roberto-bautista-agut.html", "text": "Григор Димитров ще стартира участието си на турнира от сериите „Мастърс“ в Париж в сряда. Това стана ясно, след като организаторите публикуваха програмата за вторник. \r\nПървият съперник на българина ще бъде Роберто Баутиста Агут, който по-рано победи Стив Джонсън. До този момент двамата са изиграли три срещи помежду си, като две от тях спечели Григор Димитров.  \r\nТурнирът в Париж е последен за българина за този сезон.", "date": "2018.10.30", "title": "Спорт: Григор Димитров ще стартира участието си в Париж с двубой срещу Роберто Баутиста Агут"}
{"url": "http://www.focus-news.net/news/2018/10/30/2584462/ministar-petya-avramova-140-mln-lv-sa-predvideni-v-byudzheta-na-agentsiya-patna-infrastruktura-za-2019-g-za-svlachishta-po-republikanskata-patna-mrezha.html", "text": "140 млн. лв. са предвидени в бюджета на Агенция „Пътна инфраструктура“ за 2019 г. за свлачища по републиканската пътна мрежа. Това съобщи в Габрово министърът на регионалното развитие и благоустройството Петя Аврамова, съобщиха от пресцентъра на  Министерство на регионалното развитие и благоустройството . Тя е в града за последния полуфинал на кампанията на МРРБ „Моят град е моята крепост“. Министърът напомни, че агенцията е имала дефицит през тази година и със средствата, които са новост в бюджета ѝ, АПИ ще може да работи за овладяване на тези процеси по републиканските пътища в държавата. \r\nВ бюджета на агенцията за следващата година са заложени около 200 млн. лв. приходи от винетни такси. За тежкотоварни автомобили винетките ще важат до 16 август 2019 г., от когато влиза в действие тол системата и водачите им ще плащат тол такса. Други над 200 млн. лв. са планирани в републиканския бюджет от тол такси. Тези средства ще бъдат прехвърлени на АПИ за ремонт и изграждане на пътища. \r\n„Имаме готовност за зимното поддържане\", каза още регионалният министър. За областите, за които процедурите за избор на нови изпълнители не са приключени, договорите със сегашните фирми ще бъдат анексирани. В опорните пунктове са резервирани необходимите химикали. На прохода Шипка, като един от по-натоварените, ще има денонощно дежурство, така че по всяко време на денонощието да има информация за пътната обстановка. \r\nВ отговор на въпрос регионалният министър обясни, че целта на промените в Закона за регионалното развитие е регионите в България да се развиват еднакво и да няма отлив от един регион в друг, както е в момента в Северна България. Ще се в посока развитието ѝ да е еднакво с това на Южна България. Една от мерките, които се планират, е доизграждането на автомагистрала „Хемус“.  \r\n„Бизнесът търси добри пътища. Ние сме длъжни да ги осигурим. Инфраструктурата и пътищата трябва да изпреварят демографските процеси, за да останат хората там, където живеят, и да имат добра инфраструктура, по която да се движат. Инвестираме в Северна България. Вертикалните отсечки са не по-малко важни от магистралните, които свързват България\", посочи министър Аврамова. АМ „Русе-Велико Търново“, скоростният път „Видин – Ботевград“ и обходът на Габрово, заедно с тунела под връх Шипка, са едни от важните проекти, по които се работи и които са важни за развитието на Северна България.  \r\nСтроителството на обходния път на Габрово се движи с добри темпове, но има малко забавяне заради намерени археологически находки и изкопни дейности. Работи се по четири от общо петте участъка на пътя. Последният, заедно с тунела под връх Шипка, е с индикативна стойност 520 млн. лв.", "date": "2018.10.30", "title": "Министър Петя Аврамова: 140 млн. лв. са предвидени в бюджета на Агенция „Пътна инфраструктура“ за 2019 г. за свлачища по републиканската пътна мрежа"}
{"url": "http://www.focus-news.net/news/2018/10/30/2584437/ouest-france-hds-se-nuzhdae-ot-nova-taktika-sreshtu-natsionalisticheskite-partii.html", "text": "Партийният конгрес на Християндемократическия съюз (ХДС) през декември ще бъде решаващ за бъдещето на партията, коментира френското регионално издание   Ouest-France . \r\nПодобно на всички десни европейски партии, ХДС е разделена по въпроса как да се справи с новите  \r\nНационалистически и ксенофобски сили, които изникват в дясно от политическия спектър. Дали ХДС трябва да заложи на линията на лидера на сестринската ХСС Хорст Зеехофер или да се дистанцира от нея? Един от спряганите претенденти за поста на Ангела Меркел, Анегрет Крамп-Каренбауер изглежда е за втория вариант, коментира изданието. Тереза Герова", "date": "2018.10.30", "title": "Ouest-France: ХДС се нуждае от нова тактика срещу националистическите партии"}
{"url": "http://www.focus-news.net/news/2018/10/30/2584470/smolyan-sbornikat-hristo-ginevski-75-godini-zhiznen-i-tvorcheski-pat-shte-bade-predstaven-v-chitalishteto-v-kv-ustovo-v-denya-na-narodnite-buditeli.html", "text": "В Деня на народните будители, 1 ноември, в Народно читалище “Кирил Маджаров - 1866” в Смолян, квартал \"Устово\", ще бъде представен сборникът „Христо Гиневски – 75 години жизнен и творчески път”. Това съобщиха от  Читалището . Събитието ще започне в 17.00 ч. в зала „Юбилейна 150”. От 18.00 часа в същия ден ще има и концерт, посветен на Деня на народните будители и в памет на Христо Гиневски, с участието на читалищни формации, който ще бъде в зала „Николай Карагяуров”.", "date": "2018.10.30", "title": "Смолян: Сборникът „Христо Гиневски – 75 години жизнен и творчески път” ще бъде представен в читалището в кв. \"Устово\" в Деня на народните будители"}
{"url": "http://www.focus-news.net/news/2018/10/30/2584469/stara-zagora-detsa-zasadiha-magnolii-po-primera-na-starozagorskiya-mitropolit-metodiy-kusev.html", "text": "В навечерието на Деня на будителите – празник на просвещението, на преклонението пред будителите на нацията, учениците от Шесто основно училище „Свети Никола“ станаха следовници на делото на Старозагорския митрополит Методий Кусев. Това съобщиха от пресцентъра на  Община Стара Загора . \r\nТази година Стара Загора чества 180 години от рождението на владиката, български духовник, водач на движението за църковна независимост и виден участник в обществения живот на града. Той е и създател на парк „Аязмото“, който сега носи неговото име. \r\nПаркът е създаден на 28 февруари 1895 година. На това място се е простирала дъбова гора, но е била изсечена от турския аскер, за да се осигури безопасно пребиваване на султанския везир, отседнал в Стара Загора по време на обиколката си из Османската Империя. Ерозионните процеси измиват почвата и превръщат мястото в гол скалист и безводен хълм. Митрополит Методий Кусев се заема с нелеката задача да възроди парка. От самото начало идеята за уреждането на градски парк е приета скептично от старозагорци. Ентусиазираният Методий Кусев среща редица пречки в осъществяване на идеята си да превърне голия баир над града в модерен парк. Той започва да изпраща писма до православни манастири и църковни общности в различни краища на света с молба за изпращането на семена на най-различни дървесни видове. Лично надзирава каруците с фиданки, някои от които пристигат от Бяло море и Мраморно море, лично засажда дървета. Скоро обаче на владиката се налага да се изправи срещу гнева на хората, които осъзнават, че това ще доведе до загубване на пасищата на животните си. Повечето жители тогава считат, че залесяването и уреждането на такова безполезно пространство е безумие и далеч по-важна е пашата за добитъка им. С доста убеждения и молби Методий Кусев успява да извърши делото на живота си, създава невероятно красив и богат на растителни видове лесопарк и го превръща в една от гордостите на Стара Загора. \r\nВ духа на уважението и преклонението пред достойнствата на будителите и в памет на митрополит Методий Кусев третокласниците от Шесто основно посадиха магнолии в южния двор на училището.  \r\nЧаст от учениците ще се включат и в празничното шествие в Стара Загора на 1 ноември.", "date": "2018.10.30", "title": "Стара Загора: Деца засадиха магнолии по примера на Старозагорския митрополит Методий Кусев"}
{"url": "http://www.focus-news.net/news/2018/10/30/2584467/kyustendil-dvizhenieto-na-karutsi-v-malkite-naseleni-mesta-se-kontrolira-ot-kmetovete-i-ekipi-na-politsiyata.html", "text": "Движението на каруци в малките населени места се контролира от кметовете и екипи на полицията. Това каза пред  Радио „Фокус” – Кюстендил  Десислава Стоянова, кмет на село Жабокрът. По думите ѝ каруците се движат основно по главните пътни артерии. Те подлежат на проверка относно пребиваването им в селата, дали имат издаден документ да движение през населеното място. Контролът продължава до прибиране на селскостопанската реколта, която в селата от Община Кюстендил се прибира до месец ноември – последната реколта е от зеле. „Има патрули на полицията и на „Общинска охрана”. Става въпрос за ромските каруци. Те трябва да имат позволително от кмета, че въпросната каруца може да упражнява дейност в полза на местното население. Ако хората в селата имат нужда от съответна каруца, трябва да заяви при кмета номера на каруцата, това превозно средство да се докладва до директора на Общинско предприятие „Управление на общински имоти”, каза Десислава Стоянова. По думите ѝ в противен случай движението на каруци в малките населени места е нерегламентирано. \r\nВенцеслав ИЛЧЕВ", "date": "2018.10.30", "title": "Кюстендил: Движението на каруци в малките населени места се контролира от кметовете и екипи на полицията"}
{"url": "http://www.focus-news.net/news/2018/10/30/2584475/prof-todor-galunov-politolog-v-razrez-s-lisabonskiya-dogovor-evropeyskiyat-parlament-reshi-da-zapazi-45-mesta-na-deputati-za-predstoyashtite-izbori.html", "text": "В разрез с Лисабонския договор Европейският парламент реши да запази 45 места на депутати за предстоящите избори. Това каза политологът проф. Тодор Галунов по време на медийна среща на тема „Европа – накъде след май 2019“, провела се във Велико Търново, предаде репортер на  Радио „Фокус“ – Велико Търново . Той обясни, че Европейският парламент се състои от 751 депутати, но тези избори ще бъдат проведени в рамките на един вот за 706 депутати. По думите му това се прави с цел разширяване на Европейския съюз близките 5-6 години и запазване на места за евентуалните нови членове на Европейския парламент. „Именно този момент показва част от визията за Европа, т.е. че Европа продължава донякъде курса на разширяване на Европейския съюз. Друг е въпросът, че строго юридически това е малко спорно. Лисабонският договор ясно фиксира числото на европейските депутати и е малко непрецизно те да се допълват в рамките на мандата на парламента, а до тогава ЕП да работи в един намален състав. Донякъде това задължава европейските институции реално да приемат нови държави в рамките на 2024-2025 година най-късно“, посочи проф. Галунов. По думите на политолога изборите за Европейски парламент са показателни за различните възгледи за бъдещето на Европа. „ЕП е единствената институция, която реално и пряко се избира от европейските граждани. Интересното е, че в ЕП депутатите се избират по национални квоти, а там са длъжни да провеждат само европейска политика. Нарочно акцентирам на този факт, тъй като по време на самите кампании в различните части на Европа много често се чуват послания, които са извън рамките на ЕП. Част от кандидат-депутатите искат да покажат, че там те ще защитават национални интереси. По дефиниция и по парламентарния правилник те трябва да защитават само европейски интереси и европейски политики. Нямат право да лобират за своите национални държави. Това много често виждаме как се нарушава и в рамките на българската политическа практика и в практиката на другите държави. Веднъж избрани, евродепутатите в ЕП се конституират в парламентарни групи, съобразно своите политически принадлежности, а не на принципа на националното представителство. Това означава че всички плюсове и минуси на традиционния партиен живот се пренасят на европейско ниво“, посочи проф. Тодор Галунов. \r\nНадежда КРЪСТЕВА", "date": "2018.10.30", "title": "Проф. Тодор Галунов, политолог: В разрез с Лисабонския договор Европейският парламент реши да запази 45 места на депутати за предстоящите избори"}
{"url": "http://www.focus-news.net/news/2018/10/30/2584476/kyustendil-ogranicheno-e-dvizhenieto-za-tovarni-avtomobili-po-patya-smolichano-pelatikovo-ot-km-10-do-km-14-poradi-propadane-na-patnoto-platno.html", "text": "Поради пропадане на пътното платно е въведен обходен маршрут за товарните автомобили по пътя Смоличано – Пелатиково. Това съобщи за  Радио „Фокус” – Кюстендил  дежурният в Областно пътно управление – Кюстендил. Ограничението важи за участъка от километър 10 до километър 14 от пътя. Мястото е сигнализирано с пътни знаци. Въведеният обходен маршрут е Згурово – Невестино – Друмухар – Ваксево. Срокът е до 30 октомври. С нормална интензивност е трафикът по автомагистрала „Струма”, по път Е-79, както и по направлението София – Кюстендил. Слабо натоварен е трафикът по посока ГКПП „Гюешево”. \r\nВенцеслав ИЛЧЕВ", "date": "2018.10.30", "title": "Кюстендил: Ограничено е движението за товарни автомобили по пътя Смоличано – Пелатиково от км 10 до км 14 поради пропадане на пътното платно"}
{"url": "http://www.focus-news.net/news/2018/10/30/2584473/kiril-manov-obshtina-blagoevgrad-okolo-55-karutsi-sa-registrirani-na-teritoriyata-na-obshtinata.html", "text": "Около 55 каруци са регистрирани на територията на община Благоевград.  Това каза за  Радио „Фокус“ – Пирин  Кирил Манов, началник на сектор „Обществен реди и сигурност“ към Община Благоевград. „В това число влизат и всички, които влизат и в селската селищна система“, каза още Манов. По думите му няма проблем с безстопанствените коне на територията на областния център, но съществуват такъв в селата. „Те не са предпоставка за пътнотранспортни произшествия или за инциденти. Повечето хора се оплакват, че тези безстопанствени животни им опустошават земеделските посеви. Но трябва да посоча, че тези хора си имат собственици, но са пуснати на свобода“, каза Манов. По думите му при констатирането на такива животни се издирват собствениците им и се предупреждават. \r\nЛора КАЛЧЕВА", "date": "2018.10.30", "title": "Кирил Манов, Община Благоевград: Около 55 каруци са регистрирани на територията на общината"}
{"url": "http://www.focus-news.net/news/2018/10/30/2584471/kyustendil-dvizhenieto-na-karutsite-v-tsentralnata-gradska-chast-na-dupnitsa-e-zabraneno.html", "text": "Движението на каруците в централната градска част на Дупница е забранено. Това съобщиха за  Радио „Фокус” – Кюстендил  от Общински съвет – Дупница. Забраната е регламентирана в общинска наредба, според която превозните средства с животинска тяга се допускат за движение по улиците, отворени за обществено ползване на територията на община Дупница, след като бъдат регистрирани, но не се допуска движението на каруци по улиците в центъра на град Дупница, както и по улиците с въведена забрана за движението, обозначена с пътен знак. Самите каруци се регистрират въз основа на писмена молба, подадена от собственика до кмета на Община Дупница, който в едноседмичен срок разглежда подадената молба и при наличието на всички необходими изисквания, вписва в специален регистър. Водачите на превозни средства с животинска тяга, са длъжни да носят регистрационния талон. През последните години няма пътни инциденти с каруци в общината. \r\nВенцеслав ИЛЧЕВ", "date": "2018.10.30", "title": "Кюстендил: Движението на каруците в централната градска част на Дупница е забранено"}
{"url": "http://www.focus-news.net/news/2018/10/30/2584474/sds-aktsiyata-sreshtu-agentsiyata-za-balgarite-v-chuzhbina-i-neyniya-predsedatel-e-poredniyat-skandal-v-malkata-koalitsiya-koyto-klati-golyamata-koalitsiya.html", "text": "Акцията срещу Агенцията за българите в чужбина и нейния председател, е поредният скандал в „малката коалиция“, който клати голямата коалиция. Скандал, за който към момента никой не поема политическа отговорност. Това се посочва в  позиция на СДС  във връзка с акцията в Държавната агенция за българите в чужбина. \r\nОт СДС коментират, че кадровата немощ на кабинета става все „по-видим резултат“ от управлението на ГЕРБ и Обединени патриоти. „Резервната скамейка се оказа къса, а вече и празна, а институциите са пълни с „калинки“ и кадри, които не съответстват на длъжността си, нито като експертен, нито като морален капацитет“, посочват от партията. \r\nТе отбелязват , че скандалът с документите за българско гражданство придоби международен оттенък, защото  фалшивите документи автоматично правят притежателите им граждани и на ЕС и с това застрашаваме европейската сигурност, нещо което ни отдалечава все повече от Шенген. \r\n„Управляващите основателно реагираха срещу фейк новините за едно скорошно убийство, разтърсило България, но защо не реагират по същия начин и на фейк документите, които ни направиха отново лошите герои  в Европа и в международната преса?“, питат от партията. \r\nСДС настоява този път да стане ясно кой носи политическата отговорност за назначенията и нарушенията в Агенцията за българите в чужбина, дали някой си е затварял очите за нередностите там и как ще измием лицето на България пред Европа.", "date": "2018.10.30", "title": "СДС: Акцията срещу Агенцията за българите в чужбина и нейния председател, е  поредният скандал в „малката коалиция“, който клати голямата коалиция"}
{"url": "http://www.focus-news.net/news/2018/10/30/2584478/dobrich-v-hudozhestvena-galeriya-beshe-predstaven-katalogat-sol-za-zhivite-tvorbi-na-hudozhnitsi-po-stihove-na-yordan-krachmarov.html", "text": "Представиха в Художествена галерия в Добрич каталогът „Сол за живите“ – творби на художници по стихове на Йордан Кръчмаров, предаде кореспондент на  Радио „Фокус” – Варна . На пресконференция в галерията бе представено луксозното книжно издание, финансирано със средства на Община град Добрич. \"Картините са на различни художници, от различни български градове и от различни поколения\", посочи директорът на галерията Евелина Ханджиева. Проектът е на Дружеството на художниците в Добрич. Първоначално Сдружението на писателите в добруджанския град е решило да чества 70 години от рождението на поета Йордан Кръчмаров, отбеляза неговият председател Сашо Серафимов. Така спонтанно изниква другата идея да бъдат представени в изложба и каталог картини по стихове на добруджанския поет. В две от залите на галерията са подредени творбите, те ще останат във фонда ѝ. Каталогът включва както част от стиховете на Йордан Кръчмаров, така и творбите на художниците.  \r\nВ изложбата, която ще бъде открита официално на 31 октомври от 17.30 часа, участват художниците Андрей Даниел, Ангел Станев, Атанас Тотляков, Бисера Вълева, Божидар Тонев, Валентин Шалтев, Валери Чакалов, Велина Христова, Вера Пенева, Веселин Дамянов – Вес, Галина Иванова-Халачева, Георги Демирев, Георги Лечев, Гинка Димова, Даниел Дянков, Димитър Грозданов, Димитър Кулев, Дона Стоянова, проф. Димитър Чолаков, Евелина Ханджиева, Елена Панайотова, Киро Мавров, Красимир Трифонов, Матей Матеев, Митко Събев, Недко Недков, Пенка Димитрова-Дамбулова, Петър Петров, Румен Богданов, Славко Славков, Стелиян Стоянов, Стефан Лютаков, Христо Константинов, Цветан Казанджиев. Екипът на галерията се надява изложбата да получи покани за гостуване и в други градове на страната, за да популяризира творчеството на Йордан Кръчмаров, вдъхновило толкова много, над 50 български художника.  \r\nЖулиета НИКОЛОВА", "date": "2018.10.30", "title": "Добрич: В Художествена галерия беше представен каталогът „Сол за живите“ – творби на художници по стихове на Йордан Кръчмаров"}
{"url": "http://www.focus-news.net/news/2018/10/30/2584450/el-mundo-otteglyaneto-na-angela-merkel-e-losha-novina-za-es.html", "text": "Оттеглянето на Ангела Меркел от председателския пост на Християндемократическия съюз (ХДС) е лоша новина не само за Германия, но и за Европейския съюз, коментират в редакцията на испанския ежедневник  El Mundo . \r\nНегативите са преди всичко за германската политика, която е изправена пред тежка загуба на авторитета на традиционните партии и тревожното издигане на крайната десница. Но „Меркел не е само Германия. Заедно с Франция, години наред тя защитава непоколебим тези стойности, които са направили Европа едно от кътчетата на демократичния свят с най-голям просперитет и прогрес. И всичко това без компромис по отношение на основополагащите принципи на ЕС и защитата на правата на човека, гражданското равенство и на свободния пазар. Ето защо решението на Меркел е лоша новина за Европейския съюз, който в следващите няколко години ще бъде изправен пред трудните предизвикателства за консолидиране на банковия и фискален съюз, успешното приключване на преговорите за Брекзит и реформите в европейските институции. Тереза Герова", "date": "2018.10.30", "title": "El Mundo: Оттеглянето на Ангела Меркел е лоша новина за ЕС"}
{"url": "http://www.focus-news.net/news/2018/10/30/2584481/chetirima-mladezhi-stanaha-menidzhar-za-edin-den-v-ministerstvoto-na-zemedelieto-hranite-i-gorite.html", "text": "Администрацията има нужда от млади и амбициозни кадри. Обикновено младите искат бърза реализация, но трябва да бъдат и търпеливи. Смятам, че за успешното кариерно развитие е нужно да се израства постепенно. Опит и знания се трупат, като се започне от самото  начало. Това послание отправи министър Румен Порожанов към младите хора, които бяха част от кампанията „Мениджър за един ден“ в Министерството на земеделието, храните и горите, съобщиха от пресцентъра на  МЗХГ . \r\nМинистър Порожанов поздрави мениджърите за техния избор и ги увери, че това което ще чуят от екипа на МЗХГ, ще им бъде  много полезно в бъдещата им реализация.  \r\nМладите мениджъри изпълняваха длъжността „Главен секретар“ на министерството. Именно тази позицията беше определена от МЗХГ за част от кампанията, поради разнообразието и възможността за осъществяване на административно ръководство. В деня на кампанията младите хора имаха възможността да усетят работата в министерството, като се запознаха не само с най-важните звена в администрацията, но и получиха възможност да работят по конкретни казуси. Главният секретар на ведомството Георги Стоянов представи пред младежите част от основните задължения и отговорности в работата си. \r\n„Мениджър за един ден” е една от най-значимите инициативи на JA Bulgaria. Целта ѝ е да даде начало на кариерната реализация на ученици и студенти на възраст между  16 и 23 години, запознавайки ги с реалната работа в компании и организации от цялата страна в рамките на един ден.", "date": "2018.10.30", "title": "Четирима младежи станаха Мениджър за един ден в Министерството на земеделието, храните и горите"}
{"url": "http://www.focus-news.net/news/2018/10/30/2584479/aleksandar-ivanov-gerb-slabi-sa-savetnitsite-na-korneliya-ninova-no-ne-ochakvam-mnogo-ot-horata-koito-tri-pati-faliraha-balgarskata-darzhava.html", "text": "Слаби са съветниците на Корнелия Нинова, но не очаквам много от хората, които три пъти фалираха българската държава. Това каза народният представител от ПГ на ГЕРБ Александър Иванов по време на брифинг в Народното събрание, предаде репортер на  Агенция „Фокус“ . „Днешната ни кратка но съдържателна пресконференция ще бъде в отговор на дадената по–рано от БСП. Не очаквам много от хората, които успяха на три пъти да фалират българската държава, да изядат спестяванията на хората, да познават основите на икономическата теория и фискалните политики. Именно за това искам да обясня на БСП и техните специалисти и на г-жа Корнелия Нинова как се формират повечето приходи в бюджета“, каза той и уточни, че повечето приходи са резултат от изсветляването на икономиката. Той обърна внимание на добрата работа на правителството срещу контрабандата и по-големия БВП, следствие на създадени устойчиви условия за растеж. Иванов уточни, че две рейтингови агенции са отчели висок рейтинг на страната ни заради устойчивата политика, водена в сферата на доходите. „Слаби съветници има г-жа Нинова. Те даже един път я бяха подвели, като каза, че 5% плаща бизнесът в България. Не е така 15% плаща бизнесът в България“, обясни Александър Иванов. „Икономиката расте с 4% средно вече няколко години подред. Средносрочната бюджетна прогноза внесена от Министерство на финансите, Министерски съвет в Народното събрание вчера доказа, че тази предвидимост и този ръст на икономиката ще ги има и следващите няколко години, въпреки приказките на БСП. Това явно много изнервя нашите политически опоненти. Те стават все по-сдържани, все по-крайни в неистините, които говорят. Политическото им говорене не трябва да залита в такива крайности и да съдържа неистини“, допълни Иванов. Той даде пример с последните местни избори и уточни, че от 2000 гласоподаватели БСП са получили 50 гласа. „Този шамар явно още отеква в ушите на БСП“, допълни още депутатът от ГЕРБ. \r\nДеница КИТАНОВА", "date": "2018.10.30", "title": "Александър Иванов, ГЕРБ: Слаби са съветниците на Корнелия Нинова, но не очаквам много от хората, които три пъти фалираха българската държава"}
{"url": "http://www.focus-news.net/news/2018/10/30/2584482/varna-predstoi-premahvane-na-desetina-nezakonni-postroyki-v-tsiganskiya-kvartal-maksuda.html", "text": "До дни трябва да започне премахването на десетина незаконни постройки в циганския квартал „Максуда“ във Варна. Това каза за  Радио „Фокус“ – Варна  Георги Недев, кмет на Район „Одесос“, на чиято територия попада част от циганската махала. По думите му преди по-малко от месец са били съборени още 10 - 12 къщи. Всички те са незаконни или изградени върху общински и частни терени. „Има опасност къщите да се самосрутят и затова са обявени за събаряне. Те са опасни за живота и здравето на обитателите им“, обясни районният кмет. Той добави, че за всички постройки са издадени протоколи, а обитателите им са били уведомени за действията на администрацията по законния ред три месеца предварително. Според него всички къщи се намират на ската на новоизграждащия се бул. „Васил Левски“. „Предлагаме настаняване в общинския приют и всички удобства, които да отговарят на Конвенцията за защита на човешките права на хората, които ги обитават. Голяма част от тях обаче отказват“, каза още Георги Недев. \r\nДиана СТОЕВА", "date": "2018.10.30", "title": "Варна: Предстои премахване на десетина незаконни постройки в циганския квартал „Максуда“"}
{"url": "http://www.focus-news.net/news/2018/10/30/2584480/nikolay-chunchukov-kmet-na-rayon-iztochen-v-plovdiv-ot-nachaloto-na-godinata-dosega-imame-5-6-sluchaya-na-konfiskuvani-karutsi.html", "text": "От началото на годината досега има 5-6 случая на конфискувани каруци в Район „Източен“. Това каза за  Радио „Фокус“ - Пловдив  районният кмет Николай Чунчуков. За миналата година случаите са над 10. По думите му броят на каруците в Район „Източен“ намалява. Той обясни, че каруците се използват предимно за превоз на строителни материали, за товарни и разтовари дейности, за извозване на отпадъци. След като Община Пловдив е въвела тотална забрана за движението им по пътищата, започнало е налагане санкции на собствениците като конфискуване на превозното средство и връщане на животното на собствениците, хората са се ориентирали към закупуването на микробус или малки камиони за извършване на дейностите. „Този вид транспорт постепенно е на изчезване. В близките години се очаква изцяло да изчезне. След като собствениците не могат да ги ползват извън територията на Района, собствениците се санкционират, отнемат им се каруците и самите те се отказват. Каруците ги има, но обемът не е такъв, както преди 5 - 6 години“, каза още Чунчуков. По думите му някои от хората, които ги използват, нямат правоспособност за управление на моторни превозни средства и за тях това е начинът, по който могат да извършват различните видове услуги. \r\nМария РУСЕВА", "date": "2018.10.30", "title": "Николай Чунчуков, кмет на Район „Източен“ в Пловдив: От началото на годината досега имаме 5 - 6 случая на конфискувани каруци"}
{"url": "http://www.focus-news.net/news/2018/10/30/2584485/hurriyet-v-antaliya-zapochva-forumat-rusiya-turtsiya.html", "text": "Руско-турският държавен форум ще се проведе в периода 1-4 ноември в курортния град Анталия, съобщава вестник  Hurriyet , като се позовава на думите на генералния секретар на групата Сергей Марков.  \r\nСъгласно думите му, по време на сесията руски и турски експерти ще обсъдят основни проблеми и ще предложат възможни решения. „Първия въпрос от дневния ред ще е визовият. В момента има сериозно несъответствие в тази част. И това е един от ключовите въпроси, които турската страна постоянно повдига“, подчерта Марков. \r\nТой предлага да се премине към електронни визи и издаването им директно на летищата, а впоследствие премахването им за турските граждани. \r\n„Следващия въпрос от дневния ред е проблемът на възприятието“, поясни Марков. „Има феномен, познат като руско-турски информационен парадокс. Руските медии пишат за Турция на база това какво са прочели в западните медии, като същото е и с турските медии. Гледаме един на друг през обектива на западните медии и често това отражение е изкривено“, заяви Марков. \r\nТози парадокс може да бъде решен лесно, като се отворят врати за кореспонденти от двете страни, изрази увереност Марков.  \r\n„Друг фактор е свързан с експерти, които управляват мозъчни тръстове, финансирани от западни институти, които могат да манипулират общественото мнение“, добави Марков. Обучението по споделена история също ще бъде обсъдено на форума. \r\n„Руско-турските отношения имат дълга и сложна история. Проблемът тук е, че акцентът е върху конфликтните периоди. Бих предложил да разработим балансирана позиция върху конфликтните периоди за тяхното преподаване в училище така, че да е истина, но и да не провокира негативни чувства сред представителите на двата народа. И в същото време да се подчертаят периодите на положително развитие“, каза Марков. \r\nФорумът беше създаден от руският президент Владимир Путин и турския му колега Реджеп Тайип Ердоган през 2013 г. Главната му цел е да разшири и задълбочи руско-турските взаимоотношения. Резултатите от форумните сесии се докладват на двамата лидери.", "date": "2018.10.30", "title": "Hurriyet: В Анталия започва форумът Русия-Турция"}
{"url": "http://www.focus-news.net/news/2018/10/30/2584455/corriere-della-sera-angela-merkel-shte-ni-lipsva.html", "text": "Водещият италиански ежедневник   Corriere della Sera  не подминава темата за оттеглянето на Ангела Меркел от председателския пост на Християндемократическия съюз.  \r\n„Ангела Меркел ще ни липсва. Германката, която е канцлер от 2005 г. насам, излезе невредима от най-тежката икономическа криза за последния век. За нас, европейците, които сме преживели нейните колебания, но и способността й винаги да взима правилните решения, когато няма алтернатива – било то за гръцката криза или тази с бежанците, Меркел се откроява като исторически гигант в този отрязък на хилядолетието\". Тереза Герова", "date": "2018.10.30", "title": "Corriere della Sera: Ангела Меркел ще ни липсва"}
{"url": "http://www.focus-news.net/news/2018/10/30/2584488/direktorat-na-tsentara-za-razvitie-na-choveshkite-resursi-tatyana-kalkanova-osvobozhdava-posta-ot-1-noemvri.html", "text": "Директорът на Центъра за развитие на човешките ресурси Татяна Калканова освобождава поста от 1 ноември, предаде  БНР . Името й беше замесено в телевизионно разследване за злоупотреба с европейски пари по различни проекти. Сред примерите, дадени в разследването, е проект на стойност 120 хил. евро, за финансиране на частна детска градина в Русе, с име \"Разказване на приказки за старата костенурка\". За нередности в центъра към просветното министерство потвърди вчера и министър Красимир Вълчев. От своя страна, Калканова заяви, че злоупотреби в центъра няма и обеща, че ще търси правата си в съда. „В материала, който беше излъчен в неделя, се съдържат откровени манипулации, неистини, лъжливи твърдения. Дейността на центъра подлежи на системен одитен контрол, външен и вътрешен, който се извършва от страна на Министерство на образованието и Европейската комисия, тезата, че едва ли не тук има някаква каса пари, която аз или който и да е директор разпределя както си реши, е невярна. Подавам оставка точно с този мотив. Искам \"да сляза\" образно казано от сцената докато със средствата на съда изчистя името си\", заяви тя.", "date": "2018.10.30", "title": "Директорът на Центъра за развитие на човешките ресурси Татяна Калканова освобождава поста от 1 ноември"}
{"url": "http://www.focus-news.net/news/2018/10/30/2584486/manoil-manev-gerb-byudzhetat-na-bsp-nyama-da-dovede-do-nishto-kogato-avtorite-mu-sa-sashtite-koito-rodiha-martvo-sazdadenite-votove-na-nedoverie.html", "text": "Бюджетът на БСП няма да доведе до нищо, когато авторите му са същите, които родиха мъртво-създадените  вотове на недоверие и прословутото книжле (бел. р. \"Визия за България\") в червена обвивка. Това каза народният представител от ПГ на ГЕРБ Маноил Манев по време на брифинг в Народното събрание, предаде репортер на  Агенция „Фокус“ . „Когато г-жа Нинова пише алтернативен бюджет, я моля да не напише същото нещо, което пишат в тази глупост „Визия за България“, където почнаха да го слагат по таблата за некролозите. Напъните на цялата парламентарната група на БСП да обикаля страната и да се среща с пет човека, служебно извикани да се явят там, не доведоха до нищо“, каза той. Според него алтернативният бюджет няма да доведе до нищо, когато експертизата, която го пише е същата, която е родила три мъртво-създадени вота на недоверие с глупави мотиви без никакво експертно съдържание. „Не на последно място, същата тази експертиза, която роди прословутото книжле с червена обвивка. Не мога да го нарека „Визия за България“, заяви още Манев.  \r\nДеница КИТАНОВА", "date": "2018.10.30", "title": "Маноил Манев, ГЕРБ: Бюджетът на БСП няма да доведе до нищо, когато авторите му са същите, които родиха мъртво-създадените  вотове на недоверие"}
{"url": "http://www.focus-news.net/news/2018/10/30/2584484/sliven-chesti-intsidenti-s-tsigani-v-kvartal-nadezhda-otchitat-ot-politsiyata-v-grada.html", "text": "Чести инциденти с цигани в квартал „Надежда“ отчитат от полицията в Сливен, предаде репортер на  Радио „Фокус“ – Сливен . Циганите са чести нарушители на нощната тишина, движат се в града с коне и каруци въпреки забраната за това и са сред най-често задържаните за бракониерска сеч и кражба на земеделска продукция. Жителите на квартала редовно нарушават общинската наредба за обществения ред. Именно тук полицията най-често изземва уредби, с които циганите нарушават нощната тишина, показва справка на полицейските бюлетини. При такава операция преди две седмици пострадаха четирима полицаи, а един бе настанен в болница, след като бе улучен от камък или бутилка, с които служителите на реда бяха замеряни след забележка да се прекрати шумът. За този случай бяха задържани деветима души, от които четирима останаха в арест като подбудители на безредиците. Раненият полицай вече е добре и е изписан от болницата. През миналата година при опит да се усмири развилнели се цигани–купонджии, отново пострада полицай.  \r\nциганите редовно нарушават и забраната за движение с каруци по градските улици. В този случай се предприема изземване на конските амуниции и сбруи, а нарушителите плащат глоби, за да си приберят оборудването. Миналата седмица такъв нарушител причини смъртта на двегодишно дете. 21 -годишният циганин на име Хюсеин буквално премаза с коня си дете, водено от неговата майка за ръка. Мъжът е бил осъждан и преди този инцидент.  \r\nЛюдмила ЙОРГОВА", "date": "2018.10.30", "title": "Сливен: Чести инциденти с цигани в квартал „Надежда“ отчитат от полицията в града"}
{"url": "http://www.focus-news.net/news/2018/10/30/2584489/blagoevgrad-intenziven-e-trafikat-ot-tovarni-avtomobili-na-vhod-na-gkpp-kulata.html", "text": "Интензивен е трафикът от товарни автомобили на вход на ГКПП „Кулата“. Това съобщиха за  Радио „Фокус“ – Пирин  от „Гранична полиция\". Няма данни за образуването на задръствания или колони от леките и товарни автомобили. Нормално натоварен е и трафикът през граничен пункт „Илинден“, както и на пунктове между България и Македония, които се намират в Благоевградска област. \r\nЛора КАЛЧЕВА", "date": "2018.10.30", "title": "Благоевград: Интензивен е трафикът от товарни автомобили на вход на ГКПП „Кулата“"}
{"url": "http://www.focus-news.net/news/2018/10/30/2584477/afp-angela-merkel-uveri-che-otteglyaneto-y-ot-predsedatelstvoto-na-hds-nyama-da-namali-vliyanieto-y-zad-granitsa.html", "text": "Канцлерът на ФРГ Ангела Меркел увери, че планираното й оттегляне от политиката през 2021 г. няма да навреди на нейното влияние на международната сцена, предава  AFP .  \r\n„Мисля, че нищо няма да се промени в моята позиция за водене на преговори в международните разговори“, подчерта Меркел, ден след като обяви, че след изтичането на мандата си ще се оттегли като канцлер на най-голямата икономика в Европа.", "date": "2018.10.30", "title": "AFP: Ангела Меркел увери, че оттеглянето й от председателството на ХДС няма да намали влиянието й зад граница"}
{"url": "http://www.focus-news.net/news/2018/10/30/2584491/burgas-v-navecherieto-na-denya-na-narodnite-buditeli-detsata-v-grada-shte-se-obrazovat-s-godishnite-vremena-na-vivaldi.html", "text": "На 31 октомври, в навечерието на Деня на народните будители, ансамбъл „Арс Музика“ и неговият солист проф. Велика Цонкова ще поведат бургаската публика на „Музикални пътешествия“ през „Годишните времена“ от Антонио Вивалди, съобщиха от пресцентъра на  Общината . Концертите ще бъдат от 10.00 часа в ОУ „Ал. Г. Коджакафалията“, от 11.00 часа в ОУ „Васил Априлов“ и от 19.00 часа в залата на Бургаската художествена галерия, където публиката ще се убеди, че музиката може да говори, да рисува и да разказва най-вълнуващите приказки. Малко известен факт в творчеството на Антонио Вивалди е опитът му в сферата на поезията, представен в „Годишните времена“, имаща за цел пределната достоверност на музикално-поетическото. Целият цикъл е съпътстван със сонети, чиито редове са вписани грижливо в партитурата точно над местата, които илюстрират природни картини и състояния. В трите образователни концерти ще бъде представена тази версия, рядко изпълнявана у нас, за да се сътвори пред децата живата картина на състояния от чувства, мисли и фантазия, претворени чрез музикални инструменти, избрани от самият композитор. Всеки струнен инструмент изпълнява различна роля, която ще бъде разкрита пред малкият слушател. Целта е да се изгради мост между слух, зрение и мисъл и да се създадете естетическото възпитание в деца. Входът за концерта в Бургаска художествена галерия е свободен.", "date": "2018.10.30", "title": "Бургас: В навечерието на Деня на народните будители децата в града ще се образоват с „Годишните времена“ на Вивалди"}
{"url": "http://www.focus-news.net/news/2018/10/30/2584494/valcho-cholakov-oblasten-upravitel-na-burgas-radvam-se-che-ima-tolkova-mnogo-hora-koito-se-angazhirat-s-temata-cherno-more.html", "text": "Радвам, се че има толкова много хора, които се ангажират с темата Черно море. Това каза областният управител Вълчо Чолаков по време на кръглата маса на тема „Общ дневен ред за Черно море“ в  Културен център „Морско казино“, предаде репортер на  Радио „Фокус“ – Бургас . „Днешният форум е стъпка към надграждане на една стратегия. По време на нашата работа лятото възникна един казус – Корабът „Мопанг“. Тази ситуация възникна като почти бедствена и доказа, че има нерешени въпроси на територията на област Бургас, които търсят отговор\", каза Чолаков. Според него морето макар и национална даденост, ресурс, който се ползва от цялата държава, е свързан на първо място с бургаската погранична област. По думите му така е възникнала идеята за създаване на Черноморски център за син растеж и иновации. \r\n„Опитвайки се да изследваме лятото произхода на горивото на тази течност в кораба, установихме, че нито в Бургас, нито във Варна, нито в Добрич има специализирани лаборатории, които да свършат тази работа, и се оказа, че за нещо, което е пряко свързано с нашето ежедневие, ние трябва да търсим помощ от София или друга държава“, добави Чолаков. Той посочи, че градът не може да си позволи да остане без такива възможности, които да отговорят веднага на нуждите и изискванията. „Тази е и причината да се опитаме, разполагайки с ресурсни специалисти, да развием една такава лаборатория, едно такова знание и умение, което да бъде от полза за всички нас“, каза още Вълчо Чолаков. \r\nМария КУРТЕВА", "date": "2018.10.30", "title": "Вълчо Чолаков, областен управител на Бургас: Радвам, се че има толкова много хора, които се ангажират с темата Черно море"}
{"url": "http://www.focus-news.net/news/2018/10/30/2584496/albena-georgieva-oblasten-upravitel-na-vidin-vav-vsichki-11-obshtini-ot-oblastta-ima-sformirani-dobrovolni-formirovaniya.html", "text": "Във всички 11 общини в областта има сформирани доброволни формирования. Това каза на заседание на Областния съвет за намаляване на риска от бедствия Албена Георгиева, областен управител на Видин, предаде репортер на  Радио „Фокус“ - Видин . Тя посочи, че  съгласно Закона за защита при бедствия участниците следва да преминават ежегодни обучения. „Използвам случая да припомня, че преди малко повече от година създадохме Областния съвет за подобряване ефективността и развитието на доброволните формирования и първи в страната приехме Правилник за подобряване ефективността и развитието на доброволните формирования за предотвратяване и овладяване на бедствия, пожари и други извънредни ситуации на територията на област Видин“, заяви областният управител. Тя допълни, че съветът е създаден с цел подобряване на сътрудничеството и партньорството между централните, областните, общинските власти, както и структурите на гражданското общество за постигане целите на стратегията за развитие на доброволните формирования. Основният предмет на дейност е подпомагане на областния управител и кметовете на общини при решенията, свързани с обединяване, координиране на дейността на регистрираните доброволни формирования, за участия в дейности по защита на населението при пожари, бедствия и други ситуации, укрепване капацитета на доброволците и доброволните формирования. \r\nПредставители на Регионална дирекция „Пожарна безопасност и защита на населението“ – Видин представиха основните моменти от Националната стратегия за намаляване на риска от бедствия за периода 2018 – 2030 година, която бе приета от Министерски съвет на 19 юли 2018 г. и дейност „Организиране на мероприятия за подготовка и обучение на населението за реакция при наводнения и последващи кризи“, която се изпълнява в рамките на проект „Центрове за повишаване готовността на населението за реакция при наводнения” финансиран по Оперативна програма „Околна среда 2014 – 2020 г.”, съфинансирана от Европейския съюз чрез Кохезионния фонд от ГД „Пожарна безопасност и защита на населението“. \r\nАнна ЛОЗАНОВА", "date": "2018.10.30", "title": "Албена Георгиева, областен управител на Видин: Във всички 11 общини от областта има сформирани доброволни формирования"}
{"url": "http://www.focus-news.net/news/2018/10/30/2584492/plovdiv-148-videokameri-shte-podpomagat-opazvaneto-na-obshtestveniya-red-v-karlovo-i-selishtata-v-obshtinata.html", "text": "148 видеокамери са разположени в Карлово и селищата около него по проект, финансиран от ЕС. Това съобщи в предаването „Часът на Карлово” на  Радио „Фокус” - Пловдив  секретарят на Общината Стефан Стефанов. Идеята е да се подобри процесът за ефективно управление на риска от кризи на територията на общината и подпомагане на усилията за поддържане на обществения ред и опазване на обществената собственост от набези. Проектът е с продължителност от 4 до 36 месеца. „Няма да има селище в общината, което да не е обхванато от видеонаблюдението”, каза Стефанов. 50 от тези 148 точки ще бъдат разпределени в град Карлово, а останалите 98 – в останалите селища в общината. Камерите ще бъдат поставени във всички училища, площади и входно-изходни артерии на селищата. По закона за частно-охранителната дейност ще има поставени табели, за да знаят гражданите, че има поставени камери, без да се фиксира точно мястото им. Записите от камерите ще се пазят до два месеца, а след това ще се архивират. При нужда видеозаписите ще бъдат предавани на правоохранителните органи.  \r\nСтефанов каза, че вече са определени всички точки, където ще се поставят камерите. Ще бъдат поставени и датчици на опасните водоеми, с които да се получава сигнал при опасност от наводнение. Ще бъде обособен и Център за управление, като сградата също вече е определена. Предвижда се още да бъдат сформирани и мобилни групи, които ще дежурят денонощно и при получаване на сигнал за нарушаване на обществения ред и за престъпления, ще се реагира веднага. Тези мобилни групи в летния сезон ще оказват помощ и за охраняването на полските имоти от кражби. В момента се правят изчисления колко точно хора ще бъдат назначени в тези групи и какви да са възнагражденията им. Очаква се те да бъдат около 45 - 50 души. Продължителността на проекта е до три години, като след това той ще бъде надграждан. До края на месец декември проектът трябва да е внесен за одобрение. \r\n„Цялата стойност на проекта е около 3 милиона евро, но не се знае още за колко от тях ще можем да се преборим”, каза Стефан Стефанов. Според него реализацията на този проект ще сложи край на циганските набези и незаконност по пътищата. Звеното, което ще представлява нещо като общинска полиция, ще бъде в постоянна координация с кметовете на населени места за бързо реагиране при проблеми – при сбивания, кражби и др. \r\n„В момента в община Карлово има поставени 14 видеокамери“, каза още Стефан Стефанов. \r\nЦветана ТОНЧЕВА", "date": "2018.10.30", "title": "Пловдив: 148 видеокамери ще подпомагат опазването на обществения ред в Карлово и селищата в общината"}
{"url": "http://www.focus-news.net/news/2018/10/30/2584493/otets-svetoslav-kyuchukov-hram-sveti-nikolay-v-blagoevgrad-v-obshtinata-nyama-druga-tsarkovna-struktura-koyato-da-predlaga-hrana-za-bedni.html", "text": "В района на община Благоевград няма друга църковна структура, която да предлага храна за бедни. Това каза за  Радио „Фокус“ - Пирин  отец Светослав Кючуков от храм „Свети Николай“ в Благоевград. „Посещават ни хора в нужда или в неравностойно положение. Освен топлата храна, която предлагаме, се стараем да ги посрещаме с топли обятия с добро отношение. Голяма част от хората вече ни познават и спокойно общуват с нас. Това са хора, които имат нужда не само от топла храна, но и от добра дума. Когато я получат, те са много по-щастливи, отколкото само да се нахранят. Дано такава хубава инициатива да се прегърне от хората и да нарасне броя на тези услуги или пък израз на християнската любов към хората, не само в тази, но и в други социални сфери“, каза още отец Светослав Кючуков. По думите му това е единственото място, като голяма част от тях са записани на Социален патронаж, но в събота и неделя той не работи. \r\nЛора КАЛЧЕВА", "date": "2018.10.30", "title": "Отец Светослав Кючуков, храм „Свети Николай“ в Благоевград: В общината няма друга църковна структура, която да предлага храна за бедни"}
{"url": "http://www.focus-news.net/news/2018/10/30/2584498/makfaks-makedoniya-prokuraturata-otkriva-dosadebno-proizvodstvo-sreshtu-georgi-ivanov.html", "text": "Прокуратурата образува досъдебно производство срещу президента Георги Иванов, след като срещу него са внесени две обвинения – за нарушаване на Конституцията поради отказ да подпише закона за езиците и споразумението за името, предава македонската информационна агенция  „Макфакс“ . \r\nПрокурорите твърдят, че обвиненията са подадени от анонимни граждани, въз основа на които компетентният прокурор ще предприеме действия.  \r\nИванов не подписва заповедта за влизане в сила на Закона за употребата на езиците на основание, че той е в противоречие с Основния закон на страната и със съвестта му.  \r\nПрезидентът на югозападната ни съседка отказа да подпише и указа на Закона за ратифициране на окончателното споразумение за преодоляване на спора за името между Македония и Гърция, който парламентът гласува на 20 юни тази година, с обяснението, че не приема изменение на Основния закон с цел промяна на конституционното име на страната. Според него легализирането на Договора от Преспа създава правни последици, които са основа за откриването на наказателно производство. Тереза Герова", "date": "2018.10.30", "title": "„Макфакс“ (Македония): Прокуратурата открива досъдебно производство срещу Георги Иванов"}
{"url": "http://www.focus-news.net/news/2018/10/30/2584497/veliko-tarnovo-modernizirana-e-bazata-na-doma-za-palnoletni-litsa-s-umstvena-izostanalost-v-s-tserova-koriya.html", "text": "Домът за пълнолетни лица с умствена изостаналост, намиращ се във великотърновското село Церова кория, бе ремонтиран и модернизиран. Това съобщиха от пресцентъра на  Община Велико Търново . Обновен е партерният етаж на специализираната институция, където се намират столовата, три ателиета, зала за рехабилитация, двоен санитарен възел и прилежащи към помещенията фоайета. \r\nСтроителните работи са част от проекта на Община Велико Търново „Реновация и модернизация на ДПЛУИ – с. Церова кория“, финансиран от фонд „Социална закрила“ към Министерството на труда и социалната политика и от общинския бюджет. Общата стойност на инвестицията е 29 801 лева, от които 26 881 лева са от фонда към министерството, а 2920 лева – от  общината. Изпълнител бе фирма „Кидат груп“ ООД.  \r\nСлед модернизацията социалната институция изпълнява всички стандарти и критерии за местоположение и материална база, спазени са санитарно-хигиените норми, съгласно изискванията на Правилника за прилагане на Закона за социално подпомагане.  \r\nВ ремонтираните и преустроени помещения са създадени подходящи условия за провеждане на индивидуални и групови трудово-терапевтични, рехабилитационни и образователни прояви и обучения, съобразени с индивидуалните и специфични потребности на лицата с умствена изостаналост.", "date": "2018.10.30", "title": "Велико Търново: Модернизирана е базата на Дома за пълнолетни лица с умствена изостаналост в с. Церова кория"}
{"url": "http://www.focus-news.net/news/2018/10/30/2584500/burgas-otlaga-se-motivatsionnata-sreshta-za-mladi-uchiteli-koyato-tryabvashe-da-se-provede-v-kulturen-tsentar-morsko-kazino-na-31-oktomvri.html", "text": "Отлага се мотивационната среща за млади учители, която трябваше да се проведе в Културен център „Морско казино“ на 31 октомври. Това съобщиха от пресцентъра на  Община Бургас . Предстои да бъде уточнена нова дата за провеждане на събитието.", "date": "2018.10.30", "title": "Бургас: Отлага се мотивационната среща за млади учители, която трябваше да се проведе в Културен център „Морско казино“ на 31 октомври"}
{"url": "http://www.focus-news.net/news/2018/10/30/2584499/aleksandar-ivanov-gerb-politikite-ni-po-dohodite-sa-efektivni-a-ne-prazni-prikazki-na-sabrali-se-petko-i-oshte-trima-da-obyasnyavat-vizii-blyanove-i-mokri-sanishta-za-danatsite.html", "text": "Политиките ни по доходите са ефективни, а не празни приказки на събрали се Петко и още трима да обясняват визии - блянове и мокри сънища за данъците. Това каза народният представител от ПГ на ГЕРБ Александър Иванов по време на брифинг в Народното събрание, предаде репортер на  Агенция „Фокус“ . „За догодина 20 % повече във фонд работна заплата за учителите, за тези, които формират съзнанието на най-младите. Помните, че миналата година с успешните политики на правителството 20 хил. деца се върнаха в училище“, каза още Иванов. По думите му 10 % повече ще има за всички заети в бюджетния сектор. По отношение на данъчната политика, депутатът от ГЕРБ заяви: „Данъчната политика и доброто послание към инвеститорите идва от това тя да бъде прогнозируема и предвидима, а не със стряскащи призиви за национализация“, допълни Иванов и уточни, че ако някой инвеститор прочете „Визия за България“ ще запали с 200 км/ч, но не към България. „Създадените условия за повишаване на производителността на нашата икономика и успешните политики наистина явно изнервят БСП. Моля ви, колеги, обръщам се с призив към  вас – решете проблемите във вашата къщичка, не пренасяйте вашите проблеми в къщата на държавата. Оставете хората да работят, оставете ги на спокойствие“, обърна се към БСП Иванов.  \r\nДеница КИТАНОВА", "date": "2018.10.30", "title": "Александър Иванов, ГЕРБ: Политиките ни по доходите са ефективни, а не празни приказки на събрали се Петко и още трима да обясняват визии - блянове и мокри сънища за данъците"}
{"url": "http://www.focus-news.net/news/2018/10/30/2584501/yeni-shafak-ministarat-na-natsionalnata-otbrana-na-turtsiya-sled-manbidzh-deynostite-ni-se-sasredotochavat-varhu-rayona-iztochno-ot-reka-efrat.html", "text": "Министърът на националната отбрана на Турция Хулуси Акар заяви, че след ангажирането в сирийския град Манбидж, дейностите на въоръжените сили на страната се съсредоточават в района източно от  река Ефрат, пише вестник  „Йени Шафак” . „След Манбидж, точно там е следващият ни приоритет, нашата нова зона на действие. … Приключи учебният процес.  Днес – утре ще започне съвместната патрулна дейност източно от река Ефрат.”, посочва още Хулуси Акар, цитиран от „Йени Шафак”. \r\nВ друга публикация по темата информационният сайт „Гюне доуш” прави връзка с изявленията пак  днес по-рано на президента Реджеп Тайип Ердоган. На редовното седмично заседание на Парламентарната група на управляващата Партия на справедливостта и развитието (ПСР) Ердоган  също „даде сигнали за  нова операция на турските въоръжени сили в Сирия” -  източно от река Ефрат. „Приключихме подготовка си по отношение на района източно от река Ефрат. Съвсем скоро ще се изправим срещу терористичната организация (Партията на демократичното единство на сирийските кюрди и техните въоръжени Отряди за народна самозащита – бел. на „Фокус”) с мащабни операции… Може да навлезем изненадващо само в рамките на една нощ…”, декларира Ердоган, цитиран от „Гюне доуш”.  Георги Димов", "date": "2018.10.30", "title": "\"Йени Шафак\": Министърът на националната отбрана на Турция: След Манбидж, дейностите ни се съсредоточават върху  района източно от река Ефрат"}
{"url": "http://www.focus-news.net/news/2018/10/30/2584487/varna-nezakonni-kashta-i-furgon-sa-saboreni-v-nay-golyamata-tsiganska-mahala-v-grada.html", "text": "Продължава събарянето на незаконни постройки в най-голямата циганска махала на Варна. Това каза за  Радио „Фокус“ – Варна  кметът на Район „Младост“ във Варна Христо Христов. Той отбеляза, че днес са съборени незаконна къща и фургон, като напрежение в циганската махала „Максуда“ в район „Младост“ не е имало. Той припомни, че махалата попада на територията на районите „Младост“ и „Одесос“. Христо Христов допълни, че още над 20 къщи са с влезли в сила заповеди и предстои да бъдат съборени, а по над 200 все още се работи. По отношение на движението на каруци на територията на район „Младост“ кметът Христо Христов подчерта, че се срещат и коне, и каруци, въпреки че наредба забранява движението на пътни превозни средства с животинска тяга. Каруци се срещат по-често в района под училище „Иван Рилски“, допълни Христо Христов. „Циганската престъпност е повсеместна“, допълни Христо Христов във връзка със ситуацията в Мъглиж. Циганската махала създава проблеми и по отношение на замърсяването на канала в района на ул. „Академик Игор Курчатов“, каза още Христо Христов. Изхвърлят се отпадъци на нерегламентирани места, сред които дюшеци и телевизори не само от страна на циганите, но и от страна на незаконните борси и обекти в района\", посочи кметът. Утре предстои отново почистване на ул. „Академик Игор Курчатов“ и на новата улица, която носи името на варненския пилот Тодор Славов, загинал при инцидент по време на рали „Твърдица – Елена“. \r\nМарияна ВАЛЕНТИНОВА", "date": "2018.10.30", "title": "Варна: Незаконни къща и фургон са съборени в най-голямата циганска махала в града"}
{"url": "http://www.focus-news.net/news/2018/10/30/2584495/ban-se-otteglya-ot-sporazumenieto-s-nimh-zaradi-proektobyudzheta-za-2019-godina.html", "text": "БАН се оттегля от Споразумението с НИМХ заради проектобюджета за 2019 година. Това става ясно от  отворено писмо на Общото събрание, Управителния съвет, Ръководството и Събранието на академиците и член-кореспондентите на БАН  до образователния министър Красимир Вълчев. В документа от Академията пишат: „Залегналите текстове в Преходните и заключителни разпоредби на Проектозакона за държавния бюджет за 2019 г. са силно притеснителни и противоречат, както на подписаното на 18 септември Споразумение между Българската академия на науките, Националния институт по метеорология и хидрология, Националния браншов синдикат „Висше образование и наука“ при КНСБ и Министерството на образованието и науката, така и на постигнатите с Вас договорки, потвърдени от Вас пред ОС на БАН“. Според БАН първи, трети и шести параграфи от Преходните и заключителни разпоредби на Проектозакона за държавния бюджет за 2019 г. са противоконституционни и противозаконни и напълно обезсмислят продължителните усилия на ръководните органи на БАН – в отговор на апела на министър-председателя – да решат казуса „Национален институт по метеорология и хидрология“ съгласно Закона за БАН и Устава на БАН. От БАН призовават министър Вълчев да предприемете спешни действия за отпадане на параграфите.", "date": "2018.10.30", "title": "БАН се оттегля от Споразумението с НИМХ заради проектобюджета за 2019 година"}
{"url": "http://www.focus-news.net/news/2018/10/30/2584502/veliko-tarnovo-sdruzhenie-33-ti-pehoten-svishtovski-polk-otbelyaza-v-svishtov-100-godini-ot-slavnata-pobeda-pri-doyran.html", "text": "По повод 100-годишнината от славната победа при Дойран, Сдружение „33-ти пехотен Свищовски полк“, със съдействието на Община Свищов, проведе организирано честване в памет на последната Дойранска битка през септември 1918 година. Това съобщиха от пресцентъра на  Община Свищов . В историята тя остава като особено тежка и кръвопролитна битка, в която под командването на генерал Владимир Вазов българската Девета пехотна плевенска дивизия, в състава на която е и 33-ти пехотен Свищовски полк, отблъсква настъплението на четири английски и две гръцки дивизии. \r\nКултурната програма свързана с кръглата годишнина започна с поднасяне на венци пред паметника на загиналите от 33-ти Свищовски полк, на площад „Велешана“ в Свищов. Представители на Сдружението, заедно с кмета на Свищов Генчо Генчев, председателя на ОбС – Свищов д-р Кристиян Кирилов и секретаря на Общината Любомира Петрова положиха цветя в памет на героичните български воини. Цветя бяха поднесени и от редица организации и граждани, свързани с историческото събитие. \r\nПрограмата по повод честването продължи в конферентната зала на к-с „Калето“, където пред свищовската общественост бе представено Сдружение „33-ти пехотен Свищовски полк“, към което в последствие се включиха нови членове. Кметът на Свищов  приветства представителите на Сдружението за плама, с който съхраняват историческата ни памет жива и благодари на всички благодетели за дарените материали и средства, свързани с историята на 33-ти пехотен Свищовски полк. Генчо Генчев беше изключително радостен, че Сдружението е насочило вниманието си и към младото поколение, чрез конкурс за есе на тема: „100 години с факела на Дойранската победа“. На кръглата годишнина бяха представени три книги, които по различен начин хвърлиха светлина върху славните исторически събития, развили се преди повече от век.", "date": "2018.10.30", "title": "Велико Търново: Сдружение „33-ти пехотен Свищовски полк“ отбеляза в Свищов 100 години от славната победа при Дойран"}
{"url": "http://www.focus-news.net/news/2018/10/30/2584503/oblastniyat-upravitel-na-sliven-chavdar-bozhurski-blagodarnost-kam-sluzhitelite-na-pozharnata-za-tova-che-i-dnes-pazyat-s-dostoynstvo-avtoriteta-na-svoyata-mazhka-profesiya.html", "text": "Благодарност към служителите на пожарната за това, че и днес пазят с достойнство авторитета на своята мъжка професия. Това се казва в  поздравителен адрес  на областния управител на Сливен Чавдар Божурски по повод 140-годишнината от началото на пожарното дело. Празникът бе отбелязан в Сливен от РД „Пожарна безопасност и защита на населението“ с атрактивна демонстрация на площад „Хаджи Димитър“ и тържествено събрание, на което бяха наградени отличените служители на дирекцията. По този повод областният управител Чавдар Божурски изпрати поздравителен адрес до директора комисар Владимир Демирев и служителите на регионалната дирекция. \r\nСливен е сред първите градове в страната, където след Освобождението с решение на местната власт се назначават пожарникари и се закупуват пособия за тяхната работа. През 1905 г., когато се създава националното дружество, сред 17-те учредители е и сливенският пожарен командир. „С чувство на гордост сега честваме юбелия, защото благодарение на Вас, традициите са живи“, заявява в поздравлението си областният управител. Чавдар Божурски изказва благодарност към служителите за това, че и днес пазят с достойнство авторитета на тяхната мъжка професия и винаги са на първа линия, когато има хора в беда. „Пожелавам Ви много здраве, сила и кураж за честта на службата, в името на обществото. Щастие и сполука за Вашите семейство и близки за това, че Ви подкрепят!“, завършва поздравителният адрес.", "date": "2018.10.30", "title": "Областният управител на Сливен Чавдар Божурски: Благодарност към служителите на пожарната за това, че и днес пазят с достойнство авторитета на своята мъжка професия"}
{"url": "http://www.focus-news.net/news/2018/10/30/2584483/vanyo-boyanov-kmet-na-selo-protopopintsi-tsiganskite-nabezi-zapochvat-kogato-tryabva-da-se-sabirat-orehite.html", "text": "Циганските набези започват, когато трябва да се събират орехите. Тогава в околностите на селото ни идват много каруци с цигани. Това каза за  Радио „Фокус“ – Видин  Ваньо Боянов, кмет на село Протопопинци. Той посочи, че циганите събират орехи, но и съсипват дърветата, като чупят клоните. „Цяла седмица край селото има катуни с цигани, някои от тях идват в селото, търсят вода, понякога пазаруват в магазина. Местните хора не ги приемат, гонят ги, за да няма кражби и разправии с тях“, каза Боянов. Той допълни, че често ходи до катуна и забранява на циганите да палят огън. „Това е гора, сега е сухо и от една клечка кибрит може да пламне гората и цялото село“, обясни кметът на Протопопинци. Боянов допълни, че наблюдава циганите да не влизат в запустели къщи. „Циганите от съседните села знаят, че в нашето село не могат да крадат и за това не идват при нас. Но, когато се събират орехи, или през лятото когато се берат къпини и билки землището е пълно с каруци с цигани. Внимаваме много и често търсим помощта на полицията. До сега нямаме случаи на побоища и кражби“, допълни Ваньо Боянов. \r\nАнна ЛОЗАНОВА", "date": "2018.10.30", "title": "Ваньо Боянов, кмет на село Протопопинци: Циганските набези започват, когато трябва да се събират орехите"}
{"url": "http://www.focus-news.net/news/2018/10/30/2584490/manoil-manev-gerb-korneliya-ninova-ne-mozhe-da-dava-moralni-otsenki-kogato-v-neynata-parlamentarna-grupa-se-namira-manol-genov.html", "text": "Корнелия Нинова не може да дава морални оценки, когато в нейната парламентарна група се намира Манол Генов. Това каза народният представител от ПГ на ГЕРБ Маноил Манев по време на брифинг в Народното събрание във връзка с пресконференцията на БСП, на която Корнелия Нинова засегна темата за ДАБЧ, арестите на олигарси и ревизията на Прехода, предаде репортер на  Агенция „Фокус“ . Според Манев морални стожери могат да бъдат хора, които са показали морал.  \r\nПо отношение на казаното от Нинова, че ГЕРБ „хвърлят на кучетата“ малкия коалиционен партньор, депутатът от ГЕРБ заяви, че ГЕРБ е последователна. „Всеки, който наруши закона получава своето място. Няма такива „свещени крави“ в отношенията на ГЕРБ. Всеки, който направи грешка си заема полагаемото място“, каза Манов. Той призова БСП да вземат пример от ГЕРБ и да си изчистят собствената къща.  \r\nДеница КИТАНОВА", "date": "2018.10.30", "title": "Маноил Манев, ГЕРБ: Корнелия Нинова не може да дава морални оценки, когато в нейната парламентарна група се намира Манол Генов"}
{"url": "http://www.focus-news.net/news/2018/10/30/2584506/sport-yuliya-stamatova-se-klasira-za-vtoriya-krag-na-turnira-v-antaliya.html", "text": "Юлия Стаматова се класира за втория кръг на турнира по тенис за жени в турския курорт Анталия. \r\nПоставената под номер две в основната схема българка се наложи с 6:4, 6:3 над Никол Габриела Татаруш от Румъния в двубой, продължил 90 минути. Във втория кръг на надпреварата Стаматова ще играе срещу Нина Бранкачио от Италия. \r\nБългарката ще участва и в турнира на двойки в тандем с Алека Пирок от Унгария.", "date": "2018.10.30", "title": "Спорт: Юлия Стаматова се класира за втория кръг на турнира в Анталия"}
{"url": "http://www.focus-news.net/news/2018/10/30/2584507/kazanlak-kashtichki-za-knigi-po-proekt-biblioteka-na-otkrito-byaha-otkriti-v-park-rozarium.html", "text": "Къщички за книги по проект „Библиотека на открито“ бяха открити в парк Розариум, предаде кореспондент на  Радио „Фокус“ . Проектът „Библиотека на открито“ е дело на Младежки център за развитие „Взаимопомощ“ и се изпълнява в партньорство с Общинска библиотека „Искра“. Той е финансиран от „Младежка банка“ към Обществен дарителски фонд - Стара Загора. Младежка банка е комисия, съставена от младежи, която финансира проекти на неправителствени организации и неформални групи. Тази година един от одобрените проекти е „Библиотека на открито“ на стойност 1400 лв.  \r\nПредседателят на младежката организация поясни, че целта на проекта е повече хора да четат книги в Казанлък. Идеята е на трима доброволци на „Взаимопомощ“ по проект „Доброволците“, финансиран по програма „Еразъм+“, които освен осъществяването на езиково кафе „Италиано“ в Общинска библиотека „Искра“, предлагат идеята за такива къщички и избират подходящите за тях места в парк Розариум. \r\nКнигите за къщичките са осигурени от Библиотека „Искра“.  \r\nСлавяна ГАЙДАРОВА", "date": "2018.10.30", "title": "Казанлък: Къщички за книги по проект „Библиотека на открито“ бяха открити в парк Розариум"}
{"url": "http://www.focus-news.net/news/2018/10/30/2584504/blagoevgrad-v-grada-se-provede-zaklyuchitelna-preskonferentsiya-po-proekt-prostranstvo-za-raven-shans.html", "text": "В града се състоя заключителна пресконференция по проект „Пространство за равен шанс“, предаде репортер на  Радио „Фокус“ - Пирин . Проектът се финансира от ОП „Развитие на човешките ресурси“ 2014 - 2020 година. Бенефициент е Община Благоевград, а партньор е Асоциация за европейско развитие на българското село. Общата стойност на проекта е 248 295 лева, от които европейското финансиране е в размер на 211 051 лева- 85% от общата стойност на проекта. Националното финансиране е в размер на 37 244 лева, което е 15 %. Продължителността на проекта е 18 месеца. \r\nЛора КАЛЧЕВА", "date": "2018.10.30", "title": "Благоевград: В града се проведе заключителна пресконференция по проект „Пространство за равен шанс“"}
{"url": "http://www.focus-news.net/news/2018/10/30/2584509/smolyan-povishena-e-opasnostta-ot-padashti-kamani-i-svlichane-na-zemni-masi-po-vsichki-patishta-v-oblastta.html", "text": "Сухи и нормално проходими са пътищата в областта. Това съобщи за  Радио „Фокус“ – Смолян  дежурният в Областно пътно управление – Смолян. Времето е облачно, но без валежи. През деня не са получавани сигнали за инциденти по републиканските направления в областта. Движението по пътя Смолян – Мадан при срутището на разклона за село Тикале се регулира със светофарна уредба и скоростта е ограничена до 20 км/ч. Трафикът се осъществява в дясната пътна лента. Заради пресечения релеф на областта е повишена опасността от падащи камъни и свличане на земни маси по всички пътища в област Смолян, затова водачите трябва да шофират внимателно и със съобразена скорост. Пропаднали пътни банкети и пътни платна затрудняват движението по направленията Хвойна – Чепеларе – местност Рожен, Широка лъка – Девин, Рудозем – Бяла река, Рудозем – Смилян. Движението по път ІІІ-866 Девин – Михалково, в отсечката от новопостроения път при строителството на язовир „Цанков камък“ се осъществява с повишено внимание, съобразно създадената организация на движение, поради опасност от паднали камъни и свлечени земни маси върху платното за движение.. \r\nВ Смолян пътните настилки са сухи. Автомобилният трафик в края на работния ден е интензивен по централния бул. „България“, прилежащите към него улици и кръстовища и  и по входно-изходните артерии на града. \r\nНели ГЕРГЬОВСКА", "date": "2018.10.30", "title": "Смолян: Повишена е опасността от падащи камъни и свличане на земни маси по всички пътища в областта"}
{"url": "http://www.focus-news.net/news/2018/10/30/2584508/otborat-na-montana-e-pobeditel-v-posledniya-polufinal-na-igrata-moyat-grad-e-moyata-krepost.html", "text": "Отборът на Монтана е победител в последния полуфинал на играта „Моят град е моята крепост”, който се проведе в Габрово. Състезанието се организира от Министерство на регионалното развитие и благоустройство с подкрепата на Министерство на образованието и науката, предаде репортер на  Радио „Фокус” – Велико Търново . В надпреварата участваха общо седем отбора от областите Велико Търново, Видин, Враца, Монтана, Ловеч, Габрово и Плевен. Те бяха оценявани от 5-членно жури, чиито председател бе министърът на регионалното развитие и благоустройство Петя Аврамова. В състава му влизаха зам.-министър Деница Николова, зам.-министъра на образованието Таня Михайлова, областният управител на Габрово Невена Петкова и Таня Христова, кмет на Габрово. На второ място се класираха два отбора – на Видин и на Ловеч, а на трето – децата от Габрово. Младежите отговаряха на въпроси в три кръга. Те бяха свързани с културно-исторически обекти и забележителности от всички краища на България, с традициите и историята на страната ни. Министър Аврамова поздрави всички за страхотното им представяне, а нейната заместничка Деница Николова отбеляза, че толкова правилни отговори и също даде своята положителна оценка за състезанието. Целта на кампанията е да популяризира постигнатото в регионите на страната със средства от ОП “Региони в растеж” и да накара децата да се гордеят повече с родните си места. Финалното състезание ще се проведе в края на седмицата, на 4 октомври, в София. \r\nЛуиза ТРАНЧЕВА", "date": "2018.10.30", "title": "Отборът на Монтана е победител в последния полуфинал на играта „Моят град е моята крепост”"}
{"url": "http://www.focus-news.net/news/2018/10/30/2584512/mila-sokolova-proektat-prostranstvo-za-raven-shans-e-nasochen-kam-razlichni-grupi-koito-se-nuzhdayat-ot-podkrepa-i-sotsialno-vklyuchvane.html", "text": "С проекта „Пространство за равен шанс“ Община Благоевград продължава своята успешна политика в социалната сфера. Това каза по време на заключителна пресконференция Мила Соколова, ръководител на проект, предаде репортер на  Радио „Фокус“ - Пирин . „Той е насочен към различни групи, които се нуждаят от подкрепа и по специално към членове на семействата на хора с увреждания. Това е една група, която не винаги стои във фокуса, а има сериозна нужда от подкрепа“, каза още Соколова. По думите ѝ дейностите включват проучване на хората, към които са насочени дейностите, от какво имат нужда, как може да им се помогне. „На 20 души беше осигурена и шестмесечна заетост, което е едно много голямо постижение. Другото важно нещо е, че основно говорим за подкрепа, за социално включване, за активно участие на тази част от населението в живота на обществото, но по един изключително сериозен и важен начин, а именно тяхната трудова реализация. Това е нещо изключително важно и често е заявявано като необходимост и желание на самите хора. С този проект Община Благоевград отговаря на тези заявени потребности. Това е една чудесна идея, която получи одобрението и ще има възможността да се реализира със средства по ОП „Развитие на човешките ресурси“. Тук говорим за осигуряване на заетост на хора с увреждания и то осигуряване на заетост в малките населени места. Говорим за подкрепа по отношение на това хората с увреждания и тези членове от техните семейства, които дълго време не са работили, не са имали възможност изобщо да работят или просто са прекъснали работа поради необходимостта да обгрижват член от семейството си“, каза Соколова. \r\nЛора КАЛЧЕВА", "date": "2018.10.30", "title": "Мила Соколова: Проектът „Пространство за равен шанс“ е насочен към различни групи, които се нуждаят от подкрепа и социално включване"}
{"url": "http://www.focus-news.net/news/2018/10/30/2584505/plovdiv-obshtinska-naredba-ogranichava-dvizhenieto-na-tsiganski-karutsi-bez-prestilki-na-teritoriyata-na-obshtina-sadovo.html", "text": "Общинска наредба ограничава движението на цигански каруци без „престилки” на територията на община Садово. Това съобщи за  Радио „Фокус” - Пловдив  зам.-кметът на Садово Петър Георгиев. „Престилката” се поставя между каруцата и животното с цел опазване на чистотата на пътищата. Според Георгиев тази наредба почти не се спазва. Налагат се и глоби, които не са големи и които рядко се плащат. Преди два месеца общината е започнала кампания срещу каруците и оттам се надяват да успеят. „В Садовска община има цели селища, населени предимно с цигани”, добави той. „Дори в случаите, когато те биват заловени с крадени дърва и селскостопанска продукция, никой няма право да конфискува коня им”, каза Георгиев. Циганските набези са най-чести около гори и покрай река Марица, където секат дърва. Често се случва да се краде и селскостопанска продукция. Проблем има и с високата музика в махалите. „В тези случаи също никой няма право да конфискува уредбите им, тъй като се смята за незаконно и не можем да направим нищо повече”, добави зам.-кметът. \r\n„Засега в Садовска община няма случаи на жестоки сблъсъци между цигани и българи, но белите, които правят циганите, са големи”, добави Петър Георгиев. \r\nЦветана ТОНЧЕВА", "date": "2018.10.30", "title": "Пловдив: Общинска наредба ограничава движението на цигански каруци без „престилки” на територията на община Садово"}
{"url": "http://www.focus-news.net/news/2018/10/30/2584511/veliko-tarnovo-regionalnata-pozharna-direktsiya-ima-gotovnost-za-predstoyashtiya-zimen-sezon-s-neobhodimata-spetsializirana-tehnika.html", "text": "Регионална дирекция „Пожарна безопасност и защита на населението“ – Велико Търново има готовност за предстоящия зимен сезон с необходимата специализирана техника. Това съобщи нейният директор ком. Красимир Кръстев на днешната среща между представители на общини и институции, която се проведе в Областната управа, предаде репортер на  Радио „Фокус“ – Велико Търново . По думите му е създадена готовност и организация за взаимодействие с кметовете на общини при евентуална необходимост за настаняване на граждани, попаднали в затрупани от снегонавяване и снеговалежи пътни участъци, и бедстващи хора. „Разполагаме с влекач, който се използва при крайна необходимост за извличане и изтегляне на безопасно място на аварирали и закъсали моторни превозни средства. Имаме и верижни машини за превозване и евакуиране на болни, нуждаещи се от хемодиализа лица, както и родилки, до лечебните заведения, в случай на затруднено придвижване на медицински екипи до блокирани в снега населени места. Също така разполагаме с високопроходима техника и медицински автомобил 6×6. Създадена е организация за привличане на допълнителен състав на дежурство при усложнена обстановка“, посочи ком. Кръстев. \r\nПо думите му е създадена и организация за своевременно събиране, обобщаване и анализиране на информация за обстановката в областта и общините, както и своевременно изпращане в националния оперативен център при Главната дирекция. В ход е актуализация на списъците с отдалечените туристически обекти на територията на областта, както и на телефоните за връзка с тях. \r\nМария НЕДЕВА", "date": "2018.10.30", "title": "Велико Търново: Регионалната пожарна дирекция има готовност за предстоящия зимен сезон с необходимата специализирана техника"}
{"url": "http://www.focus-news.net/news/2018/10/30/2584510/kyustendil-normalno-se-osashtestvyava-preminavaneto-na-motorni-prevozni-sredstva-prez-gkpp-gyueshevo.html", "text": "Нормално се осъществява преминаването на моторни превозни средства през ГКПП „Гюешево”. Това съобщи за  Радио „Фокус” – Кюстендил  дежурният на българо-македонския пункт. Трафикът към този час на деня е слаб. Няма образували се колони от чакащи автомобили. Пътят в посока граничния пункт е сух. Няма наложени ограничения за движението на моторни превозни средства. \r\nВенцеслав ИЛЧЕВ", "date": "2018.10.30", "title": "Кюстендил: Нормално се осъществява преминаването на моторни превозни средства през ГКПП „Гюешево”"}
{"url": "http://www.focus-news.net/news/2018/10/30/2584472/v-evropa-ochakvat-period-na-nestabilnost-v-germaniya-komentari-v-mediite-agentsiya-fokus.html", "text": "Ден след тежката загуба на Християндемократическия съюз (ХДС) на изборите за регионален парламент в провинция Хесен, Ангела Меркел обяви решението си да се оттегли от председателския пост на партията. По този начин тя направи първа крачка към излизането си от властта. Едва ли изявлението й бе изненадващо за някой, но въпросът, който излиза на дневен ред сега е дали Меркел ще успее да остане на канцлерското място до края на мандата на управляващата в Берлин голяма коалиция през 2021 г. Самата тя неведнъж е заявявала, че „председателството на партията и поста на канцлера са неразривно свързани“. И докато в Германия размишляват над това какви са перспективите пред страната в променената политическа ситуация, в Европа изглежда очакват период на нестабилност в Берлин.   представя коментарите в част от най-авторитетните печатни издания на континента. \r\nОттеглянето на Ангела Меркел от председателския пост на Християндемократическия съюз (ХДС) е лоша новина не само за Германия, но и за Европейския съюз, коментират в редакцията на испанския ежедневник  El Mundo . \r\nНегативите са преди всичко за германската политика, която е изправена пред тежка загуба на авторитета на традиционните партии и тревожното издигане на крайната десница. Но „Меркел не е само Германия. Заедно с Франция, години наред тя защитава непоколебим тези стойности, които са направили Европа едно от кътчетата на демократичния свят с най-голям просперитет и прогрес. И всичко това без компромис по отношение на основополагащите принципи на ЕС и защитата на правата на човека, гражданското равенство и на свободния пазар. Ето защо решението на Меркел е лоша новина за Европейския съюз, който в следващите няколко години ще бъде изправен пред трудните предизвикателства за консолидиране на банковия и фискален съюз, успешното приключване на преговорите за Брекзит и реформите в европейските институции. \r\nВодещият италиански ежедневник   Corriere della Sera  не подминава темата за оттеглянето на Ангела Меркел от председателския пост на Християндемократическия съюз.  „Ангела Меркел ще ни липсва. Германката, която е канцлер от 2005 г. насам, излезе невредима от най-тежката икономическа криза за последния век. За нас, европейците, които сме преживели нейните колебания, но и способността й винаги да взима правилните решения, когато няма алтернатива – било то за гръцката криза или тази с бежанците, Меркел се откроява като исторически гигант в този отрязък на хилядолетието\". \r\nПартийният конгрес на Християндемократическия съюз (ХДС) през декември ще бъде решаващ за бъдещето на партията, коментира френското регионално издание   Ouest-France . \r\nПодобно на всички десни европейски партии, ХДС е разделена по въпроса как да се справи с новите националистически и ксенофобски сили, които изникват в дясно от политическия спектър.  Дали ХДС трябва да заложи на линията на лидера на сестринската ХСС Хорст Зеехофер или да се дистанцира от нея? Един от спряганите претенденти за поста на Ангела Меркел, Анегрет Крамп-Каренбауер изглежда е за втория вариант , коментира изданието. Може би ще дойде време, когато ще гледаме с носталгия назад към Ангела Меркел, така както възприемаме днес император Франц Йозиф -  като въплъщение на стабилност в буря от размирици , коментират в редакцията на водещото чешко издание  Lidove noviny . \r\nНа пръв поглед тази прогноза може да изглежда утопична, защото днес мнозина обвиняват Меркел в дестабилизация – не само в Германия, но и в цяла Европа. Не можем обаче да пренебрегнем факта, че западният свят е разтърсен от нестабилност в по-широка перспектива. От нея са засегнати и държави, които бяха пощадени от миграционната вълна през 2015 г. Тя стана причина за това Великобритания да пожелае да напусне ЕС, за влизането на Доналд Тръмп в Белия дом, за радикализирането на политическата сцена в Италия. Ето защо някой ден може би ще гледаме на Ангела Меркел като въплъщение на сигурността в старите времена, уверени са в редакцията. \r\nНе всички на Стария континент обаче съжаляват за решението на германския лидер.  С оставането си на канцлерския пост Ангела Меркел пропусна шанса за бляскаво оттегляне от политическата сцена в Германия , коментират в редакцията на швейцарския ежедневник  Die Neue Zuercher Zeitung . \r\nРешението на Меркел изглежда по-скоро като маневра, направена с цел да запази силите й за възможно най-продължителен период в бъдеще. Отричането й от партията дойде като мълния. През следващите години медиите и политическата конкуренция в и извън Християндемократическия съюз (ХДС) ще обработват новата фигура на партийното ръководство, докато великата стара дама в Канцлерството ще продължава да дърпа конците още три години. От това печели само Меркел, която винаги се е отличавала със своето майсторство да преодолява политически кризи и да прогонва критиците си, подчертава изданието. \r\nВ заключение NZZ пише: Огласеното оттегляне на Ангела Меркел от председателството на нейната партия се търгува почти навсякъде като достойно решение на канцлера. Но това е само половин оставка и като такава остава неубедителна. Тереза Герова", "date": "2018.10.30", "title": "В Европа очакват период на нестабилност в Германия (Коментари в медиите – Агенция „Фокус“)"}
{"url": "http://www.focus-news.net/news/2018/10/30/2584513/kanal-5-makedoniya-kolko-makedonski-grazhdani-sa-platili-za-nezakonno-pridobivane-na-balgarsko-grazhdanstvoi.html", "text": "Втори пореден ден Прокуратурата в София е ангажирана с Държавната агенция за българите в чужбина, за която се подозира, че е издавала стотици паспорти за македонски граждани, които твърдят, че имат български произход, коментират скопската телевизия  „Канал 5“  в материал, в който се опитва да намери отговор на въпроса колко македонски граждани са придобили български паспорти.  \r\nМедиите кръстиха скандала „паспортна мафия“, а сред уличените за участие в нея е министърът на отбраната и лидер на ВМРО Красимир Каракачанов. Според източници основният източник на финансиране на партията му е именно продажбата на българско гражданство на македонци. \r\nВ корупционната афера вече бяха арестувани десетки заподозрени, включително и председателят на агенцията Петър Харалампиев, когото медиите свързват с партията на Каракачанов. Той и неговите сътрудници са издавали незаконно средно по 40 разрешения седмично за български произход, предимно на македонци, молдовци и украинци. \r\nСтава дума за организирана престъпна група, която се занимавала с изготвяне на документи, измама и подкуп. В момента се работи за група от 20 души, по-голямата част от които са заети в Държавната агенция за българите в чужбина, поясни Иван Гешев, заместник главен прокурор на България. Тереза Герова", "date": "2018.10.30", "title": "„Канал 5“ (Македония): Колко македонски граждани са платили за незаконно придобиване на българско гражданство?"}
{"url": "http://www.focus-news.net/news/2018/10/30/2584514/ministar-rumen-porozhanov-vazhno-e-initsiativata-za-vineno-kulinarni-destinatsii-da-ima-svoeto-prodalzhenie-na-mestno-nivo-i-sred-biznesa.html", "text": "„Преди близо 1 година стартирахме съвместната инициатива  на министерствата на земеделието и на туризма за 12 винено-кулинарни дестинации. Проведохме 6 регионални кръгли маси в Банско, Пловдив, Бургас, Габрово, Кърджали и Враца. Участваха над 400 представители на земеделския и туристическия сектор. Сега е важно инициативата да има своето продължение на местно ниво и сред бизнеса“. Това заяви министърът на земеделието, храните и горите Румен Порожанов на дискусия във Враца, на която бяха представени последните 2 дестинации – „Златия“ и „Мизия“, съобщиха от пресцентъра на   Министерството на земеделието, храните и горите . Той обяви, че следващия брой на „Държавен вестник“ ще бъде публикувана наредбата за новата програма за лозаро-винарския сектор, по която за следващия програмен период има предвидени 134 млн. евро.  \r\n„Храните и кулинарията е в топ 3 при избора на хората за туристическа дестинация\", заяви министърът на туризма Николина Ангелкова. С развитието на инициативата „Сподели България“ за 12 винено-кулинарни дестинации се цели повишаване на туризма във вътрешността на страната и в т.нар. крила на сезоните – извън активния летен и зимен период.  \r\nВ обсъждането във Враца се включи и изпълнителният директор на агенцията по лозата и виното Красимир Коев. Той разказа за възможностите за финансиране на сектора по новата програма. В България има  266 винарни, от които 72 са с чужди инвестиции.  \r\nСред участниците в обсъждането на дестинациите „Златия“ и „Мизия“ бяха още кметът на община Враца Калин Каменов, областният управител Малина Николова, кметове на населени места от региона, земеделски  и винопроизводители, хотелиери и ресторантьори.", "date": "2018.10.30", "title": "Министър Румен Порожанов: Важно е инициативата за винено-кулинарни дестинации да има своето продължение на местно ниво и сред бизнеса"}
{"url": "http://www.focus-news.net/news/2018/10/30/2584515/stolichna-obshtina-remontira-osnovni-patishta-na-vitosha-predi-zimata.html", "text": "Столична община рехабилитира основни пътища на Витоша преди зимния сезон. В последните 30 – 40 дни значителни ремонтни дейности бяха извършени по транспортната връзка до Златните мостове и разклоненията след това до х. Момина скала и Кумата. Това съобщиха от пресцентъра на  Столична община .  \r\nОтсечката до Златни мостове е със запълнени дупки, на места настилката е с изцяло презаляти с асфалт участъци. Рехабилитирано е и отклонението до Игликина поляна, където са оформени и десетина паркоместа, за да могат хората в неравностойно положение да се придвижват с автомобилите си до новооткритите този уикенд спортни площадки и така престоят им в планината да е много по-комфортен. \r\nДоскоро пътните връзки до х. Момина скала и до х. Кумата бяха в много тежко състояние и силно компрометирани, като по тях трудно преминаваха дори високопроходими автомобили. Сега тези шосета са с пренаредени в проблемните участъци павета и с извършена максимално възможно за условията рехабилитация. Ремонтът стана по инициатива и на фондация „София – европейска столица на спорта“, а финансовите средствата бяха осигурени от Столична община. В най-скоро време по всички маршрути в планината се очаква да потеглят и чаканите обновени високопроходими специализирани автобуси, снабдени с места за велосипеди и бордове. \r\n„Трудно ми е да изкажа огромната ни благодарност към Столична община, тъй като за първи път от няколко десетилетия се извършва подобна рехабилитация на пътната мрежа в планината. Искам специално да благодаря на зам.-кмета на София по транспорта и транспортните комуникации Евгени Крусев, тъй като тези ремонти бяха завършени в рекордно кратки срокове, за да можем да посрещнем по-спокойни зимата“ – заяви арх. Снежана Петрова, директор на Природен парк „Витоша“. \r\nСъщевременно любители на планината използваха този уикенд хубавите слънчеви дни на късната есен, за да почистят част от каналите (запушени с паднали листа, шума и свлечена от пороите пръст) край основните пътеки на Витоша.", "date": "2018.10.30", "title": "Столична община ремонтира основни пътища на Витоша преди зимата"}
{"url": "http://www.focus-news.net/news/2018/10/30/2584519/pregled-na-mezhdunarodnite-novini-do-18-chasa-agentsiya-fokus.html", "text": "Държавният глава на Турция Реджеп Тайип Ердоган призова главния прокурор на Саудитска Арабия да разкрие кой е наредил убийството на журналиста Джамал Ханоги и да не щади „някои хора\" в разследването, предава  AFP . \r\n„Кой е изпратил тези 15 души? Саудитският прокурор трябва да зададе този въпрос, така че да се разбере\", подчерта Ердоган, визирайки екипа от 15 души, заподозрян за убийството. „Сега трябва да разрешим този случай без пренебрегване, няма смисъл да се опитваме да спасим определени хора\", заяви турският президент пред репортери в Анкара.  Може би ще дойде време, когато ще гледаме с носталгия назад към Ангела Меркел, така както възприемаме днес император Франц Йозиф -  като въплъщение на стабилност в буря от размирици, коментират в редакцията на водещото чешко издание  Lidove noviny . \r\nНа пръв поглед тази прогноза може да изглежда утопична, защото днес мнозина обвиняват Меркел в дестабилизация – не само в Германия, но и в цяла Европа. Не можем обаче да пренебрегнем факта, че западният свят е разтърсен от нестабилност в по-широка перспектива. От нея са засегнати и държави, които бяха пощадени от миграционната вълна през 2015 г. Тя стана причина за това Великобритания да пожелае да напусне ЕС, за влизането на Доналд Тръмп в Белия дом, за радикализирането на политическата сцена в Италия. Ето защо някой ден може би ще гледаме на Ангела Меркел като въплъщение на сигурността в старите времена, уверени са в редакцията.  Турция продължава изпращането на специални укрепени бетонни панели за сирийския град Идлиб за укрепване на позициите на 12-те наблюдателни поста и зоните за сигурност на турските въоръжени сили, предаде информационната агенция ДХА. Натоварените на ТИР-ове бетонни блокове преминават през ГКПП Джелвегьозю на турско-сирийската граница в околия Рейханлъ на провинция Хатай. Оттам турските ТИР-ове продължават директно към района на Идлиб, посочва още ДХА.  Главната републиканска прокуратура в Анкара е издала заповеди за арест на 40 военнослужещи, по подозрение за членуване в т.нар. „Терористична организация на гюленистите/Паралелна държавна структура” (ФЕТО/ПДС), предаде информационната агенция ДХА. Този път сред заподозрените са 21 действащи военни от Командването на сухопътните войски. Общо в групата от 40 действащи и запасни военни има четирима майори, 26 капитани, 9 старши лейтенанти и един от т.нар. „доверени имами” в турските въоръжени сили. В провеждащите се операции в 20 различни турски провинции, включително и в столицата Анкара, вече са задържани по-голямата част от военнослужещите „гюленисти”.  \r\nОсвен това има подобни заповеди за арест и на 18 служители вот Министерството на националното образование, както и на 29 полицаи, посочва още ДХА.  Ръководството на крайнодясната „Алтернатива за Германия“ счита, че партията е повлияла за решението на германския канцлер Ангела Меркел да напусне лидерския пост на Християндемократическия съюз (ХДС), предава  TACC , като се позовава на местни медии. \r\n„Това до голяма степен се дължи на нас“, заяви председателят на партията Александър Гауланд, коментирайки решението на Меркел. \r\n„Ловът, който обяви колегата Гауланд, завърши успешно“, отговори от своя страна съпредседателят на АзГ Алис Вайдел. Тя се позовава на заявлението на Гауланд, направено от на 24 септември 2017 г. след изборите за Бундестаг, след които „Алтернатива за Германия“ се превърна в най-голямата опозиционна партия в парламента. Тогава политикът съобщи, че „ще лови Меркел“ и ще получи гласовете на избирателите. \r\nВ неделните избори за местен парламент във федералната провинция Хесен, АГ събра 13,1% от гласовете и сега е представена във всички регионални парламенти на Германия. \r\nВ понеделник Меркел заяви на пресконференция, че няма да издигне кандидатурата си за председател на ХДС, но ще остане начело на кабинета в Берлин до края на мандата му през 2021 г.  \r\nМеркел е председател на ХДС от 2000 г. Длъжността канцлер заема от 2005 г.    Няма опасност от срив в руско-турските споразумения относно буферната зона в северозападната сирийска провинция Идлиб. Това увери говорителят на Кремъл Дмитрий Песков, предава  РИА Новости . \r\nПесков допълни, че ситуацията е сложна, но Анкара полага всички усилия да изпълни ангажиментите си. „Не, докато не видим заплаха“, подчерта  говорителят на Кремъл в отговор на молба да коментира изявление на сирийския външен министър Уалид Муалим, който по-рано заяви, че ситуацията в Идлиб показва турското нежелание да изпълнява договореното в контекста на това може ли позицията на Дамаск да заплаши руско-турските споразумения. \r\nСлед четиристранната среща в Истанбул за Сирия, Песков увери, че Москва ще информира Дамаск за резултатите от преговорите между лидерите на Турция, Русия, Германия и Франция.  Оттеглянето на Ангела Меркел от председателския пост на Християндемократическия съюз (ХДС) е лоша новина не само за Германия, но и за Европейския съюз, коментират в редакцията на испанския ежедневник  El Mundo . \r\nНегативите са преди всичко за германската политика, която е изправена пред тежка загуба на авторитета на традиционните партии и тревожното издигане на крайната десница. Но „Меркел не е само Германия. Заедно с Франция, години наред тя защитава непоколебим тези стойности, които са направили Европа едно от кътчетата на демократичния свят с най-голям просперитет и прогрес. И всичко това без компромис по отношение на основополагащите принципи на ЕС и защитата на правата на човека, гражданското равенство и на свободния пазар. Ето защо решението на Меркел е лоша новина за Европейския съюз, който в следващите няколко години ще бъде изправен пред трудните предизвикателства за консолидиране на банковия и фискален съюз, успешното приключване на преговорите за Брекзит и реформите в европейските институции.  Едномоторен учебен самолет тип „Чесна 152” падна в околия Манавгат на турската провинция Анталия, предаде информационната агенция ДХА. Самолетната катастрофа е станала днес към 15.30 часа. Телата на загиналите двама пилоти са намерени сред руините на самолета с бордови номер „TC KIM”. Засега не се съобщават техните имена. На мястото на инцидента са изпратени медицински и спасителни екипи, както и  жандармерия. Околийският началник на  Манавгат потвърди катастрофата и смъртта на двамата пилоти. \r\nСамолетът с бордови номер „TC KIM” е известен и с други сериозни инциденти. На 5 октомври 2017 год. в провинция Чорлу и на 28 септември 2018 год. този учебен самолет кацна принудително в района на ниви. Същият самолет изминалото лято извърши „бръснещ” полет в провинция Измир над лек автомобил с журналисти. В резултат на това неразумно действие бе счупено предното стъкло на автомобила, напомня ДХА.  Канцлерът на ФРГ Ангела Меркел увери, че планираното й оттегляне от политиката през 2021 г. няма да навреди на нейното влияние на международната сцена, предава  AFP .  \r\n„Мисля, че нищо няма да се промени в моята позиция за водене на преговори в международните разговори“, подчерта Меркел, ден след като обяви, че след изтичането на мандата си ще се оттегли като канцлер на най-голямата икономика в Европа.  Прокуратурата образува досъдебно производство срещу президента Георги Иванов, след като срещу него са внесени две обвинения – за нарушаване на Конституцията поради отказ да подпише закона за езиците и споразумението за името, предава македонската информационна агенция  „Макфакс“ . \r\nПрокурорите твърдят, че обвиненията са подадени от анонимни граждани, въз основа на които компетентният прокурор ще предприеме действия.  \r\nИванов не подписва заповедта за влизане в сила на Закона за употребата на езиците на основание, че той е в противоречие с Основния закон на страната и със съвестта му.  \r\nПрезидентът на югозападната ни съседка отказа да подпише и указа на Закона за ратифициране на окончателното споразумение за преодоляване на спора за името между Македония и Гърция, който парламентът гласува на 20 юни тази година, с обяснението, че не приема изменение на Основния закон с цел промяна на конституционното име на страната. Според него легализирането на Договора от Преспа създава правни последици, които са основа за откриването на наказателно производство.  Министърът на националната отбрана на Турция Хулуси Акар заяви, че след ангажирането в сирийския град Манбидж, дейностите на въоръжените сили на страната се съсредоточават в района източно от  река Ефрат, пише вестник  „Йени Шафак” . „След Манбидж, точно там е следващият ни приоритет, нашата нова зона на действие. … Приключи учебният процес.  Днес – утре ще започне съвместната патрулна дейност източно от река Ефрат.”, посочва още Хулуси Акар, цитиран от „Йени Шафак”. \r\nВ друга публикация по темата информационният сайт „Гюне доуш” прави връзка с изявленията пак  днес по-рано на президента Реджеп Тайип Ердоган. На редовното седмично заседание на Парламентарната група на управляващата Партия на справедливостта и развитието (ПСР) Ердоган  също „даде сигнали за  нова операция на турските въоръжени сили в Сирия” -  източно от река Ефрат. „Приключихме подготовка си по отношение на района източно от река Ефрат. Съвсем скоро ще се изправим срещу терористичната организация (Партията на демократичното единство на сирийските кюрди и техните въоръжени Отряди за народна самозащита – бел. на „Фокус”) с мащабни операции… Може да навлезем изненадващо само в рамките на една нощ…”, декларира Ердоган, цитиран от „Гюне доуш”.  Държавният глава на Сърбия Александър Вучич увери, че разполага с информация, съгласно която формирането на косовската армия ще бъде обявено на 28 ноември, когато се отбелязва Денят на албанското знаме, предава скопската телевизия  „Алфа“ . \r\nСъответното Вучич заяви на пресконференция, свикана след правителствено заседание със сърбите от Косово. Според Вучич албанците възнамеряват да отпразнуват Деня на албанското знаме, като създават армия на Косово. „Това противоречи както на тяхната Конституция, така и на всички международни споразумения като Резолюция 1244 на Съвета за сигурност на ООН, на Договора от Куманово и Брюкселското споразумение“, подчерта сръбският президент.  \r\nВучич още веднъж изрази загриженост за намерението на Прищина да формират косовска армия и подчерта, че това ще доведе до дестабилизация на региона. \r\nТой допълни, че косоварите искат да ограничат обхвата на работата на делегацията си за диалога с официален Белград, който се води в Брюксел, което поставя под въпрос смисъла на тези преговори.", "date": "2018.10.30", "title": "Преглед на международните новини до 18 часа (агенция „Фокус“)"}
{"url": "http://www.focus-news.net/news/2018/10/30/2584518/api-vremenno-dvizhenieto-se-osashtestvyava-v-edna-lenta-po-avtomagistrala-hemus-pri-paten-vazel-botevgrad-pat-ii-17-poradi-avariral-tezhkotovaren-avtomobil.html", "text": "Временно движението се осъществява в една лента по автомагистрала „Хемус“ при пътен възел „Ботевград“ - път II-17 от Варна за Ботевград поради аварирал тежкотоварен автомобил. Това съобщиха от пресцентъра на  Агенция „Пътна инфраструктура“ . Шофьорите да се движат с повишено внимание и съобразена скорост, спазвайки указанията на „Пътна полиция\".", "date": "2018.10.30", "title": "АПИ: Временно движението се осъществява в една лента по автомагистрала „Хемус“ при пътен възел „Ботевград“ - път II-17 поради аварирал тежкотоварен автомобил"}
{"url": "http://www.focus-news.net/news/2018/10/30/2584521/sofiya-zapochva-dostavka-i-montazh-na-novo-gradsko-obzavezhdane-na-ploshtad-slaveykov.html", "text": "На 31 октомври от 11.00 часа ще започне монтирането на първата пергола – част от акцентите в обновения вид на площада. Това съобщиха от пресцентъра на  Столична община . Проектът съдържа общо 15 перголи, които са изработени от стомана и са боядисани в цвят графит. Първата конструкция ще бъде монтирана с помощта на специален елеватор.", "date": "2018.10.30", "title": "София: Започва доставка и монтаж на ново градско обзавеждане на площад „Славейков“"}
{"url": "http://www.focus-news.net/news/2018/10/30/2584520/ivelina-vasileva-komisiya-po-okolnata-sreda-v-ns-s-cherno-more-e-svarzan-stremezhat-za-po-dobro-razvitie-na-vsichki-naseleni-mesta-po-chernomorskoto-kraybrezhie.html", "text": "С Черно море е свързан стремежът за по-добро развитие на всички населени места по Черноморското крайбрежие. Това каза Ивелина Василева, председател на Комисията по околната среда в НС по време на кръглата маса на тема „Общ дневен ред за Черно море“ в  Културен център „Морско казино“, предаде репортер на  Радио „Фокус“ – Бургас . „Ние като представители на властите имаме задачата да облечем надеждите в реални действия и постижения“, добави Василева. По думите ѝ с морето са свързани много стопански дейности, туризъм, риболовна дейност, морски транспорт и състоянието им зависи от количеството и чистотата на вливащите се води от реките и изграждането на енергийни и напоителни пречистващи съоръжения. Тя добави, че само правилното регулиране на тези дейности може да опази Черно море от замърсявания. \r\n„Като страна членка на ЕС България е поела ангажимент за изпълнение на изискванията на Рамковата директива за морска стратегия за постигане на добро състояние на околната среда и морските води до 2021 година за реализацията на ключови инвестиции за развитие на екологичното законодателство. Затова България разработи и прие в края на 2016 година първата си морска стратегия“, посочи още Василева. По думите ѝ в периода 2007-2013 година инвестиции са били осъществени и значителни в екологична инфраструктура. Изградени са и реконструирани 8 пречиствателни съоръжения, 230 км канализация са били положени в населените места по черноморското крайбрежие, 142 км водопроводи и всичко това на обща стойност над 350 милиона лева. \r\n„Инвестициите продължават и трябва да продължават в настоящия програмен период, подготвят се мащабни, програмни проекти, които отново ще бъдат финансирани с европейски средства и всъщност проектът за регион Бургас е най-големият в страната, който ще бъде оценяван от европейската комисия“, допълни Ивелина Василева. \r\nМария КУРТЕВА", "date": "2018.10.30", "title": "Ивелина Василева, Комисия по околната среда в НС: С Черно море е свързан стремежът за по-добро развитие на всички населени места по Черноморското крайбрежие"}
{"url": "http://www.focus-news.net/news/2018/10/30/2584517/30-poveche-obazhdaniya-za-problemi-s-hazarta-otbelyazva-velikobritaniya.html", "text": "С нарастващото влияние на онлайн хазартните компании, все повече хора по света прибягват до залози. Истината е, че достъпът до подобна дейност не е бил толкова широко и лесно достъпен някога, както е в момента. Очакванията са той да става още по-удобен и достъпен за потребителите, но в същото време нарастват и опасенията от развитие на хазартна зависимост. В тази връзка, организациите за превенция на подобна зависимост във Великобритания отчитат 30% ръст в обажданията от хазартно зависими хора в страната. Справянето с този проблем се очертава като най-голямото предизвикателство не само на организациите за защита на играчите, но и за самата хазартна индустрия. \r\n“Горещата линия” за съвети и помощ при проблеми с хазарта във Великобритания отчита 30% повече обаждания. Този ръст е постигнат в рамките на 5 години. Цифрите показват, че през годините 2013-2014 обажданията били близо 24 хиляди, докато през годините 2017-2018 цифрата е близо до 30 хиляди. Разбира се, този ръст е притеснителен и определено ще се вземат мерки около него. Такива мерки отдавна предприемат и букмейкъри като Betfair, които имат доста различни инструменти за превенция на хазартна зависимост. Важното в случая е дали самите потребители прибягват до тях. Колкото до ръста в обажданията, той е провокиран най-вече от покачващото се влияние на онлайн залозите и тяхната достъпност. \r\nВ същото време, Хазартната Комисия на Великобритания продължава своята работа с индустрията, като целта е да се повишат мерките за предпазване от хазартна зависимост. Целта е да се избегне този вид пристрастяване, понеже той може да доведе до изключително неприятни последствия. \r\nНай-многото обаждания, които са свързани с проблемен хазарт във Великобритания, са свързани и с най-честите проблеми в тази област. Отчетът показва, че две-трети от получените обаждания са свързани с финансови проблеми. Това е и едно от основните наблюдения, които се проявяват при хазартно зависимите хора. Всъщност, те са доста повече, като подробна информация за тях може да прочетете в сайта на Betenemy, където са обяснени и различните нива на пристрастяването. Финансовите проблеми не са никак маловажен фактор, понеже те поставят началото на доста по-сериозни затруднения. Разбира се, никак не е приятно да харчиш всичките си пари за хазарт или пък дори да прахосаш спестяванията си, като това може да доведе и до доста сериозни сътресения в семейството. Ако обаче нещата се усетят навреме и се предприемат съответните действия, зависимостта може да бъде успешно преборена. Онлайн букмейкъри като Efbet дори имат опции за ограничаване на сумата, която може да се ползва за залози от всеки потребител за определен период. Според специалистите, ако тези инструменти се използват правилно, едва ли даден играч ще стигне до зависимост от хазарта. \r\nДруга тенденция, която се отчита при обажданията на хазартно зависими, е притеснението за менталното здраве на хората. Доста от тях се обаждат, търсейки помощ за преодоляването на психически проблеми. Най-често те са свеждат до непрестанно мислене за хазарт, игри и залози. При това положение е много трудно да не се прибегне до реален залог. Важното в случая, което специалистите отбелязват, е, че такива хора е добре да не остават сами, а да са сред приятели и познати, които ще им говорят за различни от хазарта неща. Дори и родните сайтове като Winbet непрестанно призовават към разумна игра и предоставят богат набор от съвети към потребителите си за реалното постигане на залози с цел забавление, а не пристрастяване. \r\nНарастващият натиск върху компаниите за онлайн залози и игри ги накара да предприемат доста действия. Вече ви споменахме за някои от тях, които се срещат при определени букмейкъри. Има обаче и други. Операторите вече предоставят най-разнообразни инструменти за ограничаване на хазарта. Лимитите по депозитите са едни от тях. Освен това, клиентите могат да прибегнат до анонимни тестове и да разберат своето ниво на зависимост към хазартните игри. Доста от компаниите апелират към разумни залози и в други свои предложения. Например, при всички   оферти компанията поднася послание за отговорен хазарт и поставя някакви ограничения за участниците в промоциите. \r\nОсвен всичко, онлайн операторите действат съвместно с редица независими организации за превенция на хазартна зависимост. Тяхната обща цел е да се научат как да откриват потенциално зависими от хазарта потребители и да ограничават участието им в игрите предварително, преди да развият това заболяване. \r\nС времето мерките за превенция ще стават все повече. Това е задължително с оглед на влиянието, което хазартът има в света на спорта. Притеснително е, че нарастващите проблеми с хазартно зависими хора не спират, но е добре, че се работи и по въпроса за справянето им. Важното в случая е да не се стига изобщо до подобни проблеми, а ако все пак това случи, да се предприемат адекватни мерки навреме.", "date": "2018.10.30", "title": "30% повече обаждания за проблеми с хазарта, отбелязва Великобритания"}
{"url": "http://www.focus-news.net/news/2018/10/30/2584516/nezavisen-makedoniya-nikola-gruevski-iska-otlagane-na-vlizaneto-si-v-zatvora-zashtoto-pishe-kniga.html", "text": "Бившият министър-председател на Македония Никола Грувски иска отлагане на влизането си в затвора, тъй като работи върху книга, съобщава електронното издание на скопския вестник  „Независен“ . \r\nГруевски пише книга въз основа на докторската си дисертация „Икономическите ефекти на различните видове международни потоци на капитал, с акцент върху Република Македония\". Адвокатите му изтъкват това като причина за отлагане на двегодишната присъда за лишаване от свобода на бившия македонски премиер заради незаконна доставка на луксозен „Мерцедес\". \r\nБившият премиер Никола Груевски стана доктор на науките през юли след защита на дисертация с обем от над 300 страници пред присъстващи професори, журналисти и членове на семейството му.  \r\nГруевски поиска отлагане на присъдата заради задълженията си като депутат и заради частни ангажименти, свързани с неговия докторат. Тези две причини са вписани в една от точките на Закона за налагане на санкции: „Ако осъденото лице е длъжно да извърши определена работа, което вече е започнало, а заради отказа на тази работа би настъпила сериозен вреда, може да се отлагането на присъдата може да бъде най-много за три месеца\". Тереза Герова", "date": "2018.10.30", "title": "„Независен“ (Македония): Никола Груевски иска отлагане на влизането си в затвора, защото пише книга"}
{"url": "http://www.focus-news.net/news/2018/10/30/2584522/anton-minev-zam-kmet-na-karlovo-shestima-sa-nominirani-za-natsionalnata-nagrada-za-chistotata-na-balgarskiya-ezik-d-r-ivan-bogorov.html", "text": "Шестима са номинирани за Националната награда за чистотата на българския език „Д-р Иван Богоров”, която ще бъде връчена за първи път тази година в Карлово. Това съобщи в предаването „Часът на Карлово” на  Радио „Фокус” - Пловдив  зам.-кметът на Община Карлово Антон Минев. Номинациите са направени от творчески съюзи, организации и граждани. Имената на номинираните вече са ясни, а победителят ще бъде обявен на специална церемония в Деня на будителите – 1 ноември от 16.00 часа. Наградата ще бъде връчена от карловския кмет д-р Емил Кабаиванов в НЧ „Васил Левски“. „Номинирани са все хора, които работят в сферата на чистотата на езика – преподаватели по литература в ПУ и СУ, хора, които се занимават с езикознание и др.“, посочи Минев. \r\nВ комисията за присъждане на наградата по утвърдения статут влизат представители на Община Карлово, на Общинския съвет, представител на Съюза на българските писатели в България и представител на Института по български език и литература към БАН. \r\n„Предвижда се наградата да се връчва традиционно всяка година и да се популяризира все повече, във връзка с опасностите, които идват от чуждиците в българския език и запазване на чистотата му“, каза Антон Минев. \r\nЦветана ТОНЧЕВА", "date": "2018.10.30", "title": "Антон Минев, зам.- кмет на Карлово: Шестима са номинирани за Националната награда за чистотата на българския език „Д-р Иван Богоров”"}
{"url": "http://www.focus-news.net/news/2018/10/30/2584527/predstoyashti-sabitiya-v-stranata-za-31-oktomvri-agentsiya-fokus.html", "text": "*** \r\nОт 10.00 часа на строевия плац на Военна академия „Г. С. Раковски\" държавният глава Румен Радев ще участва в тържеството по случай завършването на „Випуск Ботевски – II смяна“ на Военна академия „Георги Стойков Раковски”. \r\n*** \r\nОт 11.00 часа по повод Деня на народните будители вицепрезидентът Илияна Йотова ще посети 136 ОУ „Любен Каравелов“. \r\n*** \r\nОт 12.00 часа на „Дондуков“ 2 президентът Румен Радев ще приеме министъра на външните работи на Република Азербайджан Елмар Мамадяров. \r\n*** \r\nОт 17.00 часа в Софийския университет „Св. Климент Охридски“ вицепрезидентът Илияна Йотова ще участва в официалната церемония по награждаване на тазгодишните победителки от Националната стипендиантска програма „За жените в науката“.   \r\n*** \r\nВ 09.00 часа ще започне заседание на Народното събрание. \r\n*** \r\nВ 10.00 часа ще се проведе заседание на Министерския съвет.  \r\n*** \r\nОт 09.30 до 13.30 часа в парк хотел „Москва“ ще се проведе кръгла маса „Балканският ислям – бариера или мост за радикализация“.  \r\n*** \r\nОт 09.30 часа в Х състав на Специализирания наказателен съд ще се гледа делото срещу Цветелин Ц., Тихомир В., Пламен А. и др., обвинени в организиране и ръководене на организирана престъпна група.  \r\n*** \r\nОт 09.30 часа в XIV състав на Специализирания наказателен съд ще се гледа делото срещу Десислава Иванчева, Биляна Петрова и Петко Дюлгеров, обвинени в подкуп.  \r\n*** \r\nОт 09.30 часа в III състав на Специализирания наказателен съд ще се гледа делото срещу Петър М., обвинен в участие в ръководството на престъпна организирана група.  \r\n*** \r\nОт 09.30 часа в хотел „Хилтън“ ще се проведе конференция на Националната комисия за борба с трафика на хора (НКБТХ) и Службата на ООН по наркотиците и престъпността (UNODC), в сътрудничество с Министерството на външните работи на Франция на тема “Повишаване на капацитета и сътрудничеството в Югоизточна Европа в противодействието на трафика на хора чрез интернет-базирани технологии“. \r\n*** \r\nОт 10.00 часа в националния пресклуб на БТА Институтът за пътна безопасност ще представи независимо изследване на тежко пътнотранспортно произшествие край село Горна Студена, при което загинаха четирима футболисти от град Павликени. \r\n*** \r\nОт 10.00 часа в зала „Иван Евстратиев Гешов“ (зала 207) в сградата на БАН ще се състои пресконференция във връзка с предвидения бюджет на Академията за 2019 г. \r\n*** \r\nОт 10.00 часа в XV състав на Специализирания наказателен съд ще се гледа делото срещу Димитрина Р., Мария Ж., Нели К., Надежда Т., обвинени в образуване и ръководене на организирана престъпна група.  \r\n*** \r\nОт 10.00 часа в VII състав на Специализирания наказателен съд ще се гледа делото срещу Румяна Ченалова, обвинена в престъпления по служба.  \r\n*** \r\nВ 10.00 часа в Главна дирекция „Оперативна програма околна среда“ на МОСВ Гражданска инициатива „За чиста София без изгаряне на отпадъци“ ще внесе молба да не бъде финансиран проектът за изграждане на инсталация за комбинирано производство на енергия в София с оползотворяване на RDF отпадък. \r\n*** \r\nОт 10.00 часа в XIX състав на Специализирания наказателен съд ще се гледа делото срещу Антон Х., Бойко Ф., Бойчо Ф. и др., обвинени в образуване и ръководене на организирана престъпна група.  \r\n*** \r\nОт 11.00 часа в залата на 11-ия ет. на КНСБ, ще се проведе пресконференция, посветена на проекта за държавен бюджет за 2019 година. \r\n*** \r\nОт 11.00 часа в сградата на Главна дирекция „Национална полиция“ на бул. Александър Малинов №1 ще се проведе пресконференция за началото на акция „Зима\" 2018. На нея ще присъстват началникът на отдел „Пътна полиция“ при Главна дирекция „Национална полиция“ комисар Росен Рапчев, председателят на Съюза на българските автомобилисти (СБА) инж. Емил Панчев, представители на Българския Червен кръст и други. \r\n*** \r\nОт 11.00 часа в Националния пресклуб на БТА, Църковното настоятелство и храмовото духовенство на храм „Св. св. Кирил и Методий“, кв. „Красно село“,  ще даде пресконференция във връзка с уникално копие на Фануилската чудотворна икона на Св. Георги Победоносец от Светогорския монастир Зограф, която ще остане за постоянно в храма.   \r\n*** \r\nОт 11.00 часа във фоайето на бол 3 на Техническия университет ще се проведе заключителна пресконференция и официална церемония по откриването на обновена образователна среда.  \r\n*** \r\nОт 11.00 часа на площад „Славейков“ ще започне монтирането на първата пергола – част от акцентите в обновения вид на площада. \r\n*** \r\nВ 11.15 часа в Народното събрание председателят на парламента Цвета Караянчева ще разговаря с министъра на външните работи на Азербайджан Елмар Мамедяров. \r\n*** \r\nОт 13.00 часа в Дома на Европа ще се състои пресконференция на членовете на Европейския парламент от Комисията по земеделие и развитие на селските райони Чеслав Адам Шекерски, председател на комисията, Момчил Неков и Владимир Уручев. \r\n*** \r\nОт 13.00 часа кметът на София Йорданка Фандъкова ще направи инспекция на  \r\n*** \r\n От 13.30 часа ще се проведе заседание на Прокурорската колегия на Висшия съдебен съвет. \r\n*** \r\nОт 13.30 часа в I състав на Специализирания наказателен съд ще се гледа делото срещу Иван С., Янко К., Николай Й. и др., обвинени в организиране и ръководене на организирана престъпна група.  \r\n*** \r\nОт 13.30 часа в V състав на Специализирания наказателен съд ще се гледа делото срещу Петър Москов, Адам Персенски, Любомир Д. и др., обвинени в безстопанственост в особено големи размери. \r\n*** \r\nВ 14.30 часа в МВнР ще започне разговор на четири очи между вицепремиера и външен министър Екатерина Захариева и колегата й от Република Азербайджан Елмар Мамадяров, с когото ще поставят началото на Стратегическия диалог между двете страни. От 16.00 часа в зала „Договори“ ще бъде подписан меморандум за разбирателство и сътрудничество в областта на образованието. \r\n*** \r\nОт 14.30 часа в зала „Изток“ на Народното събрание ще се проведе кръгла маса на тема: \"Постиженията в онкохематологията: от обричаща диагноза до нов живот\", която е под патронажа на Комисията по здравеопазването.  \r\n*** \r\nОт 16.00 часа в Нова конферентна зала в СУ „Св. Климент Охридски“ ще бъде представен романът „Отело, мавърът от Валона“ на албански писател Бен Блуши. \r\n*** \r\nОт 17.00 часа пред Аулата на СУ „Св. Климент Охридски“ ще се състои официална церемония по награждаване „За жените в науката“ 2018 със специалното участие на вицепрезидента Илияна Йотова.   \r\n*** \r\nОт 18.00 часа в залата на Градския съвет на БСП - София на ул. „Леге“ 10, ет. 1, ще се състои вечер, посветена на Деня на народните будители - 1 ноември.  \r\n*** \r\nОт 18.15 часа в Дома на киното всички киномани и любители на старото българско кино ще могат да гледат „Отражения“ на голям екран. \r\n*** \r\nОт 19.00 часа в градинката пред Националната библиотека „Св. св. Кирил и Методий“, Национално движение „Хан Кубрат\" организира антихелоуин събитие с участието на кукери от Перник. \r\n*** \r\nОт 19.30 часа на Камерна сцена, „Славянска беседа“ за първи път ще се играе спектакълът „Дъщерята на самурая“.  \r\n*** \r\nОт 11.00 часа в сградата на ОДМВР-Благоевград ще се проведе пресконференция, свързана с дейността на дирекцията.   \r\n*** \r\nОт 13.00 ч. в зала „22 септември“ ще бъде представен филмът по превенция на наркоманиите „Началото е край“ на община Благоевград. Гости ще бъдат Негово Високопреосвещенство Неврокопския митрополит Серафим, евродепутатите Андрей Новаков и Георги Пирински.  \r\n*** \r\nОт 18.00 часа в оркестровата зала на Камерна опера ще се състои концерт, посветен на Деня на народните будители.  \r\n*** \r\nОт 14.00 часа в Библиотека „Пейо Яворово“ Фондация „Христо Ботев“ ще връчи националната ежегодна награда „Даскал Ботьо Петков“ на преподавател по български език и литература д-р Добрина Топалова - старши учител в СУ „Св. св. Кирил и Методий“.  \r\n*** \r\nВ 18.00 часа в Дома на писателя ще бъдат закрити Есенните литературни празници с представяне на алманах Бургас.  \r\n*** \r\nОт 10.00 часа в Професионалната гимназия по икономика „Д-р Иван Богоров“ ще се проведе официална церемония „Откриване на обект“ по проект „Подобряване и модернизиране на образователната инфраструктура на Професионална гимназия по горско стопанство и дървообработване  „Николай Хайтов“ и на Професионална гимназия по икономика „Д-р Иван Богоров“. \r\n*** \r\nОт 10.30 часа в Заседателната зала на Басейнова дирекция „Черноморски район“ ще се проведе 30-тото заседание на Басейновия съвет. Ще бъде представено изпълнението на програмата от мерки на Плана за управление на речните басейни в Черноморския басейнов район.  \r\n*** \r\nОт 11.30 часа в сградата на ОДМВР-Варна ще се проведе брифинг на директора на Областната дирекция на МВР във Варна. На срещата ще бъде направен кратък анализ на обстановката в област Варна по линия на престъпността. \r\n*** \r\nВ 14.30 часа от централната варненска спирка зад катедралния храм „Св. Успение Богородично“ ученици от ЧСУ „Юрий Гагарин“ в „Камчия“ ще четат поезия и проза на пътниците в градския транспорт. \r\n*** \r\nОт 16.00 часа в Заседателната зала на Община Аксаково ще се проведе кръгла маса, посветена на сътрудничеството между институциите и неправителствените организации в областта на социалните дейности. Ще присъства кметът на Варна Иван Портних и областният управител г-н Стоян Пасев. \r\n*** \r\nОт 11.00 часа в залата на 6 ет. в административната сграда кметът на Община Видин Огнян Ценков ще проведе редовна пресконференция по актуални теми. \r\n***  \r\nОт 08.00 часа в голяма зала на Община Велико Търново ще се проведе Информационна кампания за младежи на информационните центрове „Европа директно“.  \r\n***  \r\nОт 11.00 часа на VIII-ия етаж в сградата на РЗИ – Велико Търново ще се проведе пресконференция за отчитане на резултатите от есенната кампания на „Движи се и победи 2018“.  \r\n***  \r\nОт 11.30 часа в информационния офис на евродепутата Светослав Малинов ще се проведе среща по темата за цените на горивата и т.н.  \r\n***  \r\nОт 13.00 часа в зала 302  на Община Велико Търново ще се проведе работна среща на дирекция „Социални дейности и здравеопазване“.  \r\n*** \r\nОт 14.00 часа в голямата зала на Община Велико Търново ще се проведе дискусия с млади хора под надслов „Накъде отива Европа?“, организирана от Бюрото на Европейския парламент в България.  \r\n***  \r\nОт 19.00 часа в Клуб 7 ще бъде представена книгата „Мечката и други разкази“ на Калин Терзийски.  \r\n*** \r\nОт 10.30 часа в сградата на ОДМВР-Враца ще се състои акция „Зима“. \r\n*** \r\nОт 10.30 часа в общата читалня на РБ „Христо Ботев“ ще се проведе състезание „1000 причини да се гордеем, че сме българи“.  \r\n*** \r\nОт 10.30 часа в Детския отдел на РБ „Христо Ботев“ ще се проведат приказни игри „Есенни вълшебства“.  \r\n*** \r\nОт 15.30 часа в НЧ „Христо Козлев – 1883“  ще се проведе открит урок с ученици от  ОУ „Св. св. Кирил и Методий“ гр. Долна Оряховица на тема „Народни будители“.  \r\n*** \r\nОт 09.30 часа и 10.30 часа в Държавен куклен театър „Дора Габе“ ще се състои куклените спектакли „Пинокио“.  \r\n*** \r\nОт 10.00 часа в сградата на ОД МВР Добрич, ще се проведени месечен брифинг. \r\n*** \r\nОт 17.00 часа във Възрожденско училище ще се състои литературно-музикална вечер, посветена на 140 години от рождението на Адриана Будевска и 90 години от създаването на Драматичен театър в Добрич.  \r\n*** \r\nОт 17.00 часа в конферентната зала на хотел „Българи“ Нидал Алгафари ще представи книгите си: „Боже, защо Господ лъже?“, „Аллах, милост нямаш ли?“, „Любиш ли ти Бог си?“, „Орисани да избираме“.  \r\n*** \r\nОт 17.30 часа в Художествената галерия ще бъде открита изложбата „Сол за живите“ по творби на Йордан Кръчмаров (1948-1986).  \r\n*** \r\nОт 17.30 часа в голямата заседателна зала на Община град Добрич ще се проведе научен семинар „Проблеми на кариерното академично развитие“.  \r\n*** \r\nОт 18.30 часа в Младежкия център в концертната зала ще се състои концерт „Палитра от таланти“.  \r\n*** \r\nОт 18.00 часа в залата на Община Дупница ще се състои церемония по връчване на наградата „Будител на годината\". \r\n*** \r\nОт 18.00 часа в града ще гостува шоуто на Николай Урумов „От роля в роля или Смях без завеса“. \r\n*** \r\nОт 10.30 часа ще се състоят Училищни тържества и поднасяне  на цветя от учениците  \r\nв карловските училища, както и шествие „Поклон будители“ и поднасяне на цветя пред паметниците и паметните плочи на будителите в Карлово. \r\n*** \r\nОт 11.00 часа в ТК „Старинно Карлово“ ще се състои „Поклон пред карловските възрожденци“. В къща „Райно Попович“ ще бъде открита изложба на книги за народните будители с антикварна стойност.  \r\n*** \r\nОт 11.30 часа в Историческия музей ще бъде открита изложбата „Род, семейство“, отечество“. \r\n***  \r\nОт 11.00 часа  на площад „Велбъжд” ще се състои посрещане на участниците в Националния планински траверс IV категория по НСК „Осогово - 2018.  \r\n***  \r\nОт 13.30 часа в залата на Възрожденското училище ще бъдат представени резултатите от реализирания проект \"Учим се от миналото, мислим за бъдещето\". Проектът е реализиран от Община Кюстендил и основните училища \"Христо Ботев\" и \"Иван Вазов\".  \r\n*** \r\nОт 18.00 часа в читалище „Братство\" ще се състои празничен концерт по повод Деня на народните будители.  \r\n*** \r\nОт 10.00 часа в Заседателна зала на Младежки дом ще се проведат Трийсет и осми краеведски четения, посветени на 1 ноември и на 330-годишнината от Чипровското въстание. \r\n*** \r\nВ 11.00 часа в Художествена галерия „Кирил Петров“ ще бъде представено Седмото издание на Алманаха за литература, изкуство и култура „Огоста 2018\". \r\n*** \r\nОт 11.00 часа в сградата на  ОДМВР-Монтана ще се проведе брифинг  по повод акция „Зима“. \r\n*** \r\nОт 11.00 часа в зала „Магнум“ на Втора клинична база ще се проведе двойна промоция на випуск 2018 на общо 138 дипломанти на Медицинския колеж и Факултет „Здравни грижи“. \r\n***   \r\nОт 11.30 часа в Зала 10 ще се гледа делото на подсъдимите  Йордан С., Марин П., Александър К. и Александър Д Срещу тях е повдигнато обвинение за кражби на стойност 457 352.00 лева. \r\n*** \r\nОт 13.00 часа в Заседателната зала на ОДМВР - Пловдив на ул. „Княз Богориди\" 7 ще се проведе брифинг с директора ст. комисар Атанас Илков за резултатите от дейностите по основните направления на работа през предходния месец.  \r\n*** \r\nОт 18.00 часа Природонаучният музей организира работилница за деца „Най-страшното животно в музея“. \r\n*** \r\nОт 19.00 часа в първо студио на Радио Пловдив ще се представи музикалният проект „ЖАРАВА’’. \r\n*** \r\nОт 10.00 часа в заседателна зала на Областна администрация, областният управител Галин Григоров ще участва в заседанието на Регионалния съвет за развитие на Северен централен район. \r\n*** \r\nОт 18.30 часа в Пленарна зала на Община Русе ще бъде учредено ново читалище „Стефан Караджа“. \r\n*** \r\nВ 11.00 часа в зала 315 в сградата на ОДМВР-Сливен ръководството на областната дирекция ще даде брифинг за изминалия месец.  \r\n*** \r\nОт 18.00 часа в РБ „Захарий Княжески“ официално ще бъде връчена наградата „Анастасия Тошева“ и наградата на Съюза на учените „Будител на Стара Загора”. Ще бъде представен и документален филм за живота и делото на митрополит Методий Кусев.  \r\n*** \r\nОт 18.00 часа в къща музей „Гео Милев“ ще се състои премиерата на книгата Пепа Атанасова „Хартиен къс“.  \r\n*** \r\nОт 10.45 часа на бул. „Симеон Велики“ инсп. Веселин Георгиев от сектор „Пътна полиция“ ще даде брифинг във връзка с предстоящата акция на полицията „Зима“.", "date": "2018.10.30", "title": "Предстоящи събития в страната за 31 октомври (Агенция „Фокус“)"}
{"url": "http://www.focus-news.net/news/2018/10/30/2584524/ministar-nikolina-angelkova-vav-vratsa-fokusirano-shte-rabotim-za-populyarizirane-na-12-te-vineno-kulinarni-destinatsii.html", "text": "Фокусирано ще работим за популяризиране на проекта „Сподели България“, който включва разработването на 12 винено-кулинарни дестинации. Маркетинговата кампания ще е част от следващия етап в реализацията на инициативата. Предвижда се създаването на рекламни материали, както и включването във всички информационни брошури на министерството. Това заяви министърът на туризма Николина Ангелкова във Враца след провеждането на шестата кръгла маса по проекта, съобщиха от пресцентъра на  Министерство на туризма . Тя обясни още, че след като дестинациите бъдат утвърдени от бизнеса и местната власт, те ще бъдат дигитализирани и качени във всички онлайн платформи, с които министерството работи, както и на официалния сайт на ведомството.  \r\nВ обществената дискусия участваха Румен Порожанов, министър на земеделието, храните и горите, Калин Каменов, кмет на Община Враца, инж. Красимир Коев, изпълнителен директор на Изпълнителна агенция по лозата и виното, представители на местната власт, на туристическия и земеделски бизнес. Обществените дискусии са част от втората фаза на проекта, като до момента бяха проведени 5 дебата, а кръглата маса във Враца е финалната.  \r\nБроят на дестинациите – 12, е избран, за да отговаря на броя на месеците в годината. Те са разположени на територията на цялата страна и включват 55 общини, близо 120 туристически забележителности и характерните за всеки регион вино и кулинария.  \r\n„Считаме, че проектът с разработените 12 винено-кулинарни дестинации ще допринесе повече посетители да се насочат към вътрешността на България и към по-малко познати места\", посочи министър Ангелкова. Тя допълни, че това ще съдейства за по-голяма разпознаваемост на районите и утвърждаването на страната като целогодишна туристическа дестинация.  \r\nАнализ на Световната организация по туризъм показва, че гастрономията е отличителен и стратегически елемент при определянето на имиджа и марката на дестинацията. Именно гастрономията се нарежда и в топ 3 причини за посещения на дадена дестинация според туристите, като преди това са културните забележителности и природата.  \r\n„Досега в рамките на проекта „Сподели България“ в проведените 5 кръгли маси участваха над 400 души - представители на национални и регионални туристически сдружения, хотелиери, туроператори, местни земеделски и винопроизводители\", каза министър Румен Порожанов. Той поясни, че са получени редица предложения и всичките техни препоръки вече са отразени в проекта.  \r\n„В срок от 2 седмици всички желаещи могат да изпращат своите коментари и предложения, за да се финализира проектът и да продължи напред с популяризирането на инициативата\", информира министър Ангелкова. Тя благодари на кмета Калин Каменов за домакинството и за ангажираността на проекта и последователната работа на местната власт за развитието на туризма в региона. В местата за настаняване с 10 и повече легла в област Враца за периода януари-август са отседнали близо 26 хил. гости, реализираните нощувки доближават 54 хил., а приходите от тях са над 1,455 млн. лв., отчита се увеличение от около 2%, което, макар и неголямо, показва напредък и трябва да продължим в тази посока.  \r\nКметът на Община Враца Калин Каменов благодари на министрите Ангелкова и Порожанов за възможността общината да е символичен домакин на събитието на двете ведомства. Той коментира, че е много важно туристическите продукти да се промотират, и ще разчита на още по-добро сътрудничество в бъдеще.  \r\nВ заключение министър Ангелкова призова представителите на местните власти и туристическия бизнес да се включат в надпреварата за третите Годишни награди в туризма, които министерството организира. Призьорите ще бъдат определени чрез обществено гласуване, а победителите ще получат наградите си на официална церемония на 11 декември в София.", "date": "2018.10.30", "title": "Министър Николина Ангелкова във Враца: Фокусирано ще работим за популяризиране на 12-те винено-кулинарни дестинации"}
{"url": "http://www.focus-news.net/news/2018/10/30/2584523/blagoevgrad-katastrofa-e-stanala-v-rayona-na-selo-banya-vse-oshte-nyama-ogranichenie-na-dvizhenieto.html", "text": "Катастрофа е станала в района на село Баня. Това съобщиха за  Радио „Фокус“ – Пирин  от Областно пътно управление – Благоевград. Все още не е ясно какви са причините за инцидента, както и дали ще се наложи отбиване на маршрута. От Областно пътно управление - Благоевград отправят апел към водачите на моторни превозни средства шофьорите да се движат със съобразена скорост, да карат внимателно и да спазват правилата за движение. \r\nДенис НИКИФОРОВ", "date": "2018.10.30", "title": "Благоевград: Катастрофа е станала в района на село Баня, все още няма ограничение на движението"}
{"url": "http://www.focus-news.net/news/2018/10/30/2584526/rosen-georgiev-asotsiatsiya-za-evropeyskoto-razvitie-na-balgarskoto-selo-horata-s-uvrezhdaniya-dadoha-vsichko-ot-sebe-si-kato-se-vklyuchiha-polzotvorno-v-pomosht-na-kmetovete.html", "text": "Хората с увреждания дадоха всичко от себе си, като се включиха изключително ползотворно в помощ на кметовете. Това каза на заключителна пресконференция по проект „Пространство за равен шанс“ Росен Георгиев, председател на организация „Асоциация за европейското развитие на българското село“ и кмет на благоевградското село Дъбрава, предаде репортер на  Радио „Фокус“ – Пирин . Той уточни, че проектът е бил в изключително добро партньорство.  „Първоначално може би звучеше скептично, как така хора с увреждания ще бъдат назначени на длъжност технически секретари“, каза Георгиев. По думите му тези хора са успели да се включат на пазара на труда и в момента се върви в посока да се пренаемат тези лица. „Асоциация за европейско развитие на българското село е подала документи, като голяма част от хората участвали в проекта ще бъдат наети отново, като технически сътрудници в кметството“, съобщи Росен Георгиев. \r\nДенис НИКИФОРОВ", "date": "2018.10.30", "title": "Росен Георгиев, „Асоциация за европейското развитие на българското село“: Хората с увреждания дадоха всичко от себе си, като се включиха ползотворно в помощ на кметовете"}
{"url": "http://www.focus-news.net/news/2018/10/30/2584528/sport-adrian-andreev-mozhe-da-zapochne-godinata-kato-svetovniya-nomer-dve-pri-yunoshite.html", "text": "Адриан Адреев се изкачи до номер четири в новото издание на световната ранглиста при юношите, след като младата надежда на българския тенис спечели бронзов медал на турнира от сериите „Мастърс“ в китайския град в Чънду. \r\nПред българина е световният номер едно при юношите Чун Цън от Китайско Тайпе, Юго Гастон от Франция и Себатисан Баес от Аржентина. Последните двама обаче ще бъдат изведени от класацията от началото на следващата година, тъй като навършват 18-годишна възраст. Това означава, че Андреев може да се изкачи на втора позиция. \r\nДо края на този сезон българинът ще играе на турнирите \"Еди Хер\" и \"Ориндж Боул\".", "date": "2018.10.30", "title": "Спорт: Адриан Андреев може да започне годината като световния номер две при юношите"}
{"url": "http://www.focus-news.net/news/2018/10/30/2584531/burgas-na-ofitsialna-tseremoniya-byaha-nagradeni-pobeditelite-v-konkursa-za-risunka-i-kompyutarna-risunka-moreto-ne-e-za-edna-vakantsiya.html", "text": "Официално бяха наградени победителите в конкурса за рисунка и компютърна рисунка „Морето не е за една ваканция“, предаде репортер на  Радио „Фокус“ - Бургас . Организатори на конкурса са МОН, Национален дворец на децата, Регионално управление на образованието – Бургас, Община Бургас и Център за подкрепа на личностното развитие. Наградите са осигурени от Национален дворец на децата, Община Бургас, РИОСВ, Басейнова дирекция „Черноморски район“ и Център за подкрепа на личностното развитие. Гости на събитието бяха проф. Севдалина Турманова, заместник областен управител, Руска Бояджиева, зам.-кмет по Европейски политики и околна среда и Десислава Консулова, директор на Басейнова дирекция „Черноморски район“. \r\nКонкурсът се състоя в три раздела. В раздел рисунка са били приети над 320 творби, в раздел компютърна рисунка – 17, тъй като е нов раздел, а в раздел фотография над 135. \r\nСевдалина Турманова поздрави участниците в конкурса, като им пожела да са здрави, да продължават да творят. Продължавайте да се отнасяте към нашето Черноморие с много обич и ангажираност, да го пазите чисто, да мислите за него като едно богатство, което имаме и което трябва да ползваме, пазим съхраняваме“, каза Турманова. \r\nДеница ДИМИТРОВА", "date": "2018.10.30", "title": "Бургас: На официална церемония бяха наградени победителите в конкурса за рисунка и компютърна рисунка  „Морето не е за една ваканция“"}
{"url": "http://www.focus-news.net/news/2018/10/30/2584530/predstoyashti-mezhdunarodni-sabitiya-za-31-oktomvri-agentsiya-fokus.html", "text": "Истанбул.  Първи редовни полети от новото летище в Истанбул. \r\n*** Брюксел.  Евростат издава данни за инфлацията в еврозоната за октомври. \r\n*** Ню Йорк.  Първа годишнина от убийството на осем души, след като узбекски имигрант се вряза с камион във велоалея в Манхатън. \r\n*** Естеро.  Президентът Доналд Тръмп ще участва в митинг в щата Флорида, по-малко от седмица преди междинните избори. \r\n***", "date": "2018.10.30", "title": "Предстоящи международни събития за 31 октомври (Агенция \"Фокус\")"}
{"url": "http://www.focus-news.net/news/2018/10/30/2584535/stara-zagora-kraevedski-cheteniya-shte-se-provedat-v-kazanlak-v-denya-na-narodnite-buditeli.html", "text": "В Деня на народните будители – 1 ноември Краеведско дружество „Иван Енчев – Видю“ организира за поредна година краеведски четения. Това каза за  Радио „Фокус“  председателят на дружеството Марияна Ибришимова. Тя поясни, че четенията ще се проведат от 10.00 часа в залата на Исторически музей „Искра“. В началото на събитието ще бъдат връчени дарителски свидетелства, след което свои трудове ще представят Веселина Маринова, проф. Иван Иванов, д-р Косьо Зарев, Лилия Димитрова, Маргарита Папукчиева, д-р Мариана Минкова, проф. Иван Танев, Марияна Ибришимова-Петрова, д-р Момчил Маринов, Николина Георгиева, Росен Георгиев, Христо Ангелов и д-р Чавдар Ангелов. Сред докладите включени в програмата на четенията са „Наследството на Иван Енчев – Видю в културните институции в Казанлък“, „Шипченската епопея отразена във филателията“, „Първи празници на розата в Казанлък и Карлово“, „Наследено от Чудомир – зографът Петьо Ганин“ и др. \r\nСлавяна ГАЙДАРОВА", "date": "2018.10.30", "title": "Стара Загора: Краеведски четения ще се проведат в Казанлък в Деня на народните будители"}
{"url": "http://www.focus-news.net/news/2018/10/30/2584529/blagoevgrad-trima-sa-postradali-pri-katastrofa-mezhdu-tovaren-avtomobil-i-minivan-na-patya-razlog-belitsa.html", "text": "Товарен автомобил и миниван са се ударили на пътя Разлог – Белица при жп спирка „Генерал Ковачев”. Това каза за  Радио „Фокус“ - Пирин  Йорданка Шаркова, говорител на Областна дирекция на МВР - Благоевград. Трима са пострадали при инцидента, като са транспортирани в болницата в Разлог. По неофициална информация има още пострадали. Движението се регулира от служители на „Пътна полиция“. \r\nЛора КАЛЧЕВА", "date": "2018.10.30", "title": "Благоевград: Трима са пострадали при катастрофа между товарен автомобил и миниван на пътя Разлог – Белица"}
{"url": "http://www.focus-news.net/news/2018/10/30/2584534/makedonskite-medii-ne-podminaha-temata-za-pasportnata-mafiya-v-balgariya-obzor.html", "text": "Медиите в югозападната ни съседка не подминаха скандала с издаването на документи за доказване на български произход на граждани на Македония, Украйна и Молдова, необходими за получаването на български паспорт. Македонските средства за масова информация предадоха надлежно за разследването на Специализираната прокуратура срещу Държавната агенция за българите в чужбина, инициирано поради съмнения за корупция. Материалите им са базирани на съобщения в нашите медии и до голяма степен са идентични един с друг.  \r\nОколо 20 души са задържани в България за продажба на български паспорти на граждани на Украйна, Молдова и Македония. Ръководителят на отдела „Българска диаспора\" е сред задържаните, съобщава електронното издание на скопския вестник  „Денешен“ . \r\nВластите в България установиха, че заподозрените са взимали около пет хиляди евро за паспорт. Те са обвинени в корупция, фалшифициране на документи, злоупотреба с длъжност и създаване на престъпна група. \r\nБългария стана член на Европейския съюз през 2007 г., което позволи на гражданите на България да се движат свободно в страните от Европейския съюз. \r\nВтори пореден ден Прокуратурата в София е ангажирана с Държавната агенция за българите в чужбина, за която се подозира, че е издавала стотици паспорти за македонски граждани, които твърдят, че имат български произход, предаде скопската телевизия  „Канал 5“  в материал, в който се опитва да намери отговор на въпроса колко македонски граждани са придобили български паспорти.  \r\nМедиите кръстиха скандала „паспортна мафия“, а сред уличените за участие в нея е министърът на отбраната и лидер на ВМРО Красимир Каракачанов. Според източници основният източник на финансиране на партията му е именно продажбата на българско гражданство на македонци. \r\nВ корупционната афера вече бяха арестувани десетки заподозрени, включително и председателят на агенцията Петър Харалампиев, когото медиите свързват с партията на Каракачанов. Той и неговите сътрудници са издавали незаконно средно по 40 разрешения седмично за български произход, предимно на македонци, молдовци и украинци. \r\nСтава дума за организирана престъпна група, която се занимавала с изготвяне на документи, измама и подкуп. В момента се работи за група от 20 души, по-голямата част от които са заети в Държавната агенция за българите в чужбина, поясни Иван Гешев, заместник главен прокурор на България. \r\nСпециализираната прокуратура разследва Държавната агенция за българи в чужбина заради подозрение за корупция. Следователите разпитват свидетели в София, Кюстендил и Плевен, отбеляза електронното издание на близкия до кръговете на ВМРО-ДПМНЕ електронно издание  „Република“.  \r\nРазследването е започнало след обвиненията, че са издавани документи, които доказват български произход, срещу сумата от пет хиляди. Такива фалшиви документи са били издавани на лица от Македония, Украйна и Молдова. С тях те са биха могли да кандидатстват за български паспорт. \r\nЗадържан е директорът на агенцията Петър Харалампиев, който е разследван за продажба на документи за български произход на граждани, предимно от Украйна, Молдова и Македония за сумата от пет хиляди евро.  Харалампиев е начело на агенцията от миналата година, подчертава изданието. Преди това той бе изпълнителен директор и член на управителния съвет на фондация „Българи\". \r\nЕлектронното издание на  „Фактор“ публикува статия, в която търси отговор „Кой издава български паспорти на македонците и колко печели от това?“. \r\nВ една от последните си статии същото издание съобщава: „Българите експресно затягат условията за предоставяне на гражданство: Какво ще правят 10 хиляди македонци“.  MK News   излиза с материал под заглавие „Пет хиляди евро за български паспорт, България води мащабно разследване за нарушения на закона“. В друга статия медията съобщава за извършените арести в България по случая.  \r\nТелевизия  „Телма“  предаде за „двайсетина арестувани за издаване на потвърждения за потекло и паспорти в България“. Под същото заглавие публикува статия и електронното издание  „Слободен печат“  и скопската електронна медия  „24 Вести“.  „НОВА ТВ“  публикува материал под заглавие: „Повдигнато е обвинение за фалшициране на документи за български паспорти“.  \r\nТелевизионният канал  „Сител“  изведе в заглавие: „Нарушения при предоставянето на българско гражданство за македонците – от парите се е финансирала партията на Каракачанов“.  \r\nДруга скопска медия – „Алфа ТВ“  констатира: „Документи за фалшифо българско потекло на македонците тресат българската политическа сцена“.  Тереза Герова", "date": "2018.10.30", "title": "Македонските медии не подминаха темата за „паспортната мафия“ в България (ОБЗОР)"}
{"url": "http://www.focus-news.net/news/2018/10/30/2584532/blagoevgrad-vremenno-dvizhenieto-po-pat-ii-84-razlog-yakoruda-v-uchastaka-banya-belitsa-se-osashtestvyava-v-edna-lenta-poradi-patnotransportno-proizshestvie.html", "text": "Временно движението по път II-84 Разлог – Якоруда в участъка Баня – Белица се осъществява в една лента поради пътнотранспортно произшествие. Това съобщиха от пресцентъра на  Агенция \"Пътна инфраструктура\"  (АПИ). Шофьорите да се движат с повишено внимание и съобразена скорост, спазвайки указанията на \"Пътна полиция\".", "date": "2018.10.30", "title": "Благоевград: Временно движението по път II-84 Разлог – Якоруда в участъка Баня – Белица се осъществява в една лента поради пътнотранспортно произшествие"}
{"url": "http://www.focus-news.net/news/2018/10/30/2584525/the-washington-post-semeystva-na-zhertvite-na-strelbata-v-pitsbarg-otkazvat-sreshta-s-donald-tramp.html", "text": "Семейства на жертвите на стрелбата в Питсбърг отказват среща с държавния глава на САЩ Доналд Тръмп, съобщава водещото американско издание  The Washington Post . \r\nТръмп планираше да посети града във вторник на фона на обвиненията срещу него и правителството му, че продължават да подхранват антисемитизма , който вдъхнови съботното клане в синагогата. Президентът на САЩ и първата дама Мелания Тръмп трябва да пристигнат в късния следобед местно време, няколко часа след първите погребения на 11-те жертви на масовото убийство в синагогата. Досега повече от 1000 души са се подписали за участие в демонстрация по същото време - обявявайки, че Тръмп „не е добре дошъл в нашия град и нашия щат“. \r\nЛидерът на Белия дом предложи да посети семейството на Даниел Щайн, 71-годишен, един от убитите, който току-що бе станал дядо. Племенникът на Щайн, Стивън Хале, съобщи, че семейството му е отказало височайшата визита.  \r\nКметът на града, Бил Педуто, също няма да се появи с президента, според източник на издание. Педуто призова Тръмп да не посещава Питсбърг, докато не приключат погребенията на жертвите с аргумента, че „трябва да се обърне внимание на жертвите“.", "date": "2018.10.30", "title": "The Washington Post: Семейства на жертвите на стрелбата в Питсбърг отказват среща с Доналд Тръмп"}
{"url": "http://www.focus-news.net/news/2018/10/30/2584539/veliko-tarnovo-blizo-30-badeshti-mayki-posetiha-otdelenieto-po-akusherstvo-v-mobal-d-r-stefan-cherkezov-v-denya-na-otvoreni-vrati.html", "text": "Близо 30 бъдещи майки посетиха Отделението по акушерство и гинекология на МОБАЛ „Д-р Стефан Черкезов“ – Велико Търново в Деня на отворени врати. Това съобщиха за  Радио „Фокус“ – Велико Търново  от пресцентъра на лечебното заведение. По време на срещата старшата акушерка на отделението Албена Василева разясни на бременните всичко, съпътстващо бъдещото раждане, постъпването в болницата и престоя за тях, както и за бебетата им. Тя посочи, че всяка от майките има право да избере екипа, който да води раждането й. При раждането по естествен начин, екипът включва гинеколога, който води раждането, акушерка и санитар, а в състава на екипа за секцио цезареа влизат и оператор, анестезиолог и асистент –  сестра. По време на срещата на бъдещите майки бяха показани и списъците, които съдържат най-необходимите вещи и консумативи, които всяка от тях трябва да подготви предварително за престоя си в отделението. Бременните се запознаха и със старшата акушерка на Отделението по Неонатология Мария Нешева, която им разясни всичко около първите грижи за новороденото. На срещата присъства и директорът на филиала на Варненския медицински университет във Велико Търново – доц. Диана Димитрова, която покани всички присъстващи в сградата на филиала в понеделник – 5 ноември, където ще се проведе и безплатен курс по първи грижи за новороденото, в който освен майките, могат да участват още бащите и бабите. В Деня  на отворени врати, бъдещите майки се запознаха и с възможността след раждането, от техните новородени деца да бъдат запазени стволови клетки.  Представителят за нашия регион на най-голямата банка за съхранение на стволови клетки в Европа Future Health –Десислава Йочева, запозна и нагледно показа на родилките каква е процедурата по вземане на биологичен материал от техните бебета и възможността да бъде спасен човешки живот в бъдеще от това решение преди раждането. \r\nМария НЕДЕВА", "date": "2018.10.30", "title": "Велико Търново: Близо 30 бъдещи майки посетиха Отделението по акушерство в МОБАЛ „Д-р Стефан Черкезов“ в Деня на отворени врати"}
{"url": "http://www.focus-news.net/news/2018/10/30/2584536/yordan-ivanov-dai-veliko-tarnovo-provereni-sa-vsichki-avtobusi-koito-izvarshvat-prevoz-na-uchenitsi.html", "text": "Извършена е проверка на всички ученически автобуси, които извършват специализиран и случаен превоз на деца и ученици. Това съобщи началникът на Областен отдел „Автомобилна администрация“ Йордан Иванов, предаде репортер на  Радио „Фокус“ – Велико Търново . Той обясни, че общо 78 автобуса извършват този вид превоз. Проверени са и техните водачи, които, притежават всички необходими документи и имат сключени трудови договори. Проверката е извършена в кратки срокове със съдействието на кметове на общини и Регионално управление на образованието. Йордан Иванов уточни, че ще бъдат засилени проверките за техническо състояние на товарни автомобили и автобуси, най-вече за гуми и светлини. „Изпратили сме писма до всички пунктове за периодични прегледи за стриктно спазване на методиката и изискванията за проверка техническата изправност на автомобилите и най-вече стриктно спазване на промените в Закона за движение по пътищата. От 15 ноември до 1 март всички автомобили трябва да са оборудвани със зимни гуми, като дълбочината на протектора  да е не по-малко от 4 мм., изрично сме го заложили и ще продължим контрола точно по тези мероприятия“, посочи Йордан Иванов. Той допълни, че са проверени и всички 6 автогари на територията на областта. Осигурено е отоплението, както и почистването на секторите на пристигащи и заминаващи автобуси. Изпратени са и писма до всички превозвачески фирми на територията на областта за превозване на пътници при зимни условия. \r\nМария НЕДЕВА", "date": "2018.10.30", "title": "Йордан Иванов, ДАИ-Велико Търново: Проверени са всички автобуси, които извършват превоз на ученици"}
{"url": "http://www.focus-news.net/news/2018/10/30/2584538/sofiya-maykite-na-detsa-s-uvrezhdaniya-protestirat-deveti-den.html", "text": "Девета поредна вечер майки на деца с увреждания и граждани, които ги подкрепят, се събират пред Министерския съвет, предаде  БНР . Протестиращите настояват за оставката на вицепремиера Валери Симеонов заради неговите думи към техните деца. Засега движенето по бул. \"Цар Освободител\" е нормално. В района между парламента, президентството и Министерския съвет полицейското присъствие е засилено.", "date": "2018.10.30", "title": "София: Майките на деца с увреждания протестират девети ден"}
{"url": "http://www.focus-news.net/news/2018/10/30/2584542/api-vazstanoveno-e-dvizhenieto-pri-paten-vazel-botevgrad-na-am-hemus.html", "text": "Възстановено е движението при пътен възел \"Ботевград\" на АМ \"Хемус\" - път II-17 от Варна за Ботевград. Това съобщиха от пресцентъра на  Агенция „Пътна инфраструктура“ .", "date": "2018.10.30", "title": "АПИ: Възстановено е движението при пътен възел \"Ботевград\" на АМ \"Хемус\""}
{"url": "http://www.focus-news.net/news/2018/10/30/2584541/blagoevgrad-bez-opasnost-za-zhivota-sa-postradalite-pri-katastrofata-na-patya-razlog-belitsa.html", "text": "Без опасност за живота са пострадалите при катастрофата на пътя Разлог – Белица. Това съобщиха за  Радио „Фокус“ – Пирин  от Спешния център в Разлог. Пострадалите са трима, сред които и дете.  Тримата са приети в болницата в Разлог.  Детето е с травма на главата, а останалите двама пострадали са с гръдни травми.  \r\nКатастрофата стана между три превозни средства – товарен автомобил с ремарке, миниван и лек автомобил. При инцидента ремаркето на товарния автомобил е поднесло, като в него се е ударил миниванът, в който се блъска лекият автомобил. Пострадалите са пътували в минивана.  \r\nЛора КАЛЧЕВА", "date": "2018.10.30", "title": "Благоевград: Без опасност за живота са пострадалите при катастрофата на пътя Разлог – Белица"}
{"url": "http://www.focus-news.net/news/2018/10/30/2584545/gabrovo-dvizhenieto-v-uchastak-ot-patya-sevlievo-draganovtsi-e-ogranicheno-poradi-stroitelni-deynosti.html", "text": "Движението в участък от път Севлиево -Драгановци се осъществява с повишено внимание поради строителни дейности. Ограничението е въведено от км 0+000 до км 14+600 за срок до 22 юни 2019 година. Това съобщиха за  Радио „Фокус“ – Велико Търново  от Областно пътно управление – Габрово. Ограничен за движение на моторни превозни средства с ширина по-голяма от 3.30 метра е участък от пътя между селата Кормянско и Малък Вършец. Ограничението е въведено за отсечката при км 10+080, поради стеснен участък при мост над река Крапец. В региона е поставена необходимата сигнализация. Въведен е обходен маршрут за превозни средства над 3.30 м по път III-401 Граница Ловеч – /Кормянско-Малък Вършец/ – при км 46+800 по общински път до III-403 в с. Малък Вършец. В една лента се осъществява движението в друга отсечка от пътя Севлиево Драгановци поради ремонт на пътни съоръжения при км 7+331, км 8+693 и км 13+138 и укрепителна стена при км 11+735. Проходът Шипка е отворен за движение. Там остава в сила ограничение за МПС за превоз на товари, с технически допустима максимална маса над 12 тона и ремаркета и полуремаркета, с технически допустима максимална маса над 10 тона. Ограничено за превозни средства над 10 тона е движението в участък от пътя между  село Крамолин и Велико Търново. Забраната е въведена от км 22+129 до км 28+380 поради намален габарит на пътното платно при км 26+444. \r\nМария НЕДЕВА", "date": "2018.10.30", "title": "Габрово: Движението в участък от пътя Севлиево-Драгановци е ограничено поради строителни дейности"}
{"url": "http://www.focus-news.net/news/2018/10/30/2584546/prof-aleksandar-marinov-politolog-zapochva-da-se-razpada-izglezhdashtata-doskoro-nepoklatima-sistema-na-klientalizma.html", "text": "Започва да се разпада изглеждащата доскоро непоклатима система на клиентализма, търговията с българско гражданство е много сериозно политическо престъпление. Това каза в обзорното предаване на  Радио „Фокус“  „Това е България“ политологът проф. Александър Маринов във връзка с корупционния скандал в Агенцията за българите в чужбина. Той уточни, че действията на организираната престъпна група на най-високо държавно равнище са невъзможни без политически чадър от най-високо ниво и добави, че статуквото се разпада. Политологът поясни и защо разкриването на корупционната схема е станало точно в този момент. „Според мен мащабът на процеса е друг. Не е в рамките на управляващите, които нещо си делят или се заплашват едни-други. Управляващите – персонално, и като конкретни политически субекти – стават неудобни, и структури, които те са смятали, че контролират изцяло, се обръщат срещу тях. Просто това статукво не издържа. То се разпада. И в такива случай всеки гледа да напусне потъващия кораб с цената на възможно най-малки жертви. Така започва да се разпада изглеждащата доскоро непоклатима система на клиентализма. В момента, в който се отвори по-голяма пробойна, всичко рухва за броени дни.“ Проф. Александър Маринов каза още, че трябва да се обърне внимание на това, че освен традиционните искания за оставка на правителството от страна на левицата, вече и ДПС иска предсрочен вот и по този начин се върви към развръзка. Политологът изрази опасения, че обществото ни не е подготвено  и не знае какво да очаква след края на ерата „Борисов“ и прогнозира, че след 10 годишно почти монополно управление, вероятно предстои хаотичен политически преход.", "date": "2018.10.30", "title": "Проф. Александър Маринов, политолог: Започва да се разпада изглеждащата доскоро непоклатима система на клиентализма"}
{"url": "http://www.focus-news.net/news/2018/10/30/2584544/euronews-balgarskite-vlasti-izvarshiha-aresti-v-razsledvane-na-izmami-s-evropeyski-pasporti.html", "text": "Българските власти са арестували над 20 души по подозрение в подпомагане на лица, коиот не са граждани на Европейския съюз, да получат български паспорти, предава  Euronews . \r\nСчита се, че бенефициентите са плащали по пет хиляди евро за сертификат, удостоверяващ техния български произход. Документът им е позвол да кандидатстват за български паспорт, който им дава достъп до всяка страна в ЕС. \r\nВ изявление за Euronews Прокуратурата на България потвърди, че се води разследване за продажбата на документите за българско гражданство. Според текста повече от 20 души от Държавната агенция за българите в чужбина - включително и нейният председател и генерален секретар Петър Харалампиев, са задържани по обвинения в подкуп и злоупотреби. Тереза Герова", "date": "2018.10.30", "title": "Euronews: Българските власти извършиха арести в разследване на измами с европейски паспорти"}
{"url": "http://www.focus-news.net/news/2018/10/30/2584547/veliko-tarnovo-v-ednata-lenta-se-osashtestvyava-dvizhenieto-v-uchastak-ot-patya-mezhdu-pavlikeni-i-selo-gorna-studena.html", "text": "В едната лента се осъществява движението в участък от пътя между Павликени и село Горна Студена, съобщиха за  Радио „Фокус“ – Велико Търново  от Областно пътно управление. Ограничението е въведено в отсечката от  км 26+089 до км 46+089, а причината е извършване на ремонтни дейности. Те трябва да приключат до края на октомври. Трафикът в района се  пропуска последователно в двете посоки от регулировчици. Остава затворен поради свлачище  участък от път Царски извор – Драганово, обходният маршрут е през село Сушица. В едната лента се осъществява движението в участък от пътя между Твърдица и Елена. Причината е пропадане на пътното платно и наличие на свлачище. Ограничението е въведено в отсечката от км 47+800 до км 48+000, а срокът за приключване на ремонта е 11 януари 2019 година. \r\nОтворен за движение на всички превозни средства е Проходът на Републиката. Ограничено е движението на моторни превозни средства с обща маса нас 12 т. по пътя Лозен – Полски Тръмбеш. Причината е намален габарит на пътното платно. Обходният маршрут е по направление Лозен – Драганово – Янтра – Поликраище – Полски Тръмбеш. Срокът за приключване на дейностите е до 11 януари 2019 г. \r\nМария НЕДЕВА", "date": "2018.10.30", "title": "Велико Търново: В едната лента се осъществява движението в участък от пътя между Павликени и село Горна Студена"}
{"url": "http://www.focus-news.net/news/2018/10/30/2584548/sport-lokomotiv-plovdiv-eliminra-dunav-za-kupata-na-balgariya.html", "text": "Отборът на Локомотив Пловдив се класира за 1/4-финалите в турнира за Купата на България, след като се наложи с 2:1 при гостуването си на на Дунав. Голмайстори за Локомотив Пловдив станаха Анте Аралица и Бирсент Карагерен, а за домакините попадение отбеляза Александър Александров. \r\nВ друг мач от турнира Струмска слава победи с 3:1 домакините от Черноморец Балчик.  \r\nПървото полувреме на двубоя между ЦСКА-София и Витоша (Бистрица) завърши при резултат 1:0 в полза на армейците. Резултатът бе открит от Рубен Пинто в 15-тата минута.", "date": "2018.10.30", "title": "Спорт: Локомотив Пловдив елиминра Дунав за Купата на България"}
{"url": "http://www.focus-news.net/news/2018/10/30/2584550/smolyan-praznichna-vecher-posvetena-na-narodnite-buditeli-shte-se-provede-v-grada.html", "text": "На 1 ноември от 18.00 часа в зала „Петър Стайков” на Клуба на дейците на културата, намиращ се на бул. „България” 43, ще се състои празнична вечер, посветена на народните будители. Това съобщиха от  Клуба . Най-напред ще бъде открита изложба на полския киноплакат, предоставена ни от Полския културен институт в София, а след това среща с известния поет Петър Анастасов и публициста и писателя Тодор Коруев. \r\nПо традиция и тази година КДК събира интелектуалния елит на града, за да им предложи среща с няколко вида изкуство и да почете паметта и делата на народните будители, пренесли в сърцето си през бурите на вековете вечнотърсещия и облагородяващ дух на българина. \r\nИзложбата на полския киноплакат е посветена на 100-годишнината от началото на българо-полските отношения, а срещата- с двама родопчани, заели достойно място в съвременната ни духовна култура. И Петър Анастасов, и Тодор Коруев не се нуждаят от пространно представяне, защото техните книги и песни са се превърнали в част от нашата памет.", "date": "2018.10.30", "title": "Смолян: Празнична вечер, посветена на народните будители, ще се проведе в града"}
{"url": "http://www.focus-news.net/news/2018/10/30/2584549/the-washington-examiner-donald-tramp-pokani-ruskiya-prezident-vav-vashington-eto-kak-tazi-sreshta-mozhe-da-bade-pobeda-za-sasht.html", "text": "В петък президентът на САЩ Доналд Тръмп отправи покана към руския държавен глава Владимир Путин да посети Вашингтон. Лидерът на Кремъл все още не е приел официално предложението, но ако двамата лидери се срещнат за втора среща на върха, има едно нещо, което трябва да бъде приоритет в дневния им ред: контрол на въоръженията, коментират в редакцията на водещото американско издание  The Washington Examiner . \r\nТръмп би предпочел да превърне тази среща в своя победа – не странно представление като това в Хелзинки. Русия изглежда готова за разговори за контрол на въоръженията. И извън политическите аспекти, ограничаването на ядрените оръжия е добър ход за страната. \r\nЗа да направи това, Тръмп трябва да разясни на Путин, че неговата заплаха да изтегли САЩ от Договора за ликвидация на ракетите със среден и малък обсег (ДРСМО) няма да бъде финализирана без преговори. \r\nВключването на ДРСМО на масата за преговори ще даде възможност на Тръмп да окаже допълнителен натиск върху Москва, за да спази условията на споразумението  и да се освободи от ракетите си 9М729, които САЩ смятат за нарушаващи условията на договора. \r\nЗа да бъде добросъвестно усилие, Вашингтон също трябва да изрази желание да прецени  разполагането на свои ракети в Румъния, които не без основание предизвикват оплаквания от страна на Москва, че те са пряко нарушение на договора.  \r\nБи било разумно Тръмп да се стреми към удължаване на Договора за ограничаване на стратегическите настъпателни оръжия (СТАРТ) след изтичане на срока му през 2021 г.  \r\nТези две споразумения не само предотвратяват скъпото натрупване на ракети в САЩ, но също така дават на Вашингтон по-надеждни данни за арсенала на Русия чрез инспекции и мониторинг. Това освобождава време и ресурси за развитие на нови военни технологии. \r\nСъхраняването им ще демонстрира добрата воля на САЩ към съюзниците в Европа, които са пряко застрашени от ракети, забранени в двата договора. Това са всички ясни и постижими победи за администрацията на Тръмп. Тереза Герова", "date": "2018.10.30", "title": "The Washington Examiner: Доналд Тръмп покани руския президент във Вашингтон – ето как тази среща може да бъде победа за САЩ"}
{"url": "http://www.focus-news.net/news/2018/10/30/2584551/nimh-utre-shte-bade-predimno-slanchevo-maksimalnite-temperaturi-shte-sa-mezhdu-22-i-27.html", "text": "През нощта облачността ще се разкъсва и намалява, най-късно в източните райони. Ще духа слаб до умерен вятър от юг-югозапад. Минималните температури ще са от 9° до 14°, по-ниски на места в котловините. \r\nУтре ще бъде предимно слънчево. Вятърът временно ще се ориентира от запад-северозапад, ще е слаб до умерен и с него дневните температури слабо ще се понижат. Привечер ще се ориентира от североизток. Максималните температури ще са предимно между 22° и 27°. Това съобщи за  Агенция \"Фокус\"  дежурният синоптик от НИМХ Мартин Славчев. Атмосферното налягане ще се повиши и ще е по-високо от средното за месеца. \r\nНад Черноморието ще преобладава слънчево време. Ще духа до умерен северозападен вятър, който до края на деня ще се ориентира от север-североизток. Максималните температури ще са 22-24°. Температурата на морската вода е 17-18°. Вълнението на морето ще е 1-2 бала. \r\nНад планините ще бъде предимно слънчево. Ще духа умерен, по високите и открити части и силен югозападен вятър. Максималната температура на височина 1200 метра ще е около 16°, на 2000 метра – около 10°.   \r\nПрез следващите дни вятърът ще придобие източна компонента, ще бъде слаб до умерен и температурите постепенно ще се понижават, като все пак ще останат по-високи от обичайните. В четвъртък и петък над Източна България и по поречието на Дунав преди обяд ще има значителна ниска облачност, от която е възможно и да преръмява, но след обяд в повечето райони чувствително ще намалява. Над Западна България през по-голямата част от деня облачността ще е значителна, но висока. В събота над източната половина от страната ще преобладава облачно време, почти без валежи. Над западната ще бъде предимно слънчево, с временни увеличения на облачността.", "date": "2018.10.30", "title": "НИМХ: Утре ще бъде предимно слънчево, максималните температури ще са между 22° и 27°"}
{"url": "http://www.focus-news.net/news/2018/10/30/2584543/the-daily-mail-balgarskite-vlasti-razkriha-izmamna-pasportna-shema.html", "text": "Българските власти са разбили престъпен кръг, управляван от държавни служители, които продават фалшиви документи на чужденци, желаещи да получат български паспорти, даващи им право на работа и пребиваване в целия Европейски съюз, отбелязва британският вестник  The Daily Mail . \r\nПрокурорите повдигнаха обвинения срещу директора на Държавната агенция за българите в чужбина Петър Харалампиев, който беше арестуван заедно с още 20 други лица в полицейски акции в цялата страна. \r\nХаралампиев и още трима високопоставени служители са обвинени в създаването на организирана престъпна група, вземане на подкупи, подправяне на документи и злоупотреба с длъжностно положение.  \r\nПредполага се, че схемата е за продажба на фалшиви сертификати, които доказват, че кандидатите имат поне един български прародител, който позволява на чужденците да получат българско гражданство и документи за самоличност. Цената на такъв документ е била пет хиляди евро.  \r\nСпоред съобщения в медиите хиляди хора са получили български паспорти с фалшиви удостоверения. Тереза Герова", "date": "2018.10.30", "title": "The Daily Mail: Българските власти разкриха измамна паспортна схема"}
{"url": "http://www.focus-news.net/news/2018/10/30/2584567/shumen-na-1-noemvri-veliki-preslav-shte-bade-domakin-na-forum-za-razvitie-na-turizma-po-predlozhenie-na-mrrb.html", "text": "Велики Преслав ще събере туристическия потенциал на Североизточна България, сочи съобщение на  страницата на общината във \"Фейсбук\" . На 1 ноември Велики Преслав ще бъде домакин на форум за развитие на туризма и туристическите атракции по предложение от Министерството на регионалното развитие и благоустройството. Срещата ще се състои в зала „Тържествена“ на общината. Форумът ще бъде открит от Деница Николова, заместник- министър в МРРБ. В кампанията за развитието на туризма ще вземат участие общини от Североизтока, хотелиери, ресторантьори, съдържатели на къщи за гости. Целта е да се представят възможностите за изпълнение на проекти и финансовите инструменти по програма „Региони в растеж“. Експерти от Министерството на туризма и Министерството на културата ще участват в информационната среща във Велики Преслав.", "date": "2018.10.30", "title": "Шумен: На 1 ноември Велики Преслав ще бъде домакин на форум за развитие на туризма по предложение на МРРБ"}
{"url": "http://www.focus-news.net/news/2018/10/30/2584540/sofiya-zatrudneno-e-dvizhenieto-po-bul-mariya-luiza-zaradi-protesta-na-maykite-na-detsa-s-uvrezhdaniya.html", "text": "Затруднено е движението по бул. „Мария Луиза“ заради протеста на майките на деца с увреждания. Това съобщиха от пресцентъра на  Столична община . Движението по булеварда не е затворено, автомобилите се пропускат. Протестиращи са се събрали на „Лъвов мост“.", "date": "2018.10.30", "title": "София: Затруднено е движението по бул. „Мария Луиза“ заради протеста на майките на деца с увреждания"}
{"url": "http://www.focus-news.net/news/2018/10/30/2584568/smolyan-rzi-shte-otbelezhi-svetovniya-den-za-borba-s-rakovite-zabolyavaniya-chrez-ehografski-pregledi-za-rak-na-gardata.html", "text": "На 8 и 9 ноември 2018 година РЗИ – Смолян организира за пореден път профилактични прегледи на млечна жлеза. Това съобщиха от  Регионалната здравна инспекция – Смолян . Ехографското изследване ще се извърши в сградата на здравната инспекция от д-р Емилия Минчева и д-р Гинка Проданова от ДКЦ при УМБАЛ „ Александровска” – София. Цената на изследването е 10 лв. и ще се провежда след предварително записване, като часовете вече са изчерпани. Поради големия интерес, здравната инспекция  ще покани лекарите отново да гостуват в Смолян през м. април 2019 година по повод отбелязване Световния ден на здравето. \r\nРанното диагностициране на рака на млечната жлеза увеличава многократно шансовете за пълното му излекуване. В началните си стадии злокачествените заболявания рядко имат изявени предупредителни знаци, оплакванията често са общи и неспецифични, а когато се появят първите симптоми, процесът вече е с напреднало развитие. Профилактиката на заболяванията е първата стъпка по пътя към тяхното навременно откриване и лечение. Ето защо трябва да бъдем активни и отговорни към своето здраве. \r\nСпоред специалистите ограничаването на рака на гърдата е възможно чрез спазването само на   5  основни стъпки: по възможност ранно раждане (от биологична гледна точка това е възрастта до 25 години); двигателен режим – активното движение статистически намалява риска, спазване на нормално телесно тегло; избягване на неконтролируемата употреба на хормонални препарати; диета с хранителен режим, при който има намален прием на мазнини, червено месо и алкохол.", "date": "2018.10.30", "title": "Смолян: РЗИ ще отбележи Световния ден за борба с раковите заболявания чрез ехографски прегледи за рак на гърдата"}
{"url": "http://www.focus-news.net/news/2018/10/30/2584537/a1-on-makedoniya-deputatite-v-sabranieto-shte-reshavat-za-mandata-na-nikola-gruevski.html", "text": "От днес започва да тече 15-дневният срок, в който трябва да се проведе заседание на парламентарна комисия, която се занимава с мандата и въпросите за имунитета на депутатите в скопския парламент. Председателят на органа Павел Богоевски е получил уведомление от председателя на Събранието Талат Джафери и увери, че ще спази срока за насрочване на обсъжданията, но не уточни кога ще се случи това. Известно е единствено, че на заседанието ще бъде решено за мандата на бившия премиер на Македония и почетен председател на ВМРО-ДПМНЕ Никола Груевски, предава скопската електронна медия  A1 On . \r\nСпоред Конституцията на Македония, депутат може да бъде лишен от мандат, ако е осъден за престъпление, което го възпрепятства да си изпълнява задълженията, както и за безпричинно отсъствие от парламента за повече от шест месеца. Според Правилника за дейността нa парламента предложение за отнемане на мандата подава комисията, отговаряща за съответните въпроси, въз основа на уведомление от председателя на Събранието. Изслушването на комисията може да завърши с приемане на решение за отнемане на мандата на депутата, ако предложението бъде прието с мнозинство от две трети от общия брой народни представители. \r\nВ случай че процедурата достигне до етапа на гласуване, остава неясно дали ще бъде осигурено квалифицирано мнозинство за отнемане на мандата на Груевски.   Тереза Герова", "date": "2018.10.30", "title": "A1 On (Македония): Депутатите в Събранието ще решават за мандата на Никола Груевски"}
{"url": "http://www.focus-news.net/news/2018/10/30/2584571/sport-lestar-se-zavrashta-kam-rutinnata-v-kraya-na-sedmitsata.html", "text": "Футбол: Лестър се завръща към рутинната в края на седмицата.  Отборът е в траур след трагичната смърт на собственика на клуба Вичай Сривадханапрабха, загинал в катастрофа с хеликоптера му след равенството 1:1 с Уест Хем. Синът на Вичай Айяуат подкрепи решението и желае двубоят с Кардиф  да се проведе в памет на баща му. Преди началото на мача ще има минута мълчание, а играчите ще носят черни ленти в памет на Сривадханапрабха. Тепърва ще бъде обявено кога ще бъде изигран отложения двубой за Купата на Лигата срещу Саутхемптън.", "date": "2018.10.30", "title": "Спорт: Лестър се завръща към рутинната в края на седмицата"}
{"url": "http://www.focus-news.net/news/2018/10/30/2584570/varna-sakratena-e-protsedurata-za-naemane-na-mladezhi-za-stazhuvane-ili-obuchenie-po-vreme-na-rabota-po-shema-mladezhka-zaetost.html", "text": "Съкратена е процедурата за наемане на младежи за стажуване или обучение по време на работа по схема „Младежка заетост”. Това съобщиха за  Радио „Фокус“ – Варна  от Дирекция „Регионална служба по заетостта“ във Варна. От 15 октомври са в сила промени в процедурата за кандидатстване и са актуализирани образците на документите за включване в процедура за директно предоставяне на безвъзмездна финансова помощ – „Младежка заетост” по Оперативна програма „Развитие на човешките ресурси” 2014-2020. Едновременно с подаването на заявка в бюрата по труда работодателят вече следва да представя и необходимите документи за преценка на неговата допустимост да получи финансиране по проекта. Броят на документите за допустимост също е намален, тъй като вече по служебен път се извършват проверки на основната част от декларираните обстоятелства. Отпада периодичното публикуване на регистър с информация за одобрените заявки, а работодателите ще бъдат уведомявани своевременно чрез писмо за тяхното одобрение или неодобрение. \r\nМарияна ВАЛЕНТИНОВА", "date": "2018.10.30", "title": "Варна: Съкратена е процедурата за наемане на младежи за стажуване или обучение по време на работа по схема „Младежка заетост”"}
{"url": "http://www.focus-news.net/news/2018/10/30/2584572/plovdiv-obshtinskiyat-chitalishten-sayuz-organizira-praznichen-kontsert-za-denya-na-buditelya-na-1-noemvri.html", "text": "Общинският читалищен съюз – Пловдив организира празничен  концерт в чест на общобългарския празник  – Ден на народните будители. Това съобщиха за  Радио „Фокус“- Пловдив  организаторите. Събитието ще се проведе на 1 ноември на Римския стадион, с начален час  – 17.00 часа. \r\nВ него ще вземат участие състави от 24 народни читалища, „територии на творчество и културни ценности“ от град Пловдив – Европейска столица на културата 2019г. \r\nКонцертът се организира в партньорство с Общински институт „Старинен Пловдив”.„Първи ноември е празник на историческата ни памет и на националното ни самочувствие. От Паисия до наши дни се редят светлите и сияйни образи на големи културно-обществени дейци, хора на духа, на перото, на книгата, просветителите и борци за национално освобождение, далечни и близки строители на съвременна България. За наша радост и гордост списъкът на народните будители  е дълъг. Народната памет е съхранила стотици имена. Към този списък може би всеки българин прибавя и хора – следовници на народните будители.  Хора, уважавани със своята деятелност и пример! Изпълнени с почит към духовния подвиг на предците, нека поддържаме и пренасяме огъня на будителите сега и в бъдеще, в името на поколенията след нас“, разказват организаторите от Общински читалищен съюз, които очакват пловдивчани и гости на града да се включат в празника на 1 ноември. \r\nПриветствие по повод празника ще произнесе инж. Александър Държиков – заместник-кмет „Култура и туризъм“ на община Пловдив.", "date": "2018.10.30", "title": "Пловдив: Общинският читалищен съюз организира празничен концерт за Деня на будителя на 1 ноември"}
{"url": "http://www.focus-news.net/news/2018/10/30/2584575/varna-do-31-oktomvri-v-sotsialnite-direktsii-v-grada-prodalzhava-priemat-na-molbi-deklaratsii-za-otpuskane-na-tseleva-pomosht-za-otoplenie.html", "text": "До 31 октомври в социалните дирекции във Варна продължава приемът на молби-декларации за отпускане на целева помощ за отопление. Това каза за  Радио „Фокус“ – Варна  Адриана Григорова, директор на Дирекция „Социално подпомагане“ – Варна. Кандидатстващите за отпускане на целева помощ за отопление лица и семейства подават своите документи в социалните дирекции по настоящ адрес. Целевата помощ за отопление се отпуска за период от 5 месеца, като размерът и е 365.10 лева за целия отоплителен период. Размерът на пенсиите тази година се коригира с коефициент 1,384. През последната година целева помощ за отопление е отпусната на 3 380 лица и семейства във Варна и Аксаково. \r\nМарияна ВАЛЕНТИНОВА", "date": "2018.10.30", "title": "Варна: До 31 октомври в социалните дирекции в града продължава приемът на молби-декларации за отпускане на целева помощ за отопление"}
{"url": "http://www.focus-news.net/news/2018/10/30/2584574/shumen-konkurs-za-risunka-zashto-svetat-da-e-siv-kato-mozhe-da-e-tsveten-shte-se-provede-v-grada-ot-1-do-20-noemvri.html", "text": "Конкурс за рисунка с мото „Защо светът да е сив, като може да е цветен?“ се организира Регионална здравна инспекция (РЗИ) в Шумен, съвместно с  Общинския здравен център и доброволците от младежката организация към Български червен кръст, по повод 15 ноември – Международният ден без тютюнопушене. Това съобщиха от  РЗИ . Целта на конкурса е сред учениците да се промотира здравословно поведение „без тютюнев дим” и със своите рисунки да ангажират общественото внимание към здравето на децата и опасностите от тютюнопушенето в млада възраст. Творбите на децата ще бъдат експонирани в държавни учреждения след приключване на конкурса. В конкурса, с една или повече рисунки по темата, могат да участват ученици от I клас до VII клас. Инициативата стартира на 1 ноември, а крайния срок е 20 ноември. Рисунките могат да бъдат представени  в Регионална здравна инспекция – Шумен, пл. „Освобождение“ №1, ет. 4, ст. 41  или Общински здравен център за информация, консултации и образование – гр. Шумен, ул. „Преслав“ № 6, бивш Спортен диспансер. Организаторите са подготвили предметни награди за първите три призови места във двете възрастови групи: I – IV клас и V – VII клас.", "date": "2018.10.30", "title": "Шумен: Конкурс за рисунка „Защо светът да е сив, като може да е цветен“ ще се проведе в града от 1 до 20 ноември"}
{"url": "http://www.focus-news.net/news/2018/10/30/2584576/smolyan-agentsiya-patna-infrastruktura-prizovava-shofyorite-da-zapochnat-podgotovkata-na-avtomobilite-si-i-da-smenyat-letnite-gumi-sas-zimni.html", "text": "Агенция „Пътна инфраструктура” призовава шофьорите да започнат подготовката на автомобилите си и да сменят летните гуми със зимни. Да карат внимателно и със съобразена скорост, да спазват правилата за движение, необходимата дистанция и да не предприемат резки маневри. Това съобщиха за  Радио „Фокус“ – Смолян  от пресцентъра на Агенция „Пътна инфраструктура“. \r\nРепубликанските пътища в област Смолян се поддържат проходими през целия зимен сезон. На планинските проходи са поставени пътни табели, които информират за състоянието на прохода – дали той е отворен или затворен за движение. При необходимост се въвеждат ограничения за определен вид превозни средства през проходите като най-често се спират тежкотоварните камиони над 12 тона. При усложнена метеорологична обстановка или при инцидент проходите се затварят за снегопочистване или до подобряване на условията за безопасно шофиране. Съвместно със служители на „Пътна полиция“ и ИА „Автомобилна администрация“ са определени подходящи площадки за спиране на автомобилите за поставяне на вериги или изчакване при забрана на движението. Разгледани са и възможните обходни маршрути за пренасочване на трафика. \r\nНели ГЕРГЬОВСКА", "date": "2018.10.30", "title": "Смолян: Агенция „Пътна инфраструктура” призовава шофьорите да започнат подготовката на автомобилите си и да сменят летните гуми със зимни"}
{"url": "http://www.focus-news.net/news/2018/10/30/2584578/sitel-makedoniya-spored-mvf-pravitelstvoto-na-makedoniya-ne-publikuva-dostatachno-danni-za-izrazhodvaneto-na-publichni-sredstva.html", "text": "Според Международния валутен фонд (МВФ) правителството на Македония не публикува достатъчно данни за изразходването на публични средства, пише на официалната интернет страница на скопския телевизионен канал  “Сител“ . \r\nПодробности за изразходването на публични средства остават неясни. В последния доклад на МВФ се отбелязва, че правителството полага усилия за подобряване на прозрачността, но отчетите не обясняват всичко. \r\nРазличията в ключовите фискални агрегати между държавните отчети и статистическите отчети не са обяснени и в нито един доклад не се обяснява как промяната в държавния дълг може да не доведе до бюджетния дефицит, се казва в доклада. \r\nЕксперти смятат, че Министерството на финансите ще трябва да работи върху публикуването на цялата информация. Но те трябва да бъдат представени и във форма, разбираема както за експертите, така и за широката общественост. \r\nНе само да се каже, че \"публикувахме данни, ние сме прозрачни\" и т.н. Но това, което се публикува като информация и данни сега  да стане разбираемо за по-широка аудитория. Така че министерството не може да очаква да каже: \"Сега представяме данните и достатъчно\". Този процес не спира там, пишат от медията. \r\nСпоред МВФ държавният дълг на Македония расте в момент, когато няма нужда от финансиране на бюджетния дефицит, а това не е точно посочено в държавните доклади.  Юлиян Марков", "date": "2018.10.30", "title": "„Сител“ (Македония): Според МВФ правителството на Македония не публикува достатъчно данни за изразходването на публични средства"}
{"url": "http://www.focus-news.net/news/2018/10/30/2584569/mia-makedoniya-prokuraturata-v-makedoniya-zapochva-razsledvane-sreshtu-prezidenta-georgi-ivanov.html", "text": "Прокуратурата в Македония започва разследване срещу президента Георги Иванов заради отказите му да подпише укази за обнародване в Държавен вестник на Закона за ратификация на Договора за името с Гърция и Закона за официална употреба на албанския език в страната, предава  Македонската информационна агенция (МИА) . \r\nИнформационната агенция на страната съобщи, че този ход идва след два анонимни доклада. \r\n\"Поискахме информация от Парламента и от Кабинета на президента за датите, на които са приети тези решения, и причините, поради които те не са подписани\", заяви прокуратурата, цитирана от агенцията. \r\nИванов многократно отказва да подпише споразумението с Гърция, което бе договорено с Атина миналия юни, за да сложи край на десетилетния спор и да отвори пътя за присъединяването на Македония към НАТО и ЕС.  Юлиян Марков", "date": "2018.10.30", "title": "МИА (Македония):  Прокуратурата в Македония започва разследване срещу президента Георги Иванов"}
{"url": "http://www.focus-news.net/news/2018/10/30/2584579/basketbol-balkan-botevgrad-postigna-treta-poredna-pobeda-v-grupovata-faza-za-kupata-na-fiba-evropa.html", "text": "Баскетбол: Балкан Ботевград  постигна трета поредна победа в груповата фаза за купата на ФИБА Европа. Тимът от Ботевград спечели със 78:66 срещу белгийския Белфиус и води еднолично в класирането в група В. Балкан доминираше в мача и постигна убедителна победа. Микейл Хопкинс и Брандън Браун вкараха по 15 точки за успеха на Балкан. За белгийския тим  се отличи Крис Джоунс с 19 точки. В следващия кръг Балкан приема АЕК Ларнака.", "date": "2018.10.30", "title": "Баскетбол: Балкан Ботевград  постигна трета поредна победа в груповата фаза за купата на ФИБА Европа"}
{"url": "http://www.focus-news.net/news/2018/10/30/2584581/aa-sauditskiyat-glaven-prokuror-poseti-za-vtori-pat-sgradata-na-sada-v-istanbul.html", "text": "Саудитският главен прокурор посети за втори път сградата на съда в Истанбул, предава  Anadolu Agency . \r\nВ понеделник главният прокурор Сауд ал Муджеб посети Истанбулската съдебна палата, за да се срещне с началника на прокуратурата на Истанбул  Ирфан Фидан. \r\nСлед втората среща, която продължи около час, Ал-Муджеб и неговата делегация пристигнаха в Саудитско консулство в Истанбул, където Хашгоги беше убит на 2 октомври, пише агенцията. \r\nТе напуснаха консулството, след като прекараха час и половина вътре. Няма официално изявление за посещението. \r\nАл-Муджеб и придружаващата го делегация пристигнаха в Истанбул рано в понеделник. \r\nТурската полиция разследва случая и турският президент Реджеп Тайип Ердоган каза, че 18 души, арестувани в Саудитска Арабия за убийството, трябва да бъдат изпратени в Турция, за да бъдат съдени, предава агенцията.  Юлиян Марков", "date": "2018.10.30", "title": "АА: Саудитският главен прокурор посети за втори път сградата на съда в Истанбул"}
{"url": "http://www.focus-news.net/news/2018/10/30/2584582/tass-prezidentat-na-moldova-shte-se-sreshtne-s-vladimir-putin-v-moskva-v-sryada.html", "text": "Президентът на Молдова ще се срещне с Владимир Путин в Москва в сряда, предава  TACC . \r\nСпоред пресслужбата на Кремъл \"се очаква да бъдат разгледани ключовите въпроси на руско-молдовското сътрудничество в областта на търговията, икономиката и хуманитарната област, както и настоящите регионални проблеми\". Путин и Додон последно се срещнаха през юли, също в Москва. \r\nПо време на тези разговори руският лидер увери, че оценява усилията на Додон за развиване на  руско-молдовското сътрудничество. \r\nПрезидентът на Руската федерация информира  Додон за назначаването на вицепремиера Дмитрий Козак за специален представител за развитието на търговските и икономически отношения с Молдова. \r\nПрезидентът на Молдова, който ще проведе официално посещение в Москва в сряда, ще обсъди с руския президент въпроси за укрепване на стратегическото партньорство между страните. \r\n\"Това е първото ми от година и половина официално посещение в Москва. В центъра на предстоящите разговори ще бъде по-нататъшното укрепване на приятелските, стратегически и партньорски отношения с Руската федерация. Надяваме се  да се опростят условията за доставка на стоките ни на руския пазар, както и условията за повече от половин милион от нашите сънародници, които постоянно работят в Русия \", каза Додон във вторник в интервю с кореспондента на TAСС. \r\nСпоред него, освен проблемите на мигрантите и завръщането на молдовските продукти на руския пазар, ситуацията в преговорите за уреждане на Приднестровието и други въпроси на двустранното сътрудничество ще бъдат обсъдени в Москва. Додон отбеляза, че диалогът между президентите на двете страни, който започна миналата година, постави основите за възстановяване на стратегическото сътрудничество. Той обвини за сложните отношения между двете страни молдовското правителство, образувано от коалицията на проевропейски партии, която обяви курс за интеграция в ЕС и ограничени контакти с Москва.  Юлиян Марков", "date": "2018.10.30", "title": "ТАСС: Президентът на Молдова ще се срещне с Владимир Путин в Москва в сряда"}
{"url": "http://www.focus-news.net/news/2018/10/30/2584533/skandal-e-osnovnata-versiya-za-dvoynoto-ubiystvo-v-sofiya-obzor.html", "text": "Скандал е основната версия за двойното убийство в София, при което 26-годишният Викторио Александрове застреля 23-годишната си приятелка на 29 октомври по обяд в столичния ж.к. „Надежда“, а след това и детето им. Подробности за престъплението разкриха ръководителят на Софийската градска прокуратура Емилия Русинова и директорът на СДВР главен комисар Ивайло Иванов. Те обясниха, че младата двойка е живеела заедно от година и половина, като мъжът се е изнесъл от общото им жилище миналата седмица след скандал, след което подал e жалба срещу приятелката си за упражняване на психически тормоз. Заради опасения за тормоз от негова страна бащата на младата жена спял при нея и едногодишната си внучка през почивните дни. След като на 29 октомври майката на 23-годишната жена не могла да се свърже с нея дълго време, тя влязла в апартамента с помощта на ключар. Там било намерено тялото на жената с две прострелни рани. Детето, което също трябвало да бъде в жилището, не било открито там.  \r\nСигнал за тежкото престъпление е подаден в полицията около 18.30 часа в понеделник и веднага е започнала мащабна операция по изясняване на обстоятелствата и издирването на Александров. МВР разпространи негова снимка и описание на автомобила, с който се е движил, с молба гражданите, които са го виждали, да подадат сигнал. Ст. комисар Иванов обясни, че от камерите на входа на жилището е станало ясно, че Викторио Александров е бил там по обед, когато се смята, че е настъпила смъртта на младата жена, но съседите не са чули стрелба. Във видео се вижда как той, тичайки излиза от блока с детето на ръце. \r\nВ издирването на мъжа, който е работил като охранител и е имал законно притежавано оръжие, е бил мобилизиран целият ресурс на СДВР. Предупредени са били и служителите на ГД „Гранична полиция“. \r\nМестонахождението на Александров е установено, след като таксиметров шофьор подава сигнал, че е закарал него и едногодишната му дъщеря в безлюдна местност край Горни Богров. Водачът обяснил, че мъжът му споделил, че планира да се самоубие, но детето му трябвало да остане живо. Около 23.30 ч. полицейски екипи пристигнали на указаното място, където чули изстрели от изоставена постройка. Там те открили детето в тежко състояние с прострелна рана в окото и мъжът, който се опитал да се простреля в главата, но останал само с драскотина. По-късно момиченцето починало в болницата. Открито е оръжието, с което е извършено престъплението. \r\nСт. комисар Иванов обясни, че все още не са ясни мотивите на Викторио Александров, като най-вероятно става въпрос за семеен скандал. Очакват се резултатите от взетите му кръвни проби, като все още няма и информация за неговото психическо състояние. От своя страна, прокурор Русинова обясни, че срещу 26-годишния мъж ще бъде взета най-тежка мярка.  \r\nОчаква се Александров да бъде разпитан веднага щом здравословното му състояние го позволява. \r\nЦветилена СИМЕОНОВА", "date": "2018.10.30", "title": "Скандал е основната версия за двойното убийство в София (ОБЗОР)"}
{"url": "http://www.focus-news.net/news/2018/10/30/2584580/afp-v-pitsbarg-protestirat-sreshtu-vizitata-na-donald-tramp-v-grada.html", "text": "Голямо множество излезе по улиците на Питсбърг във вторник, за да протестират срещу посещението на американския президент Доналд Тръмп след масовата стрелба в синагога, в резултат на която загинаха 11 души, предава  AFP . \r\nДемонстрантите се събраха в близост до синагогата \"Дървото на живота\", където бе извършена стрелбата, като на плакатите пишеше  \"Президент Омраза, остави нашата държава!\" и \"Тръмп, осъди белия национализъм сега\". \r\nТръмп пристигнал в града със съпругата си Мелания, за да покаже уважението си към жертвите, но някои казват, че не е направил достатъчно, за да не разпалва речта на омразата, а всъщност одобрява  екстремизма чрез своето послания в социалните мрежи.  Юлиян Марков", "date": "2018.10.30", "title": "AFP : В Питсбърг протестират срещу визитата на Доналд Тръмп в града"}
{"url": "http://www.focus-news.net/news/2018/10/30/2584573/tv-21-ne-yasno-dali-v-parlamenta-ima-kvalifitsirano-mnozinstvo-za-svalyane-na-deputatskiya-imunitet-na-nikola-gruevski.html", "text": "Не ясно дали в парламента има квалифицирано мнозинство за сваляне на депутатския имунитет на Никола Груевски, съобщава македонският телевизионен канал  „ТВ 21“ . \r\nПавел Богоевски, председател на Комисията за мандатни въпроси, заяви, че все още е рано да се говори дали ще бъде постигнато мнозинство  от 2/3 за свалянето на депутатския имунитет на Никола Груевски. Той каза, че процедурата за насрочване на сесията е започнала  днес. \r\nОсвен депутатите от СДСМ, депутати от албанските политически партии изразиха готовност да гласуват за отнемането на имунитета на Груевски. За да постигне мнозинство от 2/3, поне няколко бивши членове на партията Груевски трябва отново да гласуват. Депутатът Кръсто Муковски отказа да коментира, а колегата му Сашо Василевски каза, че за първи път чува нещо по въпроса. \r\nДепутатът  , Любен Арнаудов, който сега е част от независимата депутатка група, създадена от изключените от позиционната партия заяви, че няма логика председателя на Комисията за мандатни въпроси, да бъде едновременно и свидетел на събитията от 27 април и председател на комисията.  Юлиян Марков", "date": "2018.10.30", "title": "„ТВ 21“: Не ясно дали в парламента има квалифицирано мнозинство за сваляне на депутатския имунитет на Никола Груевски"}
{"url": "http://www.focus-news.net/news/2018/10/30/2584577/zoran-zaev-nyama-nuzhda-da-se-otvarya-kutiyata-na-pandora-s-iskaniyata-na-albanski-deputati.html", "text": "Няма нужда да се отваря „Кутията на Пандора“ с исканията на депутатите от БЕСА и Алианса на албанците за конституционни промени, заяви македонският премиер Зоран Заев, цитиран от македонския телевизионен канал  “24 вести“ . \r\n„Няма да позволим да се отвори „Кутията на Пандора“ и никой няма право да обвързва членството на Македония в НАТО и Европейския съюз - казва премиерът Заев за пакета от конституционни промени, представени от БЕСА на Билял Касами, чрез които настояват за повече права на етническите албанци, но и изменение за доуточняване на Охридското рамково споразумение в преамбюла на Конституцията. \r\nИскане за промени в преамбюла бяха подадени  и от Алианса за албанците, но премиерът смята, че това са много амбиции и не трябва да се спира процеса на конституционни промени в рамките на Преспанското споразумение. \r\n\"Винаги съм на разположение да изграждаме обществото, към което всички се стремим, да действаме по различен начин, когато се предлагат решения зад които всички стоим \"- казва премиерът Зоран Заев. \r\n„Министър-председателят, ако мисли така, нека го каже, когато мисли, че трябва да бъде отворена „Кутията на Пандора“. Достатъчно време мина в демократична Македония и че тези въпроси трябва да бъдат решени, но се отлагат постоянно“- каза Фадил Зендели от БЕСА. \r\nЗа Демократичния съюз на албанците (ДСИ), предложенията на малките партии са политическа пропаганда, за „прокарване на големи теми през малката врата“. Оттам твърдят, че причина за това е непознаване на процедурата, според която не може да се предлагат промени в други членове освен тези, за които е гласувано вече .  Юлиян Марков", "date": "2018.10.30", "title": "Зоран Заев: Няма нужда да се отваря „Кутията на Пандора“ с исканията на албански депутати"}
