{"url": "http://www.focus-news.net/news/2018/01/13/2476786/ria-novosti-vav-frantsiya-otkriha-v-prodazhba-globus-na-koyto-krimskiyat-poluostrov-e-oboznachen-kato-ruska-teritoriya.html", "text": "Във френски магазин в продажба бяха открити глобуси, на които Кримският полуостров е обозначен като част от Руската федерация, предава РИА Новости, като се позовава на репортаж от телевизионния канал „Россия 24“.\r\nНа глобусите се е натъкнал секретарят на украинското посолство във Франция – Ирена Карпа. Съгласно разпространената информация, глобусите са произведени по поръчка на крупната френска издателска компания Eyrolles.\r\nАгенцията припомня, че през март 2017 г. в учебник по немски език за мигранти Крим също бе обозначен на картата като съставна част на Руската федерация. Тереза Герова", "date": "2018.01.13", "title": "РИА Новости: Във Франция откриха в продажба глобус, на който Кримският полуостров е обозначен като руска територия"}
{"url": "http://www.focus-news.net/news/2018/01/13/2476759/kabinkoviyat-lift-simeonovo-aleko-na-vitosha-sprya-rabota-zaradi-obledenyavane-na-vazheto-obzor.html", "text": "Рязката промяна в температурата доведе до обледеняване на въжето на кабинковия лифт „Симеоново-Алеко“ на Витоша. Работата му бе затруднена, а екипи на „Витоша ски“ АД цял ден работиха по отстраняването на проблема. „Въпреки, че е пуснато да се върти, толкова лед се е образувала по него, че въжето се приплъзва и не може да задвижи механизма“, обясни изпълнителният директор на дружеството Костадин Костадинов. Той подчерта, че е направил проверка, която показва липса на субективни причини за проблема, който се е появил единствено вследствие на климатични аномалии. „Понякога срещу природата не може да се действа“, обясни Костадинов и подчерта, че до края на днешния ден съоръжението няма да работи.\r\nПо думите му хората, които първоначално са се качили в кабинките на лифта, са били изтеглени в станциите и не е имало такива, които да са останали блокирани. \r\nВъв връзка с проблема от Столична община пуснаха допълнителен автобус по линия 66, който да превозва желаещите да стигнат до хижа „Алеко“. От „Витоша ски“ АД посочиха, че лифтът трябва да възстанови нормалния си ритъм на работа на 14 януари, неделя, в 08.30 часа сутринта.", "date": "2018.01.13", "title": "Кабинковият лифт „Симеоново-Алеко“ на Витоша спря работа заради обледеняване на въжето (ОБЗОР)"}
{"url": "http://www.focus-news.net/news/2018/01/13/2476760/tihomir-stoitsov-branshovi-sayuz-pchela-kyustendil-prez-zimniya-sezon-priemat-na-pchelen-med-tryabva-da-bade-uvelichen.html", "text": "През зимния сезон приемът на пчелен мед трябва да бъде увеличен. Това каза за Радио „Фокус – Кюстендил Тихомир Стоицов, председател на браншовия съюз „Пчела” – Кюстендил. По думите му пчелният мед е изключително полезен за болни от грип и настинки, защото всички пчелни продукти стимулират имунната система и я укрепват, а това от своя страна подпомага човешкия организъм при борбата му с вирусите. „В зимния сезон не трябва да се увеличава количеството на консумирания пчелен мед, а самият прием да бъде редовен. Ако човек е взимал по една или по две лъжички пчелен мед, то сега е хубаво поне по два пъти или три пъти, а отделно от това и другите пчелни продукти”, обясни Тихомир Стоицов. „Става въпрос за всички пчелни продукти – мед, прашец, прополис, всички те са много полезни“, коментира той.\r\nВенцеслав ИЛЧЕВ", "date": "2018.01.13", "title": "Тихомир Стоицов, Браншови съюз „Пчела” – Кюстендил: През зимния сезон приемът на пчелен мед трябва да бъде увеличен"}
{"url": "http://www.focus-news.net/news/2018/01/13/2476761/hristo-pashov-maystor-na-tsarkovni-kupoli-restavratsiyata-na-zhelyaznata-tsarkva-sveti-stefan-v-istanbul-e-vpechatlyavashta.html", "text": "Свършеното по реставрацията на българската Желязна църква „Свети Стефан“ в Истанбул е впечатляващо. Това каза за Радио „Фокус“ – Велико Търново Христо Пашов, който е майстор на 115 куполи и камбанарии на храмове във Великотърновско и Габровско. По думите му дейностите по църквата са извършени много качествено, както по позлатените кубета, така и по самата църква, боядисана в бяло. „Това е метал, който подлежи на корозия. Тук казват, че църквата е „желязна“, но тя е изработена от чугун.  Впечатляващо е. Похвално е, че е направена“, заяви Христо Пашов. „Все пак българската диаспора в Истанбул е малка. Но ето, че те вече могат да се гордеят с направеното, както и ние. Трябва да изкажем благодарност на всички, които са съдействали в това отношение“, допълни той. Според него следва и българската държава да отпусне средства за ремонт на мюсюлмански храмове. Той припомни, че в Шумен се намира втората по големина джамия на Балканския полуостров – Томбул джамия. „Джамии има и в Разградско, както и в други части на страната“, каза още майсторът.\r\nНадежда КРЪСТЕВА", "date": "2018.01.13", "title": "Христо Пашов, майстор на църковни куполи: Реставрацията на Желязната църква „Свети Стефан“ в Истанбул е впечатляваща"}
{"url": "http://www.focus-news.net/news/2018/01/13/2476762/the-hill-preduprezhdenie-za-opasnost-ot-balistichni-raketi-be-podadeno-v-havai-vlastite-zayaviha-che-e-falshivo.html", "text": "Официални лица от администрацията на американския щат Хаваи, определиха като фалшив по-рано подадения сигнал за опасност от нападение с балистична ракета в региона, пише The Hill. \r\nМалко след осем часа сутринта в събота (местно време), жителите на щата са получили предупреждение на своите мобилни телефони, според което за територията на американската част от островите е издадено предупреждение за летяща в тази посока балистична ракета. Впоследствие американският сенатор Тълси Гибърд, издигнат от щата, е съобщил от профила си в социалната мрежа „Туитър“, че се е свързал с местните власти, които са опровергали информацията. Според данни на очевидци, съобщението е било придружено от сигнализиращите опасност сирени, които обаче са били изключени малко след това. \r\nХавайската агенция за справяне с бедствията също е потвърдила, че предупреждението е фалшиво. Инцидентът се случва на фона на обтегнатите между САЩ и Северна Корея отношения, предизвикани от развиването на ядрената и балистична програма на Пхенян. \r\nИзясняват се обстоятелствата около случая. : Цанко Цолов", "date": "2018.01.13", "title": "The Hill: Предупреждение за опасност от балистични ракети бе подадено в Хаваи, властите заявиха, че е фалшиво"}
{"url": "http://www.focus-news.net/news/2018/01/13/2476763/obyaviha-gripna-epidemiya-na-teritoriyata-na-pernishka-oblast-obzor.html", "text": "РЗИ – Перник обяви грипна епидемия на територията на Пернишка област, която влезе в сила от 13 януари. От Министерско на здравеопазването съобщиха, че до второ нареждане се преустановяват детските и женските консултации, свижданията в лечебните заведения за болнична помощ и провеждането на профилактични имунизации. От РЗИ – Перник са разпоредили на директорите на болниците при необходимост да осигурят допълнителни легла за вътрешните отделения на съответните структури. Връчено е и предписание на началника на Регионално управление на образованието в Перник 15, 16 и 17 януари да бъдат обявени за неучебни дни на територията на областта. \r\nПредгрипна епидемия е обявена в област Пловдив, а заболеваемостта е висока в областите Стара Загора, Пазарджик, Габрово и София – област. \r\nОт здравното министерство уверяват, че регионалните здравни инспекции следят епидемичните нива и предприемат незабавни мерки.\r\nВ интервю за Агенция „Фокус“ директорът на Центъра по заразни и паразитни болести проф. Тодор Кантарджиев посочи, че според негови изчисления заболелите от грип в страната към момента са около 48 000 души. Той подчерта, че в момента в столицата още не е епидемична обстановката за грип, но очаква до 1-2 седмици да се появят такива предпоставки. Проф. Кантарджиев посочи и какви са основните симптоми: „Внезапно начало и в рамките на 2-3 часа поява на болки по мускулите, ставите, отпадналост. Обикновено болки в гърлото, непродуктивна, дразнеща кашлица в белия дроб, често пъти има главоболие, боязън от светлината. Телесната температура е 38 градуса. По думите му различните типове грип поразяват различни възрастови групи. Проф. Кантардижев посъветва хората да използват тоалетни кърпички с антимикробно действие, да правят разходки на чист въздух и да избягват местата, където се събират много хора.", "date": "2018.01.13", "title": "Обявиха грипна епидемия на територията на Пернишка област (ОБЗОР)"}
{"url": "http://www.focus-news.net/news/2018/01/13/2476764/tass-kanada-izvarshva-parvata-planirana-rotatsiya-na-voennite-si-v-latviya.html", "text": "Канада извършва първата планирана ротация на военните си в Латвия, съобщава ТАСС, като се позовава на данни от канадското министерство на отбраната. \r\n„След няколкомесечна подготовка, около 450 военнослужещи от военните сили на Канада, пътуват към Латвия“, се казва в разпространеното в събота съобщение. Новият контингент ще смени войниците от първи батальон на канадския пехотен полк „Принцеса Патрисия“, които са на мисия в Латвия от лятото на 2017 г. : Цанко Цолов", "date": "2018.01.13", "title": "ТАСС: Канада извършва първата планирана ротация на военните си в Латвия"}
{"url": "http://www.focus-news.net/news/2018/01/13/2476765/tass-blizo-30-ruski-kadeti-sa-hospitalizirani-sled-natravyane.html", "text": "Общо 29 кадети от школата в Люберци, Московска област, както и трима възрастни са хоспитализирани със симптоми на хранително отравяне, предава TACC.\r\n„По данни към 20:00 часа (местно време), са хоспитализирани 29 деца и трима възрастни“, разкри за агенцията Владимир Ружицкий, представител на местните власти.\r\nПострадалите са кадети от различни класове, на възраст между осем и 16 г., уточниха от Министерството на здравеопазването на Московската област, като същевременно предупредиха, че броят на пострадалите може да се увеличи, тъй като симптомите на хранително отравяне се проявяват в рамките на денонощие. \r\nВ ход е проверка на фирмата, която доставя храна за школата. Тереза Герова", "date": "2018.01.13", "title": "ТАСС: Близо 30 руски кадети са хоспитализирани след натравяне"}
{"url": "http://www.focus-news.net/news/2018/01/13/2476766/plovdiv-turisticheski-forum-planinarsko-kino-shte-se-provede-v-asenovgrad-na-27-yanuari.html", "text": "Туристически форум „Планинарско кино“ ще се проведе в Асеновград на 27 януари. Това съобщи за Радио „Фокус“ – Пловдив Ивайло Мирчев, експерт от ОП „Туризъм“ в Асеновград. Събитието ще се проведе за времето от 14.00 до 21.00 часа в сградата на Туристическия информационен център. „Форумът „Планинарско кино“ беше предвиден още за края на миналата година във връзка с честванията на Световния ден на туризма, но поради лошото време решихме да го направим като първо събитие за годишния календар на ОП „Туризъм“ за 2018 година. Форумът ще представлява излъчване на няколко филма, свързани със спелеологията, туризма и въобще с всички неща, които касаят пряко нашата община като възможности за развитието на туризма. Събитието ще бъде с участието на пещерен клуб „Черни връх“-София и сдружение „Устремени“, които ще представят своите филми. Ще проведем дискусия във връзка с тези възможности за туризъм. Ще направим и един поглед на случилото се през миналата година, когато реализирахме няколко събития в биосферен парк „Червената стена“. Общо взето ще обърнем внимание на всички дейности, които могат да се извършват там, а именно експедиции в пещерите в Добростанския карстов район, преходите в красивите места на Добростанския рид  и всичко, свързано с възможностите на туризъм и увеличаване на туристопотока в нашата община“, каза Ивайло Мирчев.\r\nЕкспертът в ОП „Туризъм“ в Асеновград добави, че цели пет часа ще бъдат излъчвани филми, като общинското предприятие ще представи своите нови филми във връзка с популяризирането на туристическия маршрут „Свещената утроба на Родопа“. „Ще представим и три чудесни филма, заснети от дрон. Целта ни е да насочим вниманието на хората, които ще посетят събитието, към всички тези чудесни места“, посочи Мирчев. Той отбеляза, че туристическият форум ще обърне внимание и на събитието „Училище сред природата“. „Това е нещо, което направихме на 15 септември миналата година, а именно един открит урок, прекрасен следобед за децата от района, който се проведе на поляните пред хижа „Марциганица“. Там направихме игри за децата, алпийски тролей, презентации, касаещи биологичното разнообразие и хармоничното съжителство между човека и природата. Продължаваме целенасочената си политика за грамотност в планината и опазване на биологичното разнообразие в Община Асеновград“, каза още Ивайло Мирчев.\r\nТони МИХАЙЛОВ", "date": "2018.01.13", "title": "Пловдив: Туристически форум „Планинарско кино“ ще се проведе в Асеновград на 27 януари"}
{"url": "http://www.focus-news.net/news/2018/01/13/2476767/sofiya-katastrofa-mezhdu-dva-leki-avtomobila-e-stanala-na-krastovishteto-na-bul-aleksandar-malinov-i-ul-sv-kipriyan-v-zhk-mladost-2.html", "text": "Катастрофа между два леки автомобила е станала на кръстовището на бул. „Александър Малинов“ и ул. „Св. Киприян“ в ж.к. „Младост“ 2, предаде репортер на Агенция „Фокус“. На мястото на инцидента има екип на „Спешна помощ“. Движението по ул. „Св. Киприян“ е затруднено.\r\nСилвия ГЕОРГИЕВА", "date": "2018.01.13", "title": "София: Катастрофа между два леки автомобила е станала на кръстовището на бул. „Александър Малинов“ и ул. „Св. Киприян“ в ж.к. „Младост“ 2"}
{"url": "http://www.focus-news.net/news/2018/01/13/2476768/45-godishen-mazh-e-avtorat-na-falshivite-signali-za-bombi-v-stranata-politsiyata-go-izdirva-obzor.html", "text": "Установен е авторът на фалшивите сигнали за бомби в страната, полицията го издирва. Това стана ясно на извънреден брифинг от думите на директора на СДВР ст. комисар Ивайло Иванов, който даде подробности във връзка със зачестилите злоумишлени телефонни сигнали.  Работата за установяване на подателя им е започнала още с първоначално постъпилите сигнали. Изяснено е, че обажданията са подадени от карта на чужд мобилен оператор. Полицията е осъществила контакт и с партньорските служби, в резултат на което е бил установен авторът на обажданията - 45-годишен български гражданин, който се намира в страна от ЕС.  Той е подавал множество сигнали като за обекти в България, така и за различни европейски институции. Ст. комисар Иванов даде пример с това, че последният е бил за ЕК. По думите му с партньорските служби действат за установяване на местонахождението и задържането на мъжа. \r\nОт брифинга стана ясно още, че в България през годините са водени досъдебни производства във връзка с подадени от него много подобни сигнали. Иванов обясни, че деянието е наказуемо и по  чл. 326 от НК и по Закона за ЕЕН112, като по НК наказанието е „лишаване от свобода“, а по Закона за ЕЕН, когато са мобилизирани службите за реагиране, глобата е в размер от 10 000 до 20 000 лв. Предвидено е търсене и на обезщетение за причинените вреди и направените от службите разходи. Ст. комисар Иванов уточни, че само през последните дни подадените злоумишлени обаждания са няколко – за Аерогара „София“, за НДК, за НС, като сигналите са подавани на общодостъпни в интернет телефонни номера, всичките – от един номер. \r\nДиректорът на СДВР обясни, че активните действия с партньорските служби продължават в тесен контакт. Установено е, че българският гражданин от няколко години не е на територията на България, като според данните до момента, от 2012 г. 45-годишният е подавал подобни сигнали за различни обществени обекти и институции – съд, прокуратура, частни хотели. Мъжът е с криминална регистрация за шофиране на МПС след употреба на алкохол. Мотивацията за действията му предстои да бъде изяснена в процеса на работа. \r\nВъв връзка с убийствата на бизнесмена Петър Христов и на данъчния служител Иво Стаменов той коментира, че продължава работата по разследването. „Иво Стаменов почина вчера. Продължават нашите действия по разследването. Просто се преквалифицира от опит за убийство на за убийство. Нашите действия са едни и същи. Дали има опит за убийство, или убийство – действаме по един и същи начин“, заяви ст. комисар Иванов. По думите му се проверяват всички версии, защото вече трябва да се провери голям обем от информация, за да бъдат изведени точните и да се изчистят мотивите. „Не мога да коментирам повече този случай. Оставете ни да поработим и когато има информация, ще ви кажем веднага. Никога не сме спестили нещо или не сме го скрили“, каза още ст. комисар Ивайло Иванов.\r\nЛюба АЛЕКСИЕВА", "date": "2018.01.13", "title": "45-годишен мъж е авторът на фалшивите сигнали за бомби в страната, полицията го издирва (ОБЗОР)"}
{"url": "http://www.focus-news.net/news/2018/01/13/2476769/radio-svobodna-evropa-makedoniya-eksploziyata-v-shkodra-e-bila-nasochena-sreshtu-mesten-biznesmen-dvama-ot-postradalite-sa-transportirani-v-bolnitsa-v-tirana.html", "text": "Най-малко седем души са ранени при експлозия на бомба в северния албански град Шкодра, чиято цел, според местната полиция, е бил бизнесменът Лулзим Кула, предава Радио „Свободна Европа“ в македонската си редакция.\r\nДвама от пострадалите са получили по-сериозни наранявания и са транспортирани за оказване на медицинска помощ в столицата Тирана. Останалите са приети в болница в Шкодра. Кула също е сред пострадалите, но не се уточнява дали нараняванията му са сериозни.  \r\nБомбата е била поставена на мотоциклет в центъра на Шкодра, преди сградата, в която се намират офисите на Общността на сръбско-черногорското малцинство в Албания.\r\nЕкип „Радио-телевизия Черна гора“ се е намирал на мястото, където е избухнала бомбата. В резултат един от журналистите е пострадал, но след оказване на необходимата медицинска помощ е напуснал болницата.Тереза Герова", "date": "2018.01.13", "title": "Радио „Свободна Европа“ (Македония): Експлозията в Шкодра е била насочена срещу местен бизнесмен, двама от пострадалите са транспортирани в болница в Тирана"}
{"url": "http://www.focus-news.net/news/2018/01/13/2476770/plovdiv-69-godishna-zhena-e-zaginala-sled-kato-e-bila-blasnata-ot-avtomobil-na-izhoda-na-selo-trud.html", "text": "69-годишна жена е загинала, след като е била блъсната от автомобил на изхода на село Труд, в посока Пловдив. Това съобщи за Радио „Фокус“ – Пловдив говорителят на Областната дирекция на МВР. Сигналът за блъсната пешеходка е подаден на телефон 112 към 18.00 часа. По първоначални данни, 69-годишната жена e пресякла неправилно пътното платно и е била ударена от автомобил „Ситроен“ със смолянска регистрация. Екип на Спешна помощ е констатирал смъртта на пешеходката. Водачът на колата е 47-годишен. Местопроизшествието е запазено. До приключване на огледа движението е било затруднено.\r\nТони МИХАЙЛОВ", "date": "2018.01.13", "title": "Пловдив: 69-годишна жена е загинала, след като е била блъсната от автомобил на изхода на село Труд"}
{"url": "http://www.focus-news.net/news/2018/01/13/2476771/targovishte-dvama-sa-postradali-pri-katastrofata-v-mestnostta-momina-cheshma-nyama-opasnost-za-zhivota-im.html", "text": "Двама от пътувалите в буса и лекия автомобил са пострадали и остават за наблюдение в МБАЛ Търговище. Това съобщиха за Агенция „Фокус“ от ОДМВР-Търговище във връзка с катастрофата между бус и лек автомобил в местността „Момина чешма“, която стана по-рано днес. Пострадалите са без опасност за живота.\r\nБиляна ИВАНОВА", "date": "2018.01.13", "title": "Търговище: Двама са пострадали при катастрофата в местността „Момина чешма“, няма опасност за живота им"}
{"url": "http://www.focus-news.net/news/2018/01/13/2476772/faz-sotsialdemokratite-v-saksoniya-anhalt-glasuvaha-sreshtu-vlizaneto-na-partiyata-v-nova-golyama-koalitsiya-sas-sayuza-hdshss.html", "text": "Само ден след постигането на предварително коалиционно споразумение между Съюза (ХДС/ХСС) и Германската социалдемократическа партия (ГСДП), в редиците на партията, водена от Мартин Шулц, отново се противопоставиха на съвместното управление с политическия блок на Ангела Меркел, съобщава националният ежедневник Die Frankfurter Allgemeine Zeitung.\r\nСоциалдемократите в провинция Саксония-Анхалт гласуваха на конгрес в подкрепа на настояването на Младежкия съюз на ГСДП партията им да не влиза в нова голяма коалиция със Съюза (ХДС/ХСС). \r\n„Понастоящем не е възможно надеждно управление със Съюза\", се казва в заключителния документ на делегатите. Резултатите от предварителните сондажи в Берлин са показали, че целите на ГСПД не може да бъдат изпълнени, се казва още в документа.Тереза Герова", "date": "2018.01.13", "title": "FAZ: Социалдемократите в Саксония-Анхалт гласуваха срещу влизането на партията в нова голяма коалиция със Съюза (ХДС/ХСС)"}
{"url": "http://www.focus-news.net/news/2018/01/13/2476773/sport-tri-zlatni-i-dva-srebarni-medala-po-hudozhestvena-gimnastika-za-balgariya-na-turnira-v-norvegiya.html", "text": "Българският национален отбор за девойки започна новата година с отличен старт на международния турнир по художествена гимнастика \"Asker Cup 2018\" в Норвегия и донесе две отличия на страната ни - златен и сребърен медал. Това съобщиха от Българската федерация по художествена гимнастика. Първият отбор на България в състав Галатея Герова, Анна Келман и Татяна Воложанина спечели златния медал, а вторият ни отбор в състав Марина Иванова, Елизабет Йовчева и Вероника Любчова се поздравиха със среброто.\r\nБългария спечели и шампионските титли в многобоя както при жените (Галатея Герова), така и при девойките (Елизабет Йовчева), както и сребърен в многобоя при девойките (Анна Келман).", "date": "2018.01.13", "title": "Спорт: Три златни и два сребърни медала по художествена гимнастика за България на турнира в Норвегия"}
{"url": "http://www.focus-news.net/news/2018/01/13/2476547/predstoyashti-sabitiya-v-stranata-za-13-yanuari-agentsiya-fokus.html", "text": "***\r\nВицепрезидентът Илияна Йотова ще открие тържествата по случай 140 годишни от рождението на Пейо Яворов. Честванията започват в 17.00 часа, когато пред къщата музей на поета ще бъде запален огънят на Яворовата поезия. В 17.30 часа Илияна Йотова ще произнесе приветствено слово. Вицепрезидентът ще присъства на тържествена Яворова вечер във Военния клуб, която започва в 18.00 часа.\r\n***\r\nОт 11.00 часа Националният съвет на БСП ще обсъди Истанбулската конвенция.\r\n***\r\nВ района на хижа „Алеко“ на Витоша ще се проведе практически семинар, на който ще бъдат демонстрирани техническите способи по темите, представени по време на лекцията „Безопасност в зимната планина“, проведена на 10 януари в БЧК.\r\n***\r\nОт 11.00 часа пред бюст паметника на Алеко Константинов в Борисовата градина ще се проведе тържествено отбелязване на 155 години от рождението на Щастливеца – патрон на Българския туристически съюз.\r\n***\r\nОт 11.00 часа пред х. Алеко София2018 се включва за трети път в отбелязването на Световния ден на снега с организирането на Витоша Зимен Фест.\r\n***\r\nОт 11.30 часа в двора на къщa музей  „П. К. Яворов”, на ул. „Г. С Раковски” в столицата, студенти-поети от Софийския университет „Св. Климент Охридски” ще представят свои творби, посветени на П. К. Яворов. Експозицията на къща музей „П. К. Яворов”  може да бъда разгледана безплатно в рамките на работното време в съботния ден - от 10.00 ч. до 17.00 ч.\r\n***\r\nОт 19.00 часа в салона на Столичен куклен театър, на ул. „Гурко“ 14, ще се състои премиерата на най-новия спектакъл в репетоара на театъра „Карлсон.“\r\n***\r\nВ Дома на Киното ще бъдат излъчени три български филма по повод Деня на българското кино. От 17.00 часа - „Момчето, което беше цар”, от  21.00 часа - „Източни пиеси”, от 23.00 часа - „Дзифт”.\r\n***\r\nОт 11.00 часа в градската градина пред бюст-паметника на Пейо Яворов ще бъдат отбелязан 140 години от рождението на поета и революционер. \r\n*** \r\nОт  13.00 часа Лектори от благотворителна инициатива „Бъдители“ ще гостуват на Градски ученически парламент във Велико Търново. \r\n*** \r\nОт 18.00 часа в Клуб 7 ще се проведе Среща с шампионката на висок скок Йорданка Благоева. \r\n***\r\nОт 18.00 часа в Клуб 7 ще се състои среща с шампионката на висок скок Йорданка Благоева.\r\n***\r\nОт 10.30 часа в Младежки център ще се състои работилница за маски по повод Сирни заговезни. \r\n***\r\nОт 11.00 часа до 12.30 часа в сградата на Младежки център Пловдив деца и родители ще имат възможност да се запознаят с иновативния метод „дизайн мислене“.\r\n***\r\nВълшебният празник „Сурова“ наближава в Пернишко, както всяка година в нощта на 13 срещу 14 януари, магията на обичая ще събере хиляди маскирани и очаровани от духа Сурова. Маршрутът на гостите и на кметския екип ще започне от село Люлин в 17.00 ч. с фолклорен концерт. В 18.00  часа ще започне срещата на гостуващата  сурвакарска група от с. Долна Секирна. След това пътя ще ги заведе до село Големо Бучино, кв. Бела вода и  град Батановци, където ще гостува  групата от с. Черна гора. \r\n***\r\nОт 10.00 часа на стадион „Септември“ ще се състои 15-то юбилейно издание на фестивала „Симитлия – Древната земя на кукерите“.\r\n***\r\nОт 08.30 часа в катедрален храм „Свети Димитър“ ще бъде отслужена заупокойна литургия от храмовото свещеничество по повод навършването на 140 години от повторното Освобождение на Стара Загора през Руско-турската освободителна война 1877 – 1878 г.\r\n*** \r\nОт 11.00 часа в парка в западния край на града ще бъдат тържествено отбелязани 140 години от Освобождението на града от турско робство. Там ще се открие паметна плоча във връзка с освобождението на Сопот, като ще бъдат поднесени венци и цветя.\r\n***\r\nОт 11.00 часа в читалнята на детски отдел на Регионална библиотека „Стилян Чилингиров“  ще се състои детска работилница „Артелиса в Страната на чудесата“.  Входът е 3 лв. на дете.", "date": "2018.01.13", "title": "Предстоящи събития в страната за 13 януари (Агенция „Фокус“)"}
{"url": "http://www.focus-news.net/news/2018/01/13/2476548/pregled-na-nyakoi-ot-osnovnite-temi-v-svetovniya-pechat-agentsiya-fokus.html", "text": "САЩ имат намерение да увеличат количеството на ядрените си оръжия, пише американското издание Huffington Post, като се позовава на намиращо се в редакцията копие на новата ядрена доктрина на Вашингтон.\r\nДокументът, назован „Обзор на ядрения потенциал“, е съставен в Пентагона. Той определя политиката на страната в ядрената сфера и количеството и концепцията за строителството на новите ядрени сили на страната за период от пет до десет години.\r\nСъгласно текста на проекта, администрацията на президента Доналд Тръмп иска да увеличи значително количеството на ядрените заряди с малка мощност, за да „укрепи ядреното сдържане“. Технически погледнато, атомните бомби, разрушили Хирошима и Нагазаки през 1945 година , също са с „малка мощност“. \r\n„Русия не е Съветския Съюз, а Студената война отдавна е в миналото. Независимо от това, без оглед на всички наши усилия за съхраняване на добрите отношения, Русия възприема САЩ и НАТО като главни съперници и препятствие за реализацията на своята дестабилизиращи геополитически цели в Евразия“, се казва в текста.\r\nСпоред мнението на авторите на проекта, Москва предполага, че ако първо предприеме ограничено използване на ядрено оръжие или заплашва с неговото използване, може да „парализира“ САЩ и НАТО и по този начин да завърши евентуален конфликт в своя полза. „Да се промени това грешно мнение на Русия е стратегически важна задача... Москва трябва да разбере, че даже да използва първа ядрено оръжие, това няма да й позволи да постигне поставените задачи, благодарение на което ще бъде напълно изменена природата на конфликта“, пишат съставителите на документа.\r\nСеверна Корея, според оценката на авторите, представлява „явна и сериозна заплаха“ за Съединените американски щати. Освен това, в текста се говори и за стратегията на Вашингтон в ядрената сфера спрямо Китай и Иран.\r\n„Докато САЩ намаляваха броя на ядрените си глави и неговото значение във въоръжените си сили, други страни, включително Русия и Китай, се движеха в противоположна посока“, се твърди в документа.\r\nОт американското военно ведомство са отказали да коментират, заявявайки пред Huffington Post, че „не обсъждат предварителни проекти на документа“ и са добавили, че окончателната версия на „Обзора на ядрения потенциал“ трябва да бъде публикувана през февруари.\r\n*** Доналд Тръмп посочи „лоша сделка“ като причина за отмяна на визитата си в Лондон, но местните жители имат свои предположения, отбелязва вестник Washington Post. Според лондончани, американският президент просто се страхува от очакващите го в британската столица протести, като сред тях е и кметът на Лондон Садик Хан, пише още изданието. \r\nПо-рано в петък, Тръмп заяви в съобщение от профила си в социалната мрежа „Туитър“, че отменя официалното си посещение в Лондон, при което президентът трябваше да присъства на отварянето на ново американско посолство в страната. По думите на Тръмп: „Причината, заради която отмених пътуването си до Лондон, е, че не съм голям на решението на администрацията на Барак Обама да продаде може би най-добре разположеното и хубаво посолство в Лондон за „фъстъци“, само за да бъде построено ново, разположено в периферията, за 1,2 милиарда долара. Лоша сделка. Искат аз да срежа лентата – НЕ.“\r\nСпоред кмета на Лондон Садик Хан, Тръмп „най-после е схванал съобщението“, че не е желан в столица на Великобритания. Според членове на опозиционната британска Лейбъристка партия, американският президент се страхува, че ще бъде посрещнат от „милиони протестиращи“. \r\nВ същото време управляващите, най-вече в лицето на бившия кмет на Лондон и действащ външен министър Борис Джонсън, изразиха своето съжаление. Първият британски дипломат обвини лидера на опозиция Джереми Корбин и Садик Хан, че са поставили под въпрос „специалната връзка“ между САЩ и Великобритания. Джонсън също така заяви, че „ние няма да позволим връзките между САЩ и Великобритания да бъдат развалени от някои надути и помпозни“ хора в общината.\r\n*** Американският президент Доналд Тръмп подписа указ за отлагането на санкциите срещу Иран, но според неговите съветници, това е последният път, пише вестник The Hill. \r\n„Президентът иска да е ясно, че това е последният път, в който отлага този въпрос“, се казва в разпространеното съобщение. Американското издание коментира, че отлагането на санкциите представлява победа за съветника по националната сигурност Хърбърт Макмастър, държавния секретар Рекс Тилърсън и министъра на отбраната Джеймс Матис, които работеха активно за да убедят президента да предприеме конкретната стъпка.\r\nВместо това обаче администрацията на САЩ ще въведе други санкции, които са свързани с балистичната програма на Иран, както и репресиите срещу антиправителствените протестиращи, отбелязва още вестникът. Общо 14 официални лица и фирми за обект на тези санкции, като обвиненията са в нарушаване на човешките права, цензура и разпространение на оръжия. Агенция \"Фокус\" припомня: Шест държави подписаха с Иран през 2015 г. споразумение, според което икономическите международни санкции срещу Техеран ще бъдат вдигнати, срещу което Иран се задължава да не развива своята ядрена програма. Американският президент Доналд Тръмп по-рано се закани да изтегли САЩ от споразумението, тъй като според него властите в близкоизточната страна не спазват поетите ангажименти. От своя страна Техеран обеща за ответни действия, докато Европейският съюз призова Доналд Тръмп да не се оттегля от ядрената сделка.\r\nПо-рано американският президент определи сделката като „срам“ за САЩ. Според него и критиците на споразумението, в него не са включени текстове, които да пречат на Техеран да развива други свои програми, каквато е например ракетната.  \r\n*** 46 палестинци са ранени при сблъсъци с израелската армия на Ивицата Газа и Западния бряг в петък, според министерството на здравеопазването на Палестинската автономия, пише вестник Haaretz. По-голямата част от демонстрантите са получили огнестрелни рани след като израелските военни са открили огън срещу тях, допълват още от министерството. Общо петима души са пострадали в Ивицата Газа след като израелската армия в района е използвала гумени куршуми. В същото време повече от 100 души са обгазени, след като на места срещу демонстрантите е използван сълзотворен газ. Никой от 46-те ранени не се намира в сериозно или застрашаващо живота състояние. \r\nВ петък бяха организирани нови протести срещу решението на американския президент Доналд Тръмп да признае Ерусалим за израелска столица, като те са прераснали в сблъсъци между демонстрантите и израелските военни. Протести са проведени също така в Рамала, Витлеем, Набулс и няколко други града. \r\nПо-рано тази седмица бе съобщено за двама загинали вследствие на протести. \r\nТова е шеста поредна седмица на недоволство от страна на палестинците, след като на шести декември американският президент Доналд Тръмп призна Ерусалим за столица на Израел. Палестинската автономия осъди решението на Белия дом, тъй като искат градът да бъде център на независима палестинска държава. От своя страна Израел смята Ерусалим за своя \"единна и неделима\" столица.\r\n*** Още един човек бе арестуван в Турция във връзка с разследването за убийството на руския посланик Андрей Карлов, пише турският вестник Daily Sabah.\r\nНе е разкрита самоличността на задържания в петък мъж, но е известно, че той е бил служител в турския медиен регулатор. \r\nДруг мъж бе арестуван в четвъртък във връзка със същия случай.\r\nКарлов бе убит през ноември 2016 г. от Мевлют Алтънташ, пенсиониран полицай, който според Анкара е свързан с гюленистката организация (ФЕТО), обвинявана от Турция като организатор на неуспешния опит за преврат в страната от юли 2016 г.", "date": "2018.01.13", "title": "Преглед на някои от основните теми в световния печат ( Агенция „Фокус“ )"}
{"url": "http://www.focus-news.net/news/2018/01/13/2476549/sporazumenie-za-investitsiya-v-razmer-na-100-mln-evro-po-plana-yunker-beshe-podpisano-v-ndk-obzor.html", "text": "През втория ден от официалното посещение на Колегиума на ЕК беше подписано споразумение за най-големия до момента проект в България по плана „Юнкер“. Проектът е гарантиран със заем от Европейския фонд за стратегически инвестиции (ЕФСИ) в размер на 100 млн. евро за предприятието за селскостопански и лекарствени продукти „Биовет“. В резултат на това финансиране ще бъдат създадени 210 работни места в селските райони на България. Споразумението беше подписано от зам.-председателя на ЕК Юрки Катайнен, земеделския министър Румен Порожанов, вицепрезидента на ЕИБ Андрю Макдауъл и Кирил Домусчиев, главен изпълнителен директор на „Хювефарма“, чието дъщерно дружество е „Биовет“. Проектът обхваща проектиране, изграждане и управление на две нови съоръжения - в Пещера и в Разград. В Пещера ще се произвеждат хранителни добавки, ензими, пробиотици и лекарствени препарати за животни. В нов завод в Разград ще се произвеждат ваксини за животни. Проектът ще даде възможност за научноизследователска дейност в областта на микробиологията и разработването на нови ваксини и ензими.\r\nЮрки Катайнен заяви, че след отпуснатия заем ще станем свидетели на по-интензивна научноизследователска и развойна дейност в селските райони в България. Според него това ще доведе до икономически растеж и откриване на нови работни места. Министърът на земеделието Румен Порожанов посочи, че възможността да бъде реализиран такъв изключително важен проект във ветеринарната сфера е показателен за развитието и перспективата пред българското земеделие. По думите на вицепрезидента на ЕИБ Андрю Макдауъл споразумението ще укрепи конкурентоспособността на водещо предприятие във ветеринарния сектор в България, което ще засили водещата позиция на Европа в областта на здравеопазването на животните. Кирил Домусчиев заяви: „Подкрепата на ЕИБ ни позволява да засилим инвестициите си в българското производство, като по този начин подсилва и стратегията ни за изграждане на напълно интегрирана компания за здраве на животните“.\r\nБиляна ИВАНОВА", "date": "2018.01.13", "title": "Споразумение за инвестиция в размер на 100 млн. евро по плана „Юнкер“ беше подписано в НДК (ОБЗОР)"}
{"url": "http://www.focus-news.net/news/2018/01/13/2476550/kathimerini-nova-demokratsiya-poiska-ot-gratskoto-pravitelstvo-da-izyasni-pozitsiyata-si-za-imeto-na-makedoniya.html", "text": "Лидерът на гръцката партия Нова Демокрация Кирякос Митсотакис заяви в петък, че няма да участва в съвещанието на лидерите на гръцките политически партии за обсъждане на спора за името между Гърция и Бившата югославска република Македония(БЮРМ), освен ако коалиционното правителство не излезе с ясна и взаимноприемлива позиция по въпроса, пише гръцкото електронно издание Kathimerini.\r\n“Няма да отида на съвета на лидерите на политическите партии, освен ако правителството не изясни каква е неговата позиция“, заяви той пред журналистите.\r\nДумите на Митсотакис са във връзка с коментарите на Панос Каменос, лидерът на младшия коалиционен партньор „Независимите гърци“(АНЕЛ), който отбеляза неколкократно, че няма да подкрепи решение, в което се включва терминът „Македония“.\r\nПозицията на Каменос и няколко други членове на АНЕЛ по въпроса предизвика критики, че коалицията няма единна позиция по спора за името.\r\nМитсотакис заяви, че е безсмислено правителството да иска консенсус по въпроса от другите партии, докато по същото време води задкулисни разговори по темата без да информира другите политически организации и озвучава различни позиции.\r\n„Тайната дипломация и езика на разделението не са съвместими с националния консенсус“, подчерта лидерът на Нова Демокрация, докато опровергаваше представителите на Министерството на външните работи на Гърция, които приравниха позицията на Гръцката православна църква по въпроса за името на Македония с тази на неонацистката партия „Златна зора“.\r\n„Неприемливо е“ хората да бъдат обрисувани като привърженици на „Златна зора“, само защото са чувствителни относно спора за името с БЮРМ, подчерта Митсотакис.\r\n„Да се инвестира в разделението на страната на психологически основания е безотговорно и опасно“, добави той и повтори, че Нова Демокрация подкрепя решение за комбинирано име, което би заглушило иредентистките претенции на Скопие.\r\nЩо се отнася до участието на представители на Нова Демокрация в проведените по-рано този месец протестни шествия по въпроса за името на „Македония“ в Солун, Митсотакис отбеляза, че „всеки има правото да изрази мнението си“, но призна, че външна политика не може да се води чрез демонстрации.\r\nПревод и редакция:", "date": "2018.01.13", "title": "Kathimerini: „Нова Демокрация“ поиска от гръцкото правителство да изясни позицията си за името на Македония"}
{"url": "http://www.focus-news.net/news/2018/01/13/2476551/the-daily-express-zhan-klod-yunker-poiska-blagodarnost-ot-balgariya-za-chlenstvoto-y-v-es-dokato-okolo-nego-bushuvaha-protesti.html", "text": "Председателят на Европейската комисия Жан-Клод Юнкер посети столицата на България – София, в четвъртък, за началото на шестмесечното ротационно председателство на страната на Съвета на Европейския съюз, пише британското евроскептично издание The Daily Express.\r\nМеждувременно, през същата нощ в българската столица се проведоха протести, на които бесни демонстранти горяха европейски знамена и се оплакваха, че се чувстват пренебрегнати от Брюксел.\r\nБез да забелязва бушуващото напрежение навън, Юнкер изнесе реч в рамките на церемония, отбелязваща началото на българското председателство, в която поиска от гражданите на страната да изразят благодарността си към него, че ги е допуснал да се присъединят към Съюза.\r\nТой заяви: „Лично аз се чувствам част от забележителното европейско пътешествие на България, откакто подписах Споразумението за присъединяване през април 2005 година, когато бяха министър-председател на Люксембург, който тогава беше председател на Съвета на Европейския съюз“.\r\n„Трябва да сте наясно, че ако бях отказал да подпиша, вие нямаше да сте член, така че бъдете благодарни“.\r\n„Бях в добро настроение, оптимистично настроение, в настроение ориентирано към бъдещето, защото от много години, през които бях премиер и финансов министър на Люксемург, аз се възхищавах на постиженията на българското общество, особено на обикновените хора“.\r\nЖан-Клод Юнкер бе придружен от Европейските комисари, както и председателят на Европейския парламент Антонио Таяни и председателят на Европейския съвет Доналд Туск.\r\nНо 11 протестиращи бяха задържани в София, докато протичаше церемонията, като вбесени граждани обикаляха с плакати и табели, преди да изгорят няколко европейски знамена.\r\nНякои дори си бяха сложили маски с ликовете на европейските лидери, включително на Юнкер и германския канцлер Ангела Меркел.\r\nБившият български президент Росен Плевнелиев заяви:\r\n„Тези протести са символ на бъдещо политическо действие, но ни казват нещо важно – целият политически елит не си е свършил работата през годините“.\r\nГеорги Пиков, българин, който в момента е член на изпълнителни съвет на Младежка независимост и учи Право в университета на Портсмут, заяви пред Експрес, че „ЕС няма интереси в България и другите Източноевропейски страни“.\r\n„Проблемите, които трябваше да бъдат разрешени, не бяха и съм доволен да чуя, че българите се съпротивляват срещу експанзионистичния и фанатичен Съюз“.\r\n„Аз и много други българи, живеещи във Великобритания, се надяваме, че един ден ще видим как България излиза от ЕС и се присъединява към Обединеното кралство във вълнуващо и независимо бъдеще“,\r\n„Време е България да се освободи от властта на тълпата“.\r\nНай-бедната държава в ЕС пое председателството на Съвета на Европейския съюз за първи път, откакто се присъедини към Блока преди 11 години.\r\nДокато това се случва, премиерът на страната Бойко Борисов, бивш бодигард на българския диктатор от комунистическата ера Тодор Живков, поднови усилията си за вкарване на София в еврозоната и Шенгенското пространство.\r\nБорисов заяви, че „не е честно“ на България да се отказва допускане до Шенген, въпреки че страната защитава външната граница на ЕС с Турция и в еврозоната, въпреки че е изпълнила всички икономически критерии и е привързала валутата си към еврото още преди 20 години.\r\nЮнкер подкрепи тези искания и отново потвърди това по време на изказването си в София от четвъртък:\r\n„Вашето място е в Европа и вашето място е в Шенген и вашето място е в еврозоната“, подчерта председателят на ЕК. „Ще работим за това. Комисията ще е на страната на България“.\r\nПревод и редакция:", "date": "2018.01.13", "title": "The Daily Express: Жан-Клод Юнкер поиска благодарност от България за членството й в ЕС, докато около него бушуваха протести"}
{"url": "http://www.focus-news.net/news/2018/01/13/2476552/the-guardian-obucheni-ot-rusiya-naemnitsi-podkrepyat-srabskite-separatisti-v-bosna-i-hertsegovina.html", "text": "Обучени от Русия наемници помагат за създаването на паравоенна милиция, служеща на сръбския сепаратистки лидер в Босна и Херцеговина, съобщиха от Сараево в петък, пише британското левичарско издание The Guardian.\r\nСъобщението в новинарския сайт „Журнал“, потвърдено от министъра по сигурността на Босна и Херцеговина, идва в момент на увеличаващи се притеснения на Запада по отношение на руските усилия за дестабилизиране на Балканите и отпора й за разширението на НАТО в региона.\r\nВъв вторник, Милорад Додик, радикалният лидер на сръбската половина на Босна, организира военен парад в столицата на Република Сръбска – Баня Лука, за да демонстрира незачитане за решението на Конституционния съд на страната.\r\nВ съобщението на „Журнал“ се казва, че милиция, наречена „Сръбска чест“, за която твърди, че е обучена от финансиран от Русия „хуманитарен център“ в Сърбия – е част от процес за създаване на паравоенна групировка, която да бъде на разположение на Додик за борба с опонентите му.\r\nВ публикуваните снимки на милицията, се вижда как тя марширува по улиците на Баня Лука, административният център на Република Сръбска, полуавтономен регион в рамките на Босна и Херцеговина, създаден с подписването на Дейтънското споразумение, сложило край на войната от 1992-1995 година. \r\nКъм доклада на босненската медия е включена снимка от церемония за награждаване, на която се вижда един от лидерите на групата – Боян Стойкович, за когото се твърди, че е бивш сръбски парашутист, преминал обучение в Москва и награден с орден от Валерий Калякин – руски генерал.\r\nДраган Мектич, министър на сигурността на Босна и Херцеговина, заяви, че разузнавателните и силовите служби са наясно с присъствието и активността на групата.\r\n„Ние разполагаме с тази информация от много време“, заяви Мектич, добавяйки, че не може даде повече информация, тъй като неговата служба подготвя обширен доклад за местната Прокуратура.\r\nПо-нататък в материала на „Журнал“ се казва, че групата си набавя хора от сръбския подземен свят и целта е да се създаде паравоенна групировка, лоялна единствено на Додик. Цитира се изтекъл документ от разузнаването, в който се твърди, че помощниците на Додик са обсъдили целите пред новата милиция с лидерите на „Сръбска чест“ и сред тях ще е включена „възможна интервенция, в случай, че опозицията поиска да попречи на функционирането на властите“.\r\nПревод и редакция:", "date": "2018.01.13", "title": "The Guardian: Обучени от Русия наемници подкрепят сръбските сепаратисти в Босна и Херцеговина"}
{"url": "http://www.focus-news.net/news/2018/01/13/2476553/morning-star-protivnitsite-na-donald-tramp-obyaviha-pobeda-zaradi-otmenenoto-poseshtenie-na-amerikanskiya-prezident-vav-velikobritaniya.html", "text": "Противниците на американския президент Доналд Тръмп обявиха победа в петък, след като държавният глава САЩ отмени планираната си визита във Великобритания, пише британското ляво анти-капиталистическо издание Morning Star.\r\nКметът на Лондон Садик Хан заяви, че пристигането на „милиардера фанатик“ би било посрещнато от „масови мирни протести“ срещу политиката му на разделение.\r\nДоналд Тръмп трябваше да среже лентата на новото американско посолство в Южен Лондон следващия месец, но обяви, че е отказал пътуването, защото е недоволен от плановете за преместване на посолството от площад Гросвеънър в скъпарския квартал Мейфеър в новоразвития район Найн Елмс, южно от река Темза.\r\nТой атакува яростно предшественика си Барак Обама, за това, че е продал сградата „за жълти стотинки“ и е изхарчил 1,2 милиарда долара за нова.\r\nОт изданието коментират, че Тръмп явно не е запознат, че преместването в Найн Елмс е анонсирано през 2008 година, когато президент на САЩ е Джордж Буш младши. \r\nАмериканският държавен глава написа в „Туирър“: „Лоша сделка. Искаха да срежа лентата – Не!“\r\nМаз Салеем, от групата активисти „Изправи се срещу Тръмп“, приветства новините, заявявайки: „Това е победа за милиони, които се противопоставят на расизма на президента, пристрастието му към война, сексизма и милиардерското му презрение към обикновените хора. Това е доказателство, че протестите могат да надделеят и че най-могъщите световни играчи могат да бъдат победени. Ще продължим да изграждаме най-добрата възможна координация срещу бъдещо посещение и сме сигурни, че можем да победим отново“.\r\nКметът Хан, който бе избран от редиците на Лейбъристката партия, предположи, че причината за отмяната на планираната визита на Тръмп е, че „той е разбрал посланието“ на лондончани, че не одобряват фанатичните му политики и действия.\r\n„Това само потвърждава каква грешка беше, че Тереза Мей избърза да изпрати покана за държавна визита“, добави кметът на Лоднон.\r\nМинистърът на външните работи на Великобритания Борис Джонсън предприе контраатака срещу Садик Хан, написвайки в „Туитър“, че „няма да допусне отношенията между САЩ и Обединеното кралство да бъдат застрашени от едно надуто и помпозно конте в Кметството“.\r\nПревод и редакция:", "date": "2018.01.13", "title": "Morning Star: Противниците на Доналд Тръмп обявиха победа заради отмененото посещение на американския президент във Великобритания"}
{"url": "http://www.focus-news.net/news/2018/01/13/2476554/the-telegraph-kakva-polza-ot-britanska-armiya-koyato-izglezhda-obarkana-i-zasramena-ot-sobstvenoto-si-sashtestuvanei.html", "text": "Всяка публична организация ни казва, че трябва „да изглежда като страната, на която служи“.  През изминалата седмица, тези думи бяха използвани, за да се оправдаят кадровите промени в правителството на премиера на Великобритания Тереза Мей. Те са и мисълта зад последното „освежаване“ на наборната кампания на британската Армия – серия от компютърно-генерирани филмчета, предназначени (поотделно) за гейове, жени, мюсюлмани и хора, които биха могли да плачат свободно, ако решат да се присъединят към нея, пише в материал на британското консервативно издание The Telegraph.\r\nКакво значи тази фраза? Страната, например, е по-стара, отколкото някога е била. Трябва ли Въоръжените ни сили да реагират на това, приемайки още застаряващи кадри? Великобритания гласува за Брекзит: трябва ли мнението на мнозинството да бъде отразено в армията? Към момента, точно обратните принципи надделяват. Официалната идея за това „как изглежда страната“ се прилага избирателно.\r\nПревод и редакция:", "date": "2018.01.13", "title": "The Telegraph: Каква полза от британска Армия, която изглежда объркана и засрамена от собственото си същестуване?"}
{"url": "http://www.focus-news.net/news/2018/01/13/2476555/pregled-na-nyakoi-ot-osnovnite-temi-v-britanskiya-pechat-agentsiya-fokus.html", "text": "Председателят на Европейската комисия Жан-Клод Юнкер посети столицата на България – София, в четвъртък, за началото на шестмесечното ротационно председателство на страната на Съвета на Европейския съюз, пише британското евроскептично издание The Daily Express.\r\nМеждувременно, през същата нощ в българската столица се проведоха протести, на които бесни демонстранти горяха европейски знамена и се оплакваха, че се чувстват пренебрегнати от Брюксел.\r\nБез да забелязва бушуващото напрежение навън, Юнкер изнесе реч в рамките на церемония, отбелязваща началото на българското председателство, в която поиска от гражданите на страната да изразят благодарността си към него, че ги е допуснал да се присъединят към Съюза.\r\nТой заяви: „Лично аз се чувствам част от забележителното европейско пътешествие на България, откакто подписах Споразумението за присъединяване през април 2005 година, когато бяха министър-председател на Люксембург, който тогава беше председател на Съвета на Европейския съюз“.\r\n„Трябва да сте наясно, че ако бях отказал да подпиша, вие нямаше да сте член, така че бъдете благодарни“.\r\n„Бях в добро настроение, оптимистично настроение, в настроение ориентирано към бъдещето, защото от много години, през които бях премиер и финансов министър на Люксемург, аз се възхищавах на постиженията на българското общество, особено на обикновените хора“.\r\nЖан-Клод Юнкер бе придружен от Европейските комисари, както и председателят на Европейския парламент Антонио Таяни и председателят на Европейския съвет Доналд Туск.\r\nНо 11 протестиращи бяха задържани в София, докато протичаше церемонията, като вбесени граждани обикаляха с плакати и табели, преди да изгорят няколко европейски знамена.\r\nНякои дори си бяха сложили маски с ликовете на европейските лидери, включително на Юнкер и германския канцлер Ангела Меркел.\r\nБившият български президент Росен Плевнелиев заяви:\r\n„Тези протести са символ на бъдещо политическо действие, но ни казват нещо важно – целият политически елит не си е свършил работата през годините“.\r\nГеорги Пиков, българин, който в момента е член на изпълнителни съвет на Младежка независимост и учи Право в университета на Портсмут, заяви пред Експрес, че „ЕС няма интереси в България и другите Източноевропейски страни“.\r\n„Проблемите, които трябваше да бъдат разрешени, не бяха и съм доволен да чуя, че българите се съпротивляват срещу експанзионистичния и фанатичен Съюз“.\r\n„Аз и много други българи, живеещи във Великобритания, се надяваме, че един ден ще видим как България излиза от ЕС и се присъединява към Обединеното кралство във вълнуващо и независимо бъдеще“,\r\n„Време е България да се освободи от властта на тълпата“.\r\nНай-бедната държава в ЕС пое председателството на Съвета на Европейския съюз за първи път, откакто се присъедини към Блока преди 11 години.\r\nДокато това се случва, премиерът на страната Бойко Борисов, бивш бодигард на българския диктатор от комунистическата ера Тодор Живков, поднови усилията си за вкарване на София в еврозоната и Шенгенското пространство.\r\nБорисов заяви, че „не е честно“ на България да се отказва допускане до Шенген, въпреки че страната защитава външната граница на ЕС с Турция и в еврозоната, въпреки че е изпълнила всички икономически критерии и е привързала валутата си към еврото още преди 20 години.\r\nЮнкер подкрепи тези искания и отново потвърди това по време на изказването си в София от четвъртък:\r\n„Вашето място е в Европа и вашето място е в Шенген и вашето място е в еврозоната“, подчерта председателят на ЕК. „Ще работим за това. Комисията ще е на страната на България“.\r\n***Обучени от Русия наемници помагат за създаването на паравоенна милиция, служеща на сръбския сепаратистки лидер в Босна и Херцеговина, съобщиха от Сараево в петък, пише британското левичарско издание The Guardian.\r\nСъобщението в новинарския сайт „Журнал“, потвърдено от министъра по сигурността на Босна и Херцеговина, идва в момент на увеличаващи се притеснения на Запада по отношение на руските усилия за дестабилизиране на Балканите и отпора й за разширението на НАТО в региона.\r\nВъв вторник, Милорад Додик, радикалният лидер на сръбската половина на Босна, организира военен парад в столицата на Република Сръбска – Баня Лука, за да демонстрира незачитане за решението на Конституционния съд на страната.\r\nВ съобщението на „Журнал“ се казва, че милиция, наречена „Сръбска чест“, за която твърди, че е обучена от финансиран от Русия „хуманитарен център“ в Сърбия – е част от процес за създаване на паравоенна групировка, която да бъде на разположение на Додик за борба с опонентите му.\r\nВ публикуваните снимки на милицията, се вижда как тя марширува по улиците на Баня Лука, административният център на Република Сръбска, полуавтономен регион в рамките на Босна и Херцеговина, създаден с подписването на Дейтънското споразумение, сложило край на войната от 1992-1995 година. \r\nКъм доклада на босненската медия е включена снимка от церемония за награждаване, на която се вижда един от лидерите на групата – Боян Стойкович, за когото се твърди, че е бивш сръбски парашутист, преминал обучение в Москва и награден с орден от Валерий Калякин – руски генерал.\r\nДраган Мектич, министър на сигурността на Босна и Херцеговина, заяви, че разузнавателните и силовите служби са наясно с присъствието и активността на групата.\r\n„Ние разполагаме с тази информация от много време“, заяви Мектич, добавяйки, че не може даде повече информация, тъй като неговата служба подготвя обширен доклад за местната Прокуратура.\r\nПо-нататък в материала на „Журнал“ се казва, че групата си набавя хора от сръбския подземен свят и целта е да се създаде паравоенна групировка, лоялна единствено на Додик. Цитира се изтекъл документ от разузнаването, в който се твърди, че помощниците на Додик са обсъдили целите пред новата милиция с лидерите на „Сръбска чест“ и сред тях ще е включена „възможна интервенция, в случай, че опозицията поиска да попречи на функционирането на властите“.\r\n*** Противниците на американския президент Доналд Тръмп обявиха победа в петък, след като държавният глава САЩ отмени планираната си визита във Великобритания, пише британското ляво анти-капиталистическо издание Morning Star.\r\nКметът на Лондон Садик Хан заяви, че пристигането на „милиардера фанатик“ би било посрещнато от „масови мирни протести“ срещу политиката му на разделение.\r\nДоналд Тръмп трябваше да среже лентата на новото американско посолство в Южен Лондон следващия месец, но обяви, че е отказал пътуването, защото е недоволен от плановете за преместване на посолството от площад Гросвеънър в скъпарския квартал Мейфеър в новоразвития район Найн Елмс, южно от река Темза.\r\nТой атакува яростно предшественика си Барак Обама, за това, че е продал сградата „за жълти стотинки“ и е изхарчил 1,2 милиарда долара за нова.\r\nОт изданието коментират, че Тръмп явно не е запознат, че преместването в Найн Елмс е анонсирано през 2008 година, когато президент на САЩ е Джордж Буш младши. \r\nАмериканският държавен глава написа в „Туирър“: „Лоша сделка. Искаха да срежа лентата – Не!“\r\nМаз Салеем, от групата активисти „Изправи се срещу Тръмп“, приветства новините, заявявайки: „Това е победа за милиони, които се противопоставят на расизма на президента, пристрастието му към война, сексизма и милиардерското му презрение към обикновените хора. Това е доказателство, че протестите могат да надделеят и че най-могъщите световни играчи могат да бъдат победени. Ще продължим да изграждаме най-добрата възможна координация срещу бъдещо посещение и сме сигурни, че можем да победим отново“.\r\nКметът Хан, който бе избран от редиците на Лейбъристката партия, предположи, че причината за отмяната на планираната визита на Тръмп е, че „той е разбрал посланието“ на лондончани, че не одобряват фанатичните му политики и действия.\r\n„Това само потвърждава каква грешка беше, че Тереза Мей избърза да изпрати покана за държавна визита“, добави кметът на Лоднон.\r\nМинистърът на външните работи на Великобритания Борис Джонсън предприе контраатака срещу Садик Хан, написвайки в „Туитър“, че „няма да допусне отношенията между САЩ и Обединеното кралство да бъдат застрашени от едно надуто и помпозно конте в Кметството“.\r\n***Всяка публична организация ни казва, че трябва „да изглежда като страната, на която служи“.  През изминалата седмица, тези думи бяха използвани, за да се оправдаят кадровите промени в правителството на премиера на Великобритания Тереза Мей. Те са и мисълта зад последното „освежаване“ на наборната кампания на британската Армия – серия от компютърно-генерирани филмчета, предназначени (поотделно) за гейове, жени, мюсюлмани и хора, които биха могли да плачат свободно, ако решат да се присъединят към нея, пише в материал на британското консервативно издание The Telegraph.\r\nКакво значи тази фраза? Страната, например, е по-стара, отколкото някога е била. Трябва ли Въоръжените ни сили да реагират на това, приемайки още застаряващи кадри? Великобритания гласува за Брекзит: трябва ли мнението на мнозинството да бъде отразено в армията? Към момента, точно обратните принципи надделяват. Официалната идея за това „как изглежда страната“ се прилага избирателно.", "date": "2018.01.13", "title": "Преглед на някои от основните теми в британския печат ( Агенция „Фокус“ )"}
{"url": "http://www.focus-news.net/news/2018/01/13/2476556/ek-izrazi-podkrepa-za-prisaedinyavane-na-balgariya-kam-shengen-i-chakalnyata-na-evrozonata-obzor.html", "text": "Председателят на ЕК Жан-Клод Юнкер заяви, че не би отстъпил от позицията си, че мястото на България е в Шенген, защото страната ни е изпълнила всички условия. „Има правителства, които засега блокират присъединяването ѝ, въпреки реалността“, коментира той. По думите му бюджетният дефицит е нещо непознато в България, а безработицата пада, която показва сериозен напредък. „Не съм казвал, че България трябва да стане член на еврозоната утре в 12.00 часа, а казвам, че е на добър път“, посочи Юнкер. Според него българското правителство се бори с корупцията и постига значителен напредък в последните години. Председателят на ЕК изрази увереност, че България ще намери решение на този проблем.\r\nПремиерът Бойко Борисов от своя страна отново подчерта, че в момента страната ни пази най-добре европейската граница. „Ако има по-добра шенгенска граница в Европа, самият аз ще кажа, че не искам България да отива в Шенген“, заяви българският министър-председател. Според него клишето „България и Румъния-Шенген“ трябва да изчезне, защото не го заслужаваме. Премиерът изтъкна, че всички негови правителства са спазвали стриктно критериите, а страната ни си е написала домашното и за Шенген, и за еврозоната. Бойко Борисов обясни, че на 6 и 7 февруари България ще посети премиерът на Холандия Марк Рюте, който ще види как се охранява границата. \r\nДен след официалното откриване на Българското председателство, Жан-Клод Юнкер заяви, че подобряването на свързаността и със Западните Балкани, и с Турция е от първостепенно значение. Той уточни, че нито една страна няма да се присъедини към семейството на ЕС преди края на мандата на тази комисия, защото не е изпълнила изискванията. Премиерът Бойко Борисов посочи, че България ще се опита да подобри отношенията между ЕС и най-големия му съсед – Турция. По думите му това може да стане с необходимите корекции от турска страна и с политическа воля за доброто на региона. Бойко Борисов припомни, че споразумението за миграция е изключително важно за Европа, защото след подписването му миграционният поток е намаля в пъти. Жан-Клод Юнкер посочи, че ЕС иска да се свърже със Западните Балкани, които заслужават обърнатото им внимание. Според българския премиер изграждането на инфраструктура между страните от Западните Балкани ще даде възможност за конкурентоспособност, инвестиции, туризъм и сближаване на културите в Съюза. Председателят на ЕК подчерта, че Българското председателство е в ключов за бъдещето и финансовата перспектива на ЕС. Премиерът Бойко Борисов заяви, че по време на Председателството България твърдо ще настоява по темата за кохезионните фондове. Стана ясно, че ЕК е предложила на България схема за газовия хъб „Балкан“. Бойко Борисов поясни, че хъбът ще даде възможност България да стане център не само на газоразпределянето, но и за доставките на различен вид газ. В схемата освен руски газ е включен и газ от Румъния. \r\nКолегиумът на европейските комисари и министрите от българското правителство проведоха общо заседание. На него бяха представени резултатите от дискусиите по време на трите клъстърни срещи, предвидени за втория ден от посещението на комисарите. На срещите са обсъдени въпроси в областите външни работи, сигурност и отбрана, миграция и правосъдие; приобщаваща и стабилна Европа, близка до гражданите; конкурентна, иновативна и дигитална Европа. Основни докладчици на трите срещи бяха заместник министър-председателите Екатерина Захариева и Томислав Дончев и министър Лиляна Павлова. Преди заседанието премиерът Бойко Борисов и председателят на ЕК Жан-Клод Юнкер проведоха работна среща. Двамата обсъдиха партньорството между правителството и Комисията по време на Председателството. На срещата беше подчертано, че отношенията на доверие и сътрудничеството са предпоставка за постигане на напредък по откритите за решаване въпроси. Председателят на ЕК се срещна и с държавния глава Румен Радев на „Дондуков“ 2. Румен Радев заяви, че България има амбицията ЕС да бъде по-силен след края на Председателството. Двамата изразиха убеденост, че приемането на България в Шенген ще подобри ситуацията със сигурността за целия ЕС. Жан-Клод Юнкер оцени високо фискалните показатели на страната ни и изрази мнението, че България е готова да задейства процеса за присъединяване към общата европейска валута. Той и еврокомисарите посетиха и парламента, където се срещнаха с председателя Цвета Караянчева, с членове на Председателския съвет и с председатели на парламентарни комисии. Тя заяви, че парламентарното измерение на Председателството е възможност народните представители да участват в европейския дневен ред. Цвета Караянчева посочи, че повече от всякога Европа се нуждае от сигурност, стабилност и икономически растеж, социално сближаване, добро бъдеще за младите хора, повече работни места, конкурентоспособност и развит цифров пазар. „Откакто българската дипломация съществува е успяла да хвърли мостове не само в Западните Балкани, но и в Турция“, заяви Жан-Клод Юнкер в парламента. \r\nБиляна ИВАНОВА", "date": "2018.01.13", "title": "ЕК изрази подкрепа за присъединяване на България към Шенген и чакалнята на еврозоната (ОБЗОР)"}
{"url": "http://www.focus-news.net/news/2018/01/13/2476557/bloomberg-nachalnikat-na-generalniya-shtab-na-pakistanskata-armiya-zayavi-che-se-chuvstva-predaden-ot-sasht.html", "text": "Началникът на Генералния щаб на Въоръжените сили на Пакистан генерал Камар Джавед Байва заяви, че ядрената нация се е почувствала „предадена“ от САЩ и няма да иска възобновяване на военното финансиране, след като американският президент Доналд Тръмп обяви, че ще спре изплащането на около 2 милиарда долара годишно за пакистанската армия миналата седмица, предава американската агенция Bloomberg.\r\n“Пакистан страда много от противоборството на Великите сили в региона“, е заявил Байва пред началника на Централното командване на САЩ генерал Джоузеф Вотел, по време на телефонен разговор, съгласно съобщение от пресслужбата на пакистанската армия, публикувано в петък. „Пакистан е наясно с претенциите на САЩ за дейността на афганистански граждани в страната и вече сме предприели редица мерки“, но „Исламабад няма да иска продължаване на помощите“.\r\nСъобщението от могъщите Въоръжени сили на Пакистан, които управляват страната през по-голямата част от периода след  1947 година, когато тя става независима, е последният коментар относно новогодишния „туийт“ на Доналд Тръмп, в който той обвини Пакистан, че продължава да укрива терористи. Американският президент заяви, че Исламабад е дал само „лъжи и измами“ в замяна на милиардите долари, които САЩ им е отпуснал. Въоръжените сили на азиатската страна винаги са отричали да подпомагат бунтовни групи, сочейки хилядите военнослужещи, загинали по време на сблъсъците с терористите.\r\n„Пакистан ще продължи искрените си антитерористични усилия, дори и без финансовата подкрепа на САЩ“, заявиха военните. „Пакистан ще продължи да подкрепя всички мирни инициативи за Афганистан, въпреки тенденциите за поставяне на Пакистан в ролята на жертвен агнец“.\r\nПревод и редакция:", "date": "2018.01.13", "title": "Bloomberg: Началникът на Генералния щаб на пакистанската армия заяви, че се чувства „предаден“ от САЩ"}
{"url": "http://www.focus-news.net/news/2018/01/13/2476558/cheshkata-republika-izbira-prezident.html", "text": "Чехите ще отидат до избирателните секции в събота, за да гласуват на първия тур на президентските избори, в който осем кандидати ще се опитат да заемат креслото на настоящия държавен глава Милош Земан, чиито предпочитания към дясна политика и топли отношения с Китай и Русия разделят общественото мнение.\r\nИзборите, които се очаква да се  решат на втория тур след две седмици, придобиха характера на референдум за 73-годишния Земан, заемащ длъжността от 2013 година насам. Той подложи на остри критики миграцията от мюсюлманските страни и е привърженик на засилването на връзките на Чехия с Русия и Китай.\r\nПрезидентската институция в Чехия разполага с ограничени правомощия, но и голямо влияние върху общественото мнение. Президентите имат основна роля при формирането на правителства.\r\nАнкетите показват, че настоящият президент е твърд фаворит за първия тур, но това може да се промени на втория, когато неговите опоненти ще се обединят срещу него, като най-вероятно негов опонент след две седмици ще е Иржи Дахош, който е водещият претендент на Земан, според последните проучвания.\r\nПри победа на някой от противниците на Земан, Чешката република може да се приближи към мейнстрийма в ЕС, за разлика от съседите си Полша и Унгария, също бивши комунистически републики, чиито правителства са в сблъсък с Брюксел.\r\nБившият лявоцентристки министър председател Земан зае категорично антиимигранстки позиции, отразявайки настроенията на мнозинството чешки граждани и получи подкрепата на крайно-лявата и крайно-дясната партии в Републиката. Той е привърженик на сближаването с Китай, като през 2015 година беше единственият Западен лидер, присъствал на грандиозен военен парад в Пекин.\r\nТоплите отношения на чешкия държавен глава с президента на Русия Владимир Путин не са тайна за никой и Земан е сред най-горещите критици на европейските санкции срещу Москва, наложени заради събитията в Украйна през 2014 година, защото, според него, те нанасят щети на европейския бизнес.\r\nГласуването на първия тур приключва в 15:00 българско време в събота, а резултатите се очакват малко по-късно.\r\nИзходът от вота може да има влияние върху шансовете на чешкия премиер Андрей Бабиш за формиране на правителство, въпреки че първият му опит да състави правителство на малцинството най-вероятно ще бъде бламиран от парламента следващата седмица.\r\nЗеман подкрепи Бабиш, въпреки че милиардерът има затруднения в намирането на подкрепа за правителството си заради обвиненията срещу него, че е получил незаконно европейски субсидии преди десет години, нещо, което премиерът отрича.\r\nБабиш заяви в четвъртък, че ще гласува за Милош Земан.\r\nРедакция:", "date": "2018.01.13", "title": "Чешката република избира президент"}
{"url": "http://www.focus-news.net/news/2018/01/13/2476559/vzglyad-sasht-vklyuchiha-vkontakte-v-spisaka-na-piratskite-resursi.html", "text": "Торент-тракерът Rutracker.org и социалната мрежа „ВКонтакте“ са добавени към списъка на световните пиратски интернет ресурси, съставен от Министерството на търговията на САЩ, пише руското издание „Взгляд“.\r\nВ него попадат още редица руски проекти, в частност, торент-тракерът Rapidgator.net и олнайн киносалона kinogo.cc, предава “Интерфакс“.\r\nВключването в списъка не означава въвеждане на сакнции, а просто напомня за съществуването на интелектуално пиратство.\r\nПревод и редакция:", "date": "2018.01.13", "title": "“Взгляд“: САЩ включиха „ВКонтакте“ в списъка на пиратските ресурси"}
{"url": "http://www.focus-news.net/news/2018/01/13/2476560/tass-zenitno-raketnite-kompleksi-s-400-triumf-zastapvat-na-boevo-dezhurstvo-v-sevastopol.html", "text": "Зенитно-ракетните комплекси за противовъздушна отбрана С-400 „Триумф“ ще застъпят на бойно дежурство в събота в района на Фиолент в Севастопол, съобщиха от пресслужбата на руския Черноморски флот, предава ТАСС.\r\nВ началото на миналата година на бойно дежурство в Крим застъпи зенитно-ракетния полк на Южния военен окръг, въоръжен с тези комплекси. Това бяха първите разположени на полуострова системи С-400, като още тогава беше съобщено, че два дивизиона С-400 трябва да бъдат разположени на бойно дежурство на полуострова в началото на 2018 година.\r\nВ деня на застъпването на бойното дежурство в Севастопол, под ръководството на командващия ВВС и ПВО на Южния военен окръг генерал-лейтенант Виктор Севостянов, ще се проведат тържествени мероприятия: придвижването на комплексите на позиция под прикритието на зенитно-ракетни артилерийски комплекси „Панцир С-1“, разполагане на комплекса на позицията, действия по привеждането на техниката в бойно положение и работата на средствата за откриване на цели. Церемонията ще завърши с издигане на бойното знаме. В мероприятията ще вземат участие ветерани, църковни служители и млади войници.\r\nПревод и редакция:", "date": "2018.01.13", "title": "ТАСС: Зенитно-ракетните комплекси С-400 „Триумф“ застъпват на боево дежурство в Севастопол"}
{"url": "http://www.focus-news.net/news/2018/01/13/2476561/premierat-na-harvatiya-andrey-plenkovich-zagreb-i-lyublyana-sa-blizo-do-dogovor-za-granitsata.html", "text": "Хърватия и Словения са много близо до разрешаване на граничния спор, независимо от общественото мнение по въпроса, заяви в петък министър-председателят на Хърватия Андрей Пленкович, цитиран от скопския телевизионен канал “Алсат-М“.\r\nХърватският премиер заяви, че Загреб е на страната на Любляна и вече е представил своето предложение за разрешаване на спора, което, според него, може да бъде „много добра основа за постигане на окончателно решение“.\r\n„Всъщност, мисля, че сме много по-близо до решение, отколкото може да се заключи от общото впечатление на обществото. Обяснихме нашите виждания на словенската страна и на всички партньори от ЕС“, подчерта Пленкович.\r\nТой добави още, че Хърватия се отнася „отговорно и зряло“ към въпроса и не взима едностранни решения, които биха могли да влошат отношенията между Загреб и Любляна.\r\nПо-рано в петък, министърът на външните работи на Словения Карл Ерявец заяви, че „рано или късно“ Хърватия ще промени мнението си относно решението на Арбитражния съд за граничния спор и че Любляна подготвя жалба срещу Загреб в Европейския съд за отказа му да приеме становището на съда.\r\nКоментирайки изявлението на Ерявец, Пленкович подчерта, че не вижда основание за каквато и да е жалба срещу Хърватска в Европейския съд, тъй като страната не нарушава нито един елемент от правните норми на ЕС.\r\nСловенските медии обявиха, че според източници от Европейския съд, една държава не може едностранно да внесе жалба против друга, но че е необходим спор, основан на споразумение между двете държави, за което ще се произнесат съдиите. \r\nПревод и редакция:", "date": "2018.01.13", "title": "Премиерът на Хърватия Андрей Пленкович: Загреб и Любляна са близо до договор за границата"}
{"url": "http://www.focus-news.net/news/2018/01/13/2476562/moskovskiy-komsomolets-zabraniha-na-ruskite-politsai-da-pochivat-v-turtsiya.html", "text": "Министерството на вътрешните работи на Русия съгласува списък на страните, в които могат да прекарат отпуските си сътрудниците на ведомството. Това съобщи в петък, 12 януари, Асоциацията на руските туроператори(АРТ), позовавайки се на разпореждане от министъра на вътрешните работи Владимир Колоколцев, подписано в края на декември 2017 година. Повечето съгласувани страни са бивши съюзни републики, пише руското издание “Московский комсомолец“.\r\nСпоред данните на АРТ, на сътрудниците на МВР, през 2018 година, е разрешено да прекарат отпуските си в тринадесет чуждестранни дестинации. При това, повечето от тях са страни от състава на СССР – Азербайджан, Армения, Казахстан, Киргизия, Таджикистан, Беларус, Туркменистан и Узбекистан, както и Южна Осетия и Абхазия. Що се касае до далечните страни, те са само три – Виетнам, Китай и Куба.\r\nРазрешените през 2015-2016 година Турция, Египет, Мароко, Тунис и Тайланд не присъстват в тазгодишния списък.\r\nПревод и редакция:", "date": "2018.01.13", "title": "„Московский комсомолец“: Забраниха на руските полицаи да почиват в Турция"}
{"url": "http://www.focus-news.net/news/2018/01/13/2476563/balgariya-komentari-v-svetovnite-medii-agentsiya-fokus.html", "text": "Председателят на Европейската комисия Жан-Клод Юнкер посети столицата на България – София, в четвъртък, за началото на шестмесечното ротационно председателство на страната на Съвета на Европейския съюз, пише британското евроскептично издание The Daily Express.\r\nМеждувременно, през същата нощ в българската столица се проведоха протести, на които бесни демонстранти горяха европейски знамена и се оплакваха, че се чувстват пренебрегнати от Брюксел.\r\nБез да забелязва бушуващото напрежение навън, Юнкер изнесе реч в рамките на церемония, отбелязваща началото на българското председателство, в която поиска от гражданите на страната да изразят благодарността си към него, че ги е допуснал да се присъединят към Съюза.\r\nТой заяви: „Лично аз се чувствам част от забележителното европейско пътешествие на България, откакто подписах Споразумението за присъединяване през април 2005 година, когато бяха министър-председател на Люксембург, който тогава беше председател на Съвета на Европейския съюз“.\r\n„Трябва да сте наясно, че ако бях отказал да подпиша, вие нямаше да сте член, така че бъдете благодарни“.\r\n„Бях в добро настроение, оптимистично настроение, в настроение ориентирано към бъдещето, защото от много години, през които бях премиер и финансов министър на Люксемург, аз се възхищавах на постиженията на българското общество, особено на обикновените хора“.\r\nЖан-Клод Юнкер бе придружен от Европейските комисари, както и председателят на Европейския парламент Антонио Таяни и председателят на Европейския съвет Доналд Туск.\r\nНо 11 протестиращи бяха задържани в София, докато протичаше церемонията, като вбесени граждани обикаляха с плакати и табели, преди да изгорят няколко европейски знамена.\r\nНякои дори си бяха сложили маски с ликовете на европейските лидери, включително на Юнкер и германския канцлер Ангела Меркел.\r\nБившият български президент Росен Плевнелиев заяви:\r\n„Тези протести са символ на бъдещо политическо действие, но ни казват нещо важно – целият политически елит не си е свършил работата през годините“.\r\nГеорги Пиков, българин, който в момента е член на изпълнителни съвет на Младежка независимост и учи Право в университета на Портсмут, заяви пред Експрес, че „ЕС няма интереси в България и другите Източноевропейски страни“.\r\n„Проблемите, които трябваше да бъдат разрешени, не бяха и съм доволен да чуя, че българите се съпротивляват срещу експанзионистичния и фанатичен Съюз“.\r\n„Аз и много други българи, живеещи във Великобритания, се надяваме, че един ден ще видим как България излиза от ЕС и се присъединява към Обединеното кралство във вълнуващо и независимо бъдеще“,\r\n„Време е България да се освободи от властта на тълпата“.\r\nНай-бедната държава в ЕС пое председателството на Съвета на Европейския съюз за първи път, откакто се присъедини към Блока преди 11 години.\r\nДокато това се случва, премиерът на страната Бойко Борисов, бивш бодигард на българския диктатор от комунистическата ера Тодор Живков, поднови усилията си за вкарване на София в еврозоната и Шенгенското пространство.\r\nБорисов заяви, че „не е честно“ на България да се отказва допускане до Шенген, въпреки че страната защитава външната граница на ЕС с Турция и в еврозоната, въпреки че е изпълнила всички икономически критерии и е привързала валутата си към еврото още преди 20 години.\r\nЮнкер подкрепи тези искания и отново потвърди това по време на изказването си в София от четвъртък:\r\n„Вашето място е в Европа и вашето място е в Шенген и вашето място е в еврозоната“, подчерта председателят на ЕК. „Ще работим за това. Комисията ще е на страната на България“.\r\n*** Председателят на Европейския съвет Доналд Туск откри церемонията за поемането на председателството на Съвета на ЕС от София, цитирайки поезия на български език, отбелязва скопското електронно издание „НОВА ТВ“.\r\nПолският политик рецитира стихове на Иван Вазов. „При всеки нов поглед нови, по-нови красоти“ – бяха думите, с които полският политик откри церемонията. \r\nТуск продължи: „Като поляк разбирам добре колко много работа, кураж и решителност е струвало на вас, българите, да постигнете този успех за вашата татковина. Никой не ви е дал нищо даром! Вие самите сте творците на този исторически обрат на тези нови, по-нови красоти!\"\r\n*** В качеството си на временен председателстващ на ЕС, България направи привличаща вниманието стъпка като отправи призив за подобряване на отношенията с Турция, пише вестник „Ватан”. Българският премиер Бойко Борисов декларира, че „иска да работи много за подобряване на връзките с Турция”. Борисов подчерта „значението на Турция като член на НАТО, към която организация принадлежат и повечето държави от ЕС, както и нейната ключова проля за овладяване на бежанския наплив от Близкия изток”. \r\nСъщевременно вицепремиерът и министър на външните работи  Екатерина Захариева заяви в началото на месеца, че „не е възможна успешна борба с тероризма и защита на външните граници на ЕС, без тясно сътрудничество с Турция”.\r\nВ друга публикация в същия вестник се цитира становището на министъра за Българското председателство на Съвета на ЕС Лиляна Павлова. А именно, че „ако Брюксел иска един силен ЕС, силните и стабилни връзки с Турция са задължително условие”. „Турция заема много важно място за нас. От една страна е двустранното сътрудничество, а от друга страна – и което е по-важно – отдаваме значение на връзките ЕС-Турция. Премиерът Бойко Борисов нееднократно повтаря това. Ние можем да бъдем пример за това, какви трябва да са отношенията Турция-ЕС; такива, каквито са връзките на България с Турция –  изключително хармонични. В това отношение може да бъде и нашият принос. България може да бъде посредник в този диалог.”, цитира думите на Лиляна Павлова в вестник „Ватан”.\r\n*** Президентът на Европейската комисия Жан-Клонд Юнкер подкрепи българския план за Западните балкани, съобщава EurActiv. В рамките на обръщение към репортери по време на посещението си в София в петък, люксембургският политик заяви, че „ще бъде организирана среща на върха за Западните Балкани и аз ще разгледам лично очакванията на всички държави от региона“. Юнкер също така отбеляза важността „пред Западните Балкани да има ясна европейска перспектива“, тъй като по негово мнение, „ в противен случай може да станем свидетели на събития от 90те години“. \r\nЮнкер обаче подчерта, че разширяването на Европейския съюз ще бъде част от мандата на следваща Европейска комисия.", "date": "2018.01.13", "title": "България – коментари в световните медии ( Агенция „Фокус“ )"}
{"url": "http://www.focus-news.net/news/2018/01/13/2476564/bsp-vnasya-signal-do-prokuraturata-za-specheleni-obshtestveni-porachki-ot-firmi-za-koito-tvardi-che-sa-svarzani-s-deputata-ot-gerb-delyan-dobrev-obzor.html", "text": "БСП внася в прокуратурата документи за спечелени обществени поръчки от фирми, свързани с Делян Добрев. Това обяви говорителят на ПГ на „БСП за България“ Елена Йончева по време на брифинг в парламента. Тя поясни, че става дума за спечелени обществени поръчки за над 50 млн. лв. и за източване на голям обществен ресурс от група компании, търговски дружества, свързани по между си чрез акционери, съдружници и управители, в които участва зетят на депутата от ГЕРБ Делян Добрев. Говорителят на БСП настоя прокуратурата да провери и обществени поръчки за санирани блокове от юни 2017 г., участие на Делян Добрев в дружества в офшорни компании, както и фирма за производство на пелети, собственост на родителите на депутата.  От БСП обърнаха внимание, че след като  Конституционният съд е образувал дело за казуса с оставката на Делян Добрев, той я е оттеглил. От своя страна депутатът Делян Добрев обърна внимание, че първоначално според БСП милионите са били 100, а сега са станали 50. Добрев прогнозира, че след няколко месеца ще се окаже, че са нула. „Само че тогава няма да видите нито г-жа Йончева, нито нейния подкрепящ отбор, който беше зад нея. Аз се радвам, че внасят този сигнал в прокуратурата, за да установи тя, че аз не съм свързано лице с фирмите, които се цитират“, заяви депутатът от ГЕРБ. Добрев изрази надежда  Елена Йончева да подпише сигнала дo прокуратурата, за да я съди за набеждаване.\r\nДеница КИТАНОВА", "date": "2018.01.13", "title": "БСП внася сигнал до прокуратурата за спечелени обществени поръчки от фирми, за които твърди, че са свързани с депутата от ГЕРБ Делян Добрев (ОБЗОР)"}
{"url": "http://www.focus-news.net/news/2018/01/13/2476565/bloomberg-donald-tramp-e-v-otlichno-zdrave-zayavi-lekar-sled-kato-napravi-meditsinski-izsledvaniya-na-amerikanskiya-prezident.html", "text": "Президентът на САЩ Доналд Тръмп „е в отлично здраве“, според личния му лекар Адмирал от запаса Рони Джаксън, който проведе медицинските изследвания на държавния глава в петък, след седмица на въпроси относно психичното здраве на 71-годишния главнокомандващ, предава Bloomberg.\r\n„Медицинските изследвания на президента, проведени днес (петък, 12 януари) във Военния медицински център Уолтър Рийд в щата Мериленд, преминаха изключително добре“, съобщи Джаксън. „Президентът е в отлично здраве и във вторник ще ви разкрия някои детайли по време на брифинга“.\r\nГоворителят на Белия Дом Хоуган Гидли заяви, че Тръмп ще премине и психиатрично изследване, като част от общия медицински преглед. Каква информация ще бъде разкрита, зависи от Тръмп, защото федералните закони за здравеопазването му позволяват да запази в тайна здравословното си състояние.\r\nСпоред думите на прессекретаря на Белия Дом Сара Хъкаби Сандърс, Джаксън ще отговори на въпросите на репортерите за физическото състояние на Тръмп във вторник, 16 януари.\r\nПревод и редакция:", "date": "2018.01.13", "title": "Bloomberg: Доналд Тръмп е „в отлично здраве“, заяви лекар, след като направи медицински изследвания на американския президент"}
{"url": "http://www.focus-news.net/news/2018/01/13/2476566/donald-tramp-prodalzhi-deystvieto-na-rezhima-za-otmyana-na-sanktsiite-sreshtu-iran-no-poiska-izmeneniya-v-yadrenata-sdelkaobzor.html", "text": "Президентът на САЩ Доналд Тръмп продължи действието на режима за сваляне на санкциите срещу Иран в петък, 12 януари, отменени с подписването на Съвместния всеобхватен план за действие(СВПД) за иранската ядрена програма, между петте постоянни членки на Съвета за сигурност на ООН (САЩ, Русия, Китай, Великобритания и Франция), Германия и Иран на 2 април 2015 година. Според него, Техеран се задължава да ограничи до минимум обогатяването на уран, с което разработването на ядрена бомба от страната се забавя с десетилетия. \r\nВ замяна на отказа от разработване на ядрено оръжие,  Иран най-после се сдоби с поетапна отмяна на икономическите санкции, наложени от САЩ след Ислямската революция от 1979 година и разширени през 1995 година, когато в тях бяха включени компании, работещи с иранското правителство. През 2006 година Съветът за сигурност на ООН прие резолюция за налагане на международни санкции на Ислямската република заради отказа й да прекрати програмата си за обогатяване на уран. Първоначално, под санкциите на Вашингтон попадаха инвестициите в петрол, газ и петрохимикали, износа на петролни продукти и бизнес отношения с Ислямския революционен гвардейски корпус, а на по-късен етап те обхванаха банковите и застрахователни транзакции, превоза на стоки и др.\r\nСлед като на 13 октомври 2017 година, американският президент отказа да сертифицира пред Конгреса (долната камара) на САЩ, че Иран изпълнява ангажиментите, поети с ядреното споразумение, на основание, че Техеран „нарушава духа на сделката“, въпреки че инспекциите на Международната агенция за атомна енергетика(МААЕ) показаха обратното, в петък той подписа съответстващ указ, с който продължи действието на режима за сваляне на санкциите. Говорител на Белия Дом разясни, че Тръмп прави това за последен път, за да има възможност „да работи с европейските съюзници над изменения в споразумението“, които да „поправят катастрофалните пропуски в сделката, или в противен случай, САЩ ще се оттеглят от нея“.\r\n„Въпреки огромното си желание“, американският президент не изтегли Вашингтон от иранската ядрена сделка,  а само наложи отделни санкции на 14 официални лица и компании, свързани с нарушения на човешките права, цензура и разпространение на оръжия около протестите, които разтърсиха Иран в периода около Нова година. Това се случи заради твърдата европейската съпротива срещу развалянето на сделката, изразена един ден по-рано, на 11 януари, в Брюксел, когато външните министри на Великобритания, Франция и Германия, еврокомисарят по външната политика и първият дипломат на Иран се събраха на символична среща в навечерието на решението на американския държавен глава, на която изразиха категорична подкрепа за запазване на ядрената сделка и я определиха като  безалтернативна.\r\nВ реакция на днешната изява на Тръмп, външният министър на Иран Джавад Зариф заяви, че действията на американския президент са „отчаян опит за разваляне“ на СВПД и подчерта, че сделката не подлежи на преразглеждане.\r\nПо същото време дойде и реакция от Берлин, в която за пореден път бе потвърдена позицията, че „Федералното правителство ще продължи кампанията за пълно прилагане на ядрената сделка“ и че Германия ще се консултира с Великобритания и Франция как да се процедира по въпроса.\r\nРедакция:", "date": "2018.01.13", "title": "Доналд Тръмп продължи действието на режима за отмяна на санкциите срещу Иран, но поиска изменения в ядрената сделка(ОБЗОР)"}
{"url": "http://www.focus-news.net/news/2018/01/13/2476567/parlamentat-othvarli-prezidentskoto-veto-varhu-antikoruptsionniya-zakon-obzor.html", "text": "Със 146 гласа „за”, 76 – „против” и нито един „въздържал се”, парламентът отхвърли президентското вето и окончателно прие Антикорупционния закон. Новото разглеждането на Закона за противодействие на корупцията и за отнемане на незаконно придобитото имущество се наложи, тъй като той бе върнат от държавния глава Румен Радев за ново обсъждане в Народното събрание на 29 декември 2017 г. В рамките на дебата по президентското вето председателят на ПГ на ГЕРБ Цветан Цветанов заяви, че президентът и БСП играят в един отбор, докато от  ГЕРБ са  в отбора на България. Цветанов обяви още, че ГЕРБ ще работи за интересите на страната и за ефективната борба срещу корупцията. От своя страна лидерът на БСП Корнелия Нинова изтъкна, че корупцията е надпартиен въпрос. Нинова призова да не се прави закон за един мандат, защото: \"днес управлява ГЕРБ, а утре ще е БСП\". Лидерът на БСП посочи, че корупцията е проблем №1 за народа, но управляващите не я признават  за такъв. От ДПС заявиха, че са съгласни с констатациите на президента и призоваха да се даде шанс на Антикорупционния закон. След решението на народните представители съгласно Конституцията държавният глава е задължен в 7-дневен срок от получаването на закона да го обнародва в „Държавен вестник”.Агенция „Фокус“ припомня:  На 20 декември парламентът прие Антикорупционния закон на управляващите.  Съгласно него антикорупционният орган ще бъде Комисията за противодействие на корупцията и за отнемане на незаконно придобито имущество с мандат от 6 години. Антикорупционният орган ще може да внася искове за отнемане на незаконно придобитото имущество. Ще може да прави и искания за използване на специални разузнавателни средства (СРС). Органът ще се състои от петима членове –председател, зам.-председател и трима членове. Председателят на комисията ще се избира от Народното събрание по предложение на депутатите. Зам.-председателят и членовете също ще се избират от парламента, по предложение на председателя. Народното събрание ще осъществява контрола върху дейността на Комисията, а членовете й ще бъдат задължени при покана да се явят в парламента, за да предоставят информация. Комисията ежегодно до 31 март ще представя в парламента доклад от дейността си. В същия срок докладът ще се предоставя и на президента, и на Министерски съвет, ще се публикува и на интернет страницата на Комисията. Според закона корупция е налице, когато лице на висша публична длъжност злоупотребява с власт, нарушава или не изпълнява служебни задължения с цел пряко или косвено извличане на материална или нематериална облага. Противодействието на корупцията ще се осъществява чрез деклариране на имуществото и интересите на лицата на висша публична длъжност, и на свързаните с тях лица; публичен достъп до декларациите, проверка на имущественото състояние. Производството по отнемане на незаконно придобито имущество ще се провежда независимо от наказателното производство срещу проверяваното лице и свързаните с него лица. С указ от 29 декември 2017 г. държавният Румен Радев наложи вето върху приетия закон с мотива, че той не създава адекватна нормативна основа за справяне с корупцията и дори ще затруднява борбата с нея. Според държавния глава противодействието на корупцията не може да се ограничи само до мерките, предвидени в приетия закон. По думите му те са необходими, но недостатъчни за ефективното противодействие на корупцията, каквито са очакванията на обществото. „Считам за неподходящо заместник-председателят и членовете на Комисията да се избират по предложение на нейния председател, тъй като по този начин целият състав ще бъде доминиран от мнозинството в парламента, а не от цялото народно представителство“, отбеляза още държавният глава. По думите му уредбата относно конституирането на Комисията и статута на нейните членове не дава убедителни гаранции за независимост, безпристрастност и отговорност. Останалите аргументи на президента бяха свързани с уреждането на въпроса с подаването на сигнали от граждани, декларирането и установяването на конфликт на интереси, както и използването на специални разузнавателни средства.\r\nТова е петото вето на държавния глава Румен Радев от стъпването му в длъжност, което бива преодоляно от парламента.", "date": "2018.01.13", "title": "Парламентът отхвърли президентското вето върху Антикорупционния закон (ОБЗОР)"}
{"url": "http://www.focus-news.net/news/2018/01/13/2476568/reuters-pravitelstvoto-i-opozitsiyata-na-venetsuela-prodalzhiha-razgovorite-si-v-dominikanskata-republika.html", "text": "Представители на лявото венецуелско правителство и лидери на местната опозиция продължиха разговорите за помирение, които се провеждат в столицата на Доминиканската република – Санто Доминго, в петък. Страните се опитват да постигнат споразумение за разсейване на политическото и икономическото напрежение в южноамериканската страна, предава Reuters.\r\nДвете страни не успяха да постигнат съгласие на предишния кръг от преговорите през декември м.г., когато заявиха, че са постигнали прогрес, но имат нужда от още време. Очакванията за пробив в събота са ниски.\r\nОпозиционните лидери искат президентът на Венецуела Николас Мадуро да приеме хуманитарна помощ от чужбина, която, според тях, ще облекчи кризата, довела до намаляване на хранителните запаси и предметите от първа необходимост за милиони в страната. Освен това, те искат освобождаване на стотици арестувани политически активисти.\r\nПравителството, от своя страна, иска опозицията да помогне за отмяна на санкциите, наложени от САЩ миналата година, които влошиха допълнително икономическата ситуация в страната.\r\nПосредници в преговорите са доминиканският президент Данило Медина и представители на Боливия, Чили, Мексико и Никарагуа.\r\nПревод и редакция:", "date": "2018.01.13", "title": "Reuters: Правителството и опозицията на Венецуела продължиха разговорите си в Доминиканската република"}
{"url": "http://www.focus-news.net/news/2018/01/13/2476569/kathimerini-makedonskiyat-vapros-izvan-diplomatsiyata.html", "text": "Става все по-очевидно, че в усилията за разрешаване на „Македонския въпрос“ ще се изисква умело маневриране у дома и на международната арена. Имайки предвид червените линии, емоциите и конфронтационната риторика, с която се характеризира политическия дебат, сигналите не са добри, пише гръцкото електронно издание Kathimerini в пореден коментарен материал по въпроса за спора за името на Македония между Атина и Скопие.\r\nПозицията на Гръцката православна църква(ГПЦ) и отговорът на Министерството на външните работи на страната, в което неназован автор пита дали „предастоятелите на Църквата са решили да се съюзят с неонацистката партия „Златна зора““, вещае, че трудната ситуация може да стане опасна.\r\nАко всички гръцки институции и гражданите знаеха прерогативите на всяка институция и границите им, интервенцията на Светия Синод от сряда не би била нито повече, нито по-малко, от изразяване на църковната позиция по въпрос от общонационален интерес.\r\n„Македонският въпрос“ засяга всеки грък и Църквата не прави изключение. Отговорността за разрешаването на проблема, обаче, е единствено на правителството.\r\nПроблемът е, че и Църквата, и правителството, и гражданите вярват – независимо дали са съгласни с нейните позиции или не – че Църквата упражнява непропорционално голямо влияние.\r\nПосле дойде и фрапантната грешка на външното министерство: Вместо да излезе с коментар, подобен на: „Отчитаме позицията на църквата, но ще продължим с нашите усилия“, ведомството прибягна до яростна реакция и обиди.\r\n(Премиерът на Гърция Алексис Ципрас искаше да поправи щетите с писмо до Архиепископ Йероним, повтарящо почти изцяло горното послание, но първоначалният коментар на министерството хвърля дълга сянка).\r\nГрешката на министерството не е толкова в яростните думи, колкото в опита да представи всички, които не са съгласни с позицията на правителството, като привърженици на „Златна зора“.\r\nТова показва безразсъдно безразличие към преувеличаването на значението и размера на тази партия.\r\nВ миналото, СИРИЗА никога не е имала проблеми с присъствието на  „Златна зора“, тъй като тя засилваше лагера на противниците на остеритета, по време на демонстрациите пред парламента и последвалия референдум през 2015 година. Но сега, правителството иска да обрисува опонентите си в цвета на неонацистката партия.\r\nСлед години на очаквания за национален триумф по въпроса и привикване към застоя, е трудно да бъдат убедени всички, че достойния компромис е по-добър вариант от риска за бъдещо  поражение.\r\nСлед толкова много реални поражения през последните години, много граждани и групи гледат на „Македонския въпрос“ като на битка от огромно национално значение – символично и буквално.\r\nОпасността от разочарование е голяма. Но е отговорност на политиците и другите овластени позиции да се справят с реалността, а не с илюзиите си;  да търсят консенсус, а не да провокират екстремизъм и да всяват разделение; да внушават самочувствие на гражданите, а не отчаяние.\r\nТъй като не ни определят само имената ни, но и нашите действия също. Гръцките политици, клир и всеки един гражданин, трябва да помнят това.\r\nПревод и редакция:", "date": "2018.01.13", "title": "Kathimerini: Македонският въпрос извън дипломацията"}
{"url": "http://www.focus-news.net/news/2018/01/13/2476570/bloomberg-ministrite-na-vanshnite-raboti-na-ispaniya-i-niderlandiya-se-razbraha-da-se-boryat-za-meka-sdelka-za-brekzit.html", "text": "Министрите на финансите на Испания и Нидерландия Луис де Гиндос и Вопке Хьокстра са се съгласили да преследват сделка за Брекзит, която би оставила Великобритания, колкото е възможно по-близо до Европейския съюз, според източник на агенция Bloomberg, запознат със ситуацията.\r\nДвамата министри са се срещнали по-рано тази седмица и са обсъдили общите си интереси по отношение на Брекзит, според източника, който е пожелал да остане анонимен. И двете страни имат близки търговски и финансови взаимоотношения с Обединеното кралство и са притеснени от предстоящото вдигане на митата. Освен това, те са изразили нежеланието си европейския бюджет да се лиши от вноските на Лондон, заяви източникът на Блумбърг.\r\nВ коментар по въпроса, говорител на испанското Министерство на икономиката подчерта, че двамата министри подкрепят усилията на главния преговарящ за Брекзит от страна на ЕС Мишел Барние и че не работят съвместно за мека сделка с Обединеното кралство.\r\nПо-рано, служител на икономическото ведомство в Мадрид заяви, че двамата финансови министри са подчертали важността на връзките с Великобритания за двете страни и са се съгласили да преследват общите си интереси в близко сътрудничество. Говорител на Хоекстра е отказал да коментира въпроса.\r\nОставащите 27 страни-членки на Европейския съюз бяха в обединен фронт по време на първата фаза от преговорите с Лондон, въпреки че в солидарността им се появиха пукнатини, когато националните интереси започнаха да се разминават за бъдещите разговори по търговията. Президентът на Франция Еманюел Макрон предупреди всички страни да останат дисциплинирани и да се държат заедно, за да защитят общите интереси. ЕС отново възложи воденето на преговорите на Барние.\r\nПревод и редакция:", "date": "2018.01.13", "title": "Bloomberg: Министрите на външните работи на Испания и Нидерландия се разбраха да се борят за мека сделка за Брекзит"}
{"url": "http://www.focus-news.net/news/2018/01/13/2476571/pregled-na-mezhdunarodnite-novini-do-6-chasa-agentsiya-fokus.html", "text": "Американският президент Доналд Тръмп се съгласи да не налага повторни санкции срещу Иран. Според официални лица от Белия дом обаче, държавният глава иска европейските съюзници на САЩ да договорят по-твърди мерки срещу близкоизточната държава преди преподписването на споразумението за вдигането на санкциите отново да излезе на дневен ред в САЩ, което ще се случи след четири месеца. Според информация на агенцията, тогава САЩ ще се изтеглят едностранно от иранското ядрено споразумение. \r\nВ същото време обаче американски икономически санкции са наложени срещу 14 ирански официални лица и фирми, сред които е и отговарящият за правосъдието в страната.Агенция \"Фокус\" припомня: Шест държави подписаха с Иран през 2015 г. споразумение, според което икономическите международни санкции срещу Техеран ще бъдат вдигнати, срещу което Иран се задължава да не развива своята ядрена програма. Американският президент Доналд Тръмп по-рано се закани да изтегли САЩ от споразумението, тъй като според него властите в близкоизточната страна не спазват поетите ангажименти. От своя страна Техеран обеща за ответни действия, докато Европейският съюз призова Доналд Тръмп да не се оттегля от ядрената сделка.\r\n*** Американският президент Доналд Тръмп призова своите европейски партньори да помогнат в поправянето на „катастрофалните пропуски“ от иранското ядрено споразумение, като предупреди, че в противен случай, САЩ ще се оттеглят едностранно от сделката. \r\n„Въпреки силното ми желание, все пак не изтеглих САЩ от ядреното споразумение с Иран“, заяви Тръмп по време на свое обръщение, малко след като се съгласи да подпише указ за ново отлагане на въвеждане на санкции срещу Техеран, свързани с ядрената му програма. \r\nДържавният глава подчерта, че „вместо това, предлагам два възможни пътя: единият е да се поправят катастрофалните пропуски на сделката, или в противен случай, САЩ ще се оттеглят от нея“.   \r\n*** Техеран смята, че решението на президента на САЩ Доналд Тръмп за продължаване на режима на сваляне на санкциите срещу Ислямската република потвърждава силата на международното споразумение за ядрената програма на Иран. Това съобщи в петък телевизионният канал Al Mayadeen, като се позовава на заявление от Министерството на външните работи на Иран.\r\n„Продължаването на режима на сваляне на санкциите е свидетелство за силата на съглашението по иранския въпрос“, се казва в заявлението на иранското външнополитическо ведомство. От Техеран отбелязаха, че решението на Вашингтон „доказва, че този договор е международен, а не американски“.Агенция „Фокус“ припомня:\r\nПо-рано в петък, президентът на САЩ Доналд Тръмп прие решение да продължи режима на сваляне на санкциите по отношение на Иран, които бяха отменени в рамките на реализацията на споразумението от 2015 година за ядрената програма на Техеран, известно като Съвместен всеобхватен план за действие(СВПД). Но, както съобщи представител на американската администрация от висок ранг, това се прави за последен път. Според неговите думи, Вашингтон има намерение да работи със своите съюзници над внасянето на изменения в споразумението.\r\n*** САЩ имат намерение да увеличат количеството на ядрените си оръжия.\r\nДокументът, назован „Обзор на ядрения потенциал“, е съставен в Пентагона. Той определя политиката на страната в ядрената сфера и количеството и концепцията за строителството на новите ядрени сили на страната за период от пет до десет години.\r\nСъгласно текста на проекта, администрацията на президента Доналд Тръмп иска да увеличи значително количеството на ядрените заряди с малка мощност, за да „укрепи ядреното сдържане“. Технически погледнато, атомните бомби, разрушили Хирошима и Нагазаки през 1945 година , също са с „малка мощност“. \r\n„Русия не е Съветския Съюз, а Студената война отдавна е в миналото. Независимо от това, без оглед на всички наши усилия за съхраняване на добрите отношения, Русия възприема САЩ и НАТО като главни съперници и препятствие за реализацията на своята дестабилизиращи геополитически цели в Евразия“, се казва в текста.\r\nСпоред мнението на авторите на проекта, Москва предполага, че ако първо предприеме ограничено използване на ядрено оръжие или заплашва с неговото използване, може да „парализира“ САЩ и НАТО и по този начин да завърши евентуален конфликт в своя полза. „Да се промени това грешно мнение на Русия е стратегически важна задача... Москва трябва да разбере, че даже да използва първа ядрено оръжие, това няма да й позволи да постигне поставените задачи, благодарение на което ще бъде напълно изменена природата на конфликта“, пишат съставителите на документа.\r\nСеверна Корея, според оценката на авторите, представлява „явна и сериозна заплаха“ за Съединените американски щати. Освен това, в текста се говори и за стратегията на Вашингтон в ядрената сфера спрямо Китай и Иран.\r\n„Докато САЩ намаляваха броя на ядрените си глави и неговото значение във въоръжените си сили, други страни, включително Русия и Китай, се движеха в противоположна посока“, се твърди в документа.\r\nОт американското военно ведомство са отказали да коментират, заявявайки пред Huffington Post, че „не обсъждат предварителни проекти на документа“ и са добавили, че окончателната версия на „Обзора на ядрения потенциал“ трябва да бъде публикувана през февруари.\r\n*** Германия ще се консултира с Великобритания и Франция за това как да се процедира с пълното прилагане на ядрената сделка с Иран, заяви говорител на Министерството на външните работи на страната, след като президентът на САЩ Доналд Тръмп заплаши, че ще изтегли страната от споразумението, ако не бъдат поправени някои негови „пропуски“.\r\n„Ние ще се консултираме с европейските партньори, за да намерим общ път напред“, написа говорителят в имейл до Reuters. „Федералното правителство ще продължи кампанията за пълно прилагане на ядрената сделка“.\r\n*** Началникът на Генералния щаб на Въоръжените сили на Пакистан генерал Камар Джавед Байва заяви, че ядрената нация се е почувствала „предадена“ от САЩ и няма да иска възобновяване на военното финансиране, след като американският президент Доналд Тръмп обяви, че ще спре изплащането на около 2 милиарда долара годишно за пакистанската армия миналата седмица.\r\n“Пакистан страда много от противоборството на Великите сили в региона“, е заявил Байва пред началника на Централното командване на САЩ генерал Джоузеф Вотел, по време на телефонен разговор, съгласно съобщение от пресслужбата на пакистанската армия, публикувано в петък. „Пакистан е наясно с претенциите на САЩ за дейността на афганистански граждани в страната и вече сме предприели редица мерки“, но „Исламабад няма да иска продължаване на помощите“.\r\nСъобщението от могъщите Въоръжени сили на Пакистан, които управляват страната през по-голямата част от периода след  1947 година, когато тя става независима, е последният коментар относно новогодишния „туийт“ на Доналд Тръмп, в който той обвини Пакистан, че продължава да укрива терористи. Американският президент заяви, че Исламабад е дал само „лъжи и измами“ в замяна на милиардите долари, които САЩ им е отпуснал. Въоръжените сили на азиатската страна винаги са отричали да подпомагат бунтовни групи, сочейки хилядите военнослужещи, загинали по време на сблъсъците с терористите.\r\n„Пакистан ще продължи искрените си антитерористични усилия, дори и без финансовата подкрепа на САЩ“, заявиха военните. „Пакистан ще продължи да подкрепя всички мирни инициативи за Афганистан, въпреки тенденциите за поставяне на Пакистан в ролята на жертвен агнец“.\r\n*** Министрите на финансите на Испания и Нидерландия Луис де Гиндос и Вопке Хьокстра са се съгласили да преследват сделка за Брекзит, която би оставила Великобритания, колкото е възможно по-близо до Европейския съюз.\r\nДвамата министри са се срещнали по-рано тази седмица и са обсъдили общите си интереси по отношение на Брекзит, според източника, който е пожелал да остане анонимен. И двете страни имат близки търговски и финансови взаимоотношения с Обединеното кралство и са притеснени от предстоящото вдигане на митата. Освен това, те са изразили нежеланието си европейския бюджет да се лиши от вноските на Лондон, заяви източникът на Блумбърг.\r\nВ коментар по въпроса, говорител на испанското Министерство на икономиката подчерта, че двамата министри подкрепят усилията на главния преговарящ за Брекзит от страна на ЕС Мишел Барние и че не работят съвместно за мека сделка с Обединеното кралство.\r\nПо-рано, служител на икономическото ведомство в Мадрид заяви, че двамата финансови министри са подчертали важността на връзките с Великобритания за двете страни и са се съгласили да преследват общите си интереси в близко сътрудничество. Говорител на Хоекстра е отказал да коментира въпроса.\r\nОставащите 27 страни-членки на Европейския съюз бяха в обединен фронт по време на първата фаза от преговорите с Лондон, въпреки че в солидарността им се появиха пукнатини, когато националните интереси започнаха да се разминават за бъдещите разговори по търговията. Президентът на Франция Еманюел Макрон предупреди всички страни да останат дисциплинирани и да се държат заедно, за да защитят общите интереси. ЕС отново възложи воденето на преговорите на Барние.", "date": "2018.01.13", "title": "Преглед на международните новини до 6 часа ( Агенция „Фокус“ )"}
{"url": "http://www.focus-news.net/news/2018/01/13/2476572/vzglyad-tovarooborota-na-ruskite-pristanishta-se-e-uvelichil-s-9-prez-2017-godina.html", "text": "Руските морски пристанища регистрират увеличение на товарооборота в почти във всички направления. Арктическите портове поставят рекорди, благодарение на петрола и втечнения газ, а на черноморските пристанища помага рекордната зърнена реколта. След още две години и руската Балтика ще остави прибалтийските си конкуренти без руски товари, пише в материал на руското издание „Взгляд“.\r\nМорксите портове на Русия продължават да регистрират ръст на товарооборота. През 2017 година, общо за Русия, той е достигнал 786,97 млн. тона, според данни от Федералната агенция за морския и речния транспорт (Росморречфлот). През 2016 година, ръстът е бил 7%, но като цяло от 2006 година руските морски пристанища са увеличили превоза на товари с почти 90%, благодарение на грамотната политика за развитие на балтийските портове, както и усвояването на арктическите богатства на Русия и Северния морски път.\r\nНай-добра динамика за последните години показват именно пристанищата в Арктическия басейн. През 2017 година техният товарооборот отново е нараснал с почти 59% - до 74 милиона тона. Подобен успех стана възможен най-вече заради наливните товари (т.е. петрол и други течни суровини), чиито обеми почти са се удвоили за една година. Обема на пренесените сухи товари (т.е. руда, въглища, метали) са нараснали с почти 10%, до 29,1 млн. тона.\r\nНе спира да се увеличава товарооборота и на морските пристанища в Балтийския басейн. Той се е увеличил с почти 4,6%, до 248 млн. тона. До неотдавна тези портове не са били особено значими, но сега приемат повече от една трета от всички товари за Русия.\r\nС повече от 10% е нараснал и товарооборота в морските портове на Азовско-Черноморския басейн – до 270 млн тона. Преносът на сухи товари се е увеличил с 12%, най-вече благодарение на увеличения износ на зърно, на фона на рекордната жътва. Зърното се доставя в 52 страни, включително в държави от Северна и Централна Африка, Близкия Изток, Индия, Виетнам, Южна Корея, както и европейските страни – Италия, Холандия, Гърция и България. Най-голям растеж имат пристанищата на Новоросийск и Азов. Най-големият порт в Русия – черноморският Новоросийск – е завъртял близо 148 милиона тона, което е с 12% повече от една година по-рано.\r\nЕдинственото проблемно петно са пристанищата в Каспийския басейн, чийто товарооборот продължава да пада. При това, ако през 2016 година той се е съкратил с 9,6%, то  през 2017 година спада вече е с 34%, до близо 4 млн. тона. Най-голям спад се регистрира при наливните товари (с 1,6 пъти, до 1,1 млн тона. „Танкерите вече се насочват към порта на Баку, който в последно време увеличава своите мощности и днес вече е лидер на Каспийско море и главен конкурент на Русия. Но правителството вече има разработени планове за развитие на пристанищата в Каспийския басейн до 2030 година и затова ситуацията трябва постепенно да се оправи“, заяви експертът Иван Андриевский. Превозът на сухи товари е спаднал с близо 10%, приблизително до 3 млн. тона.\r\nПревод и редакция:", "date": "2018.01.13", "title": "“Взгляд“: Товарооборота на руските пристанища се е увеличил с 9% през 2017 година"}
{"url": "http://www.focus-news.net/news/2018/01/13/2476573/sofiya-prez-noshtta-sa-napraveni-obrabotki-sas-smesi-sreshtu-zaledyavane-chastichno-na-patishta-v-stolitsata.html", "text": "През нощта са направени обработки със смеси срещу заледяване частично на пътища в София. Това съобщиха от пресцентъра на Столична община. Информацията за обстановката в София е към 6.00 часа. Обработени са общински пътища в район Панчарево, пътят Панчарево – Бистрица. Опесъчаване е направено в планината Витоша на „Драгалевци – Алеко” и „Бояна – Златни мостове”. Градският транспорт се движи по обичайните си маршрути.", "date": "2018.01.13", "title": "София: През нощта са направени обработки със смеси срещу заледяване частично на пътища в столицата"}
{"url": "http://www.focus-news.net/news/2018/01/13/2476574/shindzo-abe-prodalzhava-obikolkata-si-v-baltiyskite-strani.html", "text": "Шиндзо Абе започна шестдневната си европейска обиколка, по време на която ще посети Естония, където пристигна в петък, Латвия, Литва, България, Сърбия и Румъния – ставайки първия лидер на азиатска държава, посетил тези страни.\r\nВ Талин, той изнесе реч, фокусирана върху киберсигурността и въпроси около информационните технологии. Малката балтийска нация, с население от 1,3 милиона души, се смята за една от най-напредналите в технологично отношение европейски държави.\r\nВ събота той ще посети съседните Балтийски страни Латвия и Литва, преди да продължи към Балканските България, Румъния и Сърбия.\r\nРедакция:", "date": "2018.01.13", "title": "Шиндзо Абе продължава обиколката си в Балтийските страни"}
{"url": "http://www.focus-news.net/news/2018/01/13/2476575/aktualna-patna-obstanovka.html", "text": "Информация за състоянието на републиканските пътища, предоставена от Агенция “Пътна инфраструктура”. Дъжд вали в областите Бургас, Варна, Видин, Габрово, Ловеч, Пазарджик, Пловдив, Търговище, Хасково и Шумен, както и в района на Голешево /обл. Благоевград/, АМ „Хемус“ /обл. София/. Сняг вали в областите Видин, Враца, Монтана, Русе и Шумен, както и в района проход „Петрохан“, проход „Шипка“, „Троянски“ проход, „Ришки“ проход, проход „Предел“, Черна Места /обл. Благоевград/, Балчик /обл. Добрич/, Априлци /обл. Ловеч/, планинската част на област Пазарджик, Студенец и Паничково /обл. Пловдив/, планинската част на област Сливен, планинската част на област Смолян, АМ „Тракия“ от км 45 до км 55 на Гълъбец, Саранци, Гинци, Мирково, Ярема /обл. София/\r\nПътните настилки в почти цялата страна са мокри.\r\nНамалена видимост поради мъгла: \r\n- до 50 м има в района на Витиня /обл. София/.\r\n- до 100 м има в района на проход „Шипка“.Състояние на автомагистралите:\r\nАМ „Тракия“: няма ограничения.\r\nАМ „Хемус“: няма ограничения.\r\nАМ „Струма“: няма ограничения.\r\nАМ „Марица“: няма ограничения.\r\nАМ „Черно море“: няма ограничения.\r\nАМ „Люлин“: няма ограничения.Въведени ограничения по основните пътни направления:\r\n1. Проходи:\r\n- „Върбишки” - затворен за всички МПС; \r\n- „Златишки” - затворен за всички МПС;\r\n- „Айтоски” - отворен за всички МПС;\r\n- „Обзорски” - отворен за всички МПС;\r\n- „Печинско” - отворен за всички МПС;\r\n- „Превала” – отворен за всички МПС;\r\n- „Предел” - отворен за всички МПС;\r\n- „Републиката“ - отворен за всички МПС;\r\n- „Ришки” - отворен за всички МПС;\r\n- „Рожен” - отворен за всички МПС;\r\n- „Вратник” - забранен за МПС над 10 т;\r\n- „Дюлински” - забранен за МПС над 3,5 т;\r\n- „Котленски” - забранен за МПС над 12 т;\r\n- „Пампорово” - забранен за МПС над 3,5 т; \r\n- „Петрохан” - забранен за МПС над 12 т;\r\n- „Твърдишки” - забранен за МПС над 10 т;\r\n- „Троянски” - забранен за МПС над 12 т;\r\n- „Шипка” - забранено е движението на МПС, предназначени за превоз на товари с технически допустима максимална маса над 12 тона от категория N3, както и тегленето на ремаркета и полуремаркета с технически допустима максимална маса над 10 тона от категория О4. Срок до 31.03.2018 г.Състояние на републиканската пътна мрежа:\r\nОграничения в движението на МПС по първокласната пътна мрежа:\r\n- път I-1 /Е79/ Граница Румъния-Видин-Монтана-Враца-София-Благоевград-Кулата-граница Гърция:\r\nОбласт Монтана: при км 121+919 се забранява влизането в с. Сумер на тежкотоварни превозни средства над 10 т. по общински път „пътна връзка за с. Сумер”. Движението на МПС при км 120+390 от Монтана посока Вършец се отклонява по път ІІІ-1621 Сумер-Вършец. Срок до 18.11.2018 г.\r\nОбласт София: Забранено е движението на всички МПС в участъка Жерково-Елешница от км 224+600 до км 229+700 поради намален габарит на пътното платно. Срок 01.09.2018 г.; \r\nот км 276+162 /Александров мост/ до км 282+485 до г-ца с област Перник – забранено движението на товарни МПС над 15 т. Срок до 13.09.2018 г.; \r\nОбласт Перник: ограничено е движението за тежкотоварни автомобили с тегло над 15 т в участъка от пътен възел „Даскалово“ посока Владая. Участъкът с ограничение за територията на ОПУ-Перник е от км 282+485 (граница ОПУ София) до км 287+183 (п.в. „Даскалово“); от км 276+162 /Александров мост/ до км 282+485 до г-ца с област Перник – забранено движението на товарни МПС над 15 т.; Срок 13.09.2018 г.; \r\n- път І-2 Граница Румъния-Русе-Цар Калоян-Разград-Шумен-Девня-Варна: няма ограничения.\r\n- път І-3 Гара Бяла-Плевен-Луковит-Коритна-Ябланица-Ботевград: \r\nОбласт София: Правец-с.Разлив-Трудовец-Ботевград – забранено движението на МПС над 12 т в участъка от км 193+345 /отклонение за п.в. „Правец”/ до км 204+200 /заустване в път І-1 Видин-Враца-Ботевград/. Обходен маршрут: АМ „Хемус” /за п.в. „Правец”/-път ІІ-17 (Мездра-Ботевград)-п.в. І-3-п.в. „Ботевград” на АМ „Хемус” и обратно. Срок до 30.09.2018 г.\r\n- път І-4 Коритна-Български Извор-Микре-Севлиево-В. Търново-Омуртаг-Търговище-Шумен: няма ограничения.\r\n- път І-5 Русе-В.Търново-Шипка-Стара Загора-Хасково-Кърджали-Маказа-граница Гърция: \r\nобласт Кърджали: Черноочене-Кърджали – ограничено е движението на МПС над 15 т. Срок до 21.12.2018 г.\r\nОбходен маршрут: път І-5-път ІІІ-505 /с. Манастир/-път ІІІ-507-Г. Войводино-Мост- Чифлик-Кърджали.; Надлез Кирково - ГКПП „Маказа“ – ограничено движението на МПС над 3,5 т. Срок до 21.12.2018 г.\r\n- път І-6 Граница Македония-Гърляно-Кюстендил-Перник-София-Пирдоп-Карлово-Сливен-Карнобат-Бургас:\r\nОбласт Перник: Движение в една лента от км 78+500 до км 79+500 поради аварийни дейности. Движението се осъществява в активната лента посока Радомир – Перник и е регулирано с пътни знаци. Срок до 31.03.2018 г.\r\n- път І-7 Граница Румъния-Силистра-Дулово-Преслав-Върбишки проход-Петолъчката-Елхово-Лесово-граница Турция: няма ограничения.\r\n- път І-8 Граница Сърбия-Драгоман-София-Ихтиман-Пазарджик-Пловдив-Хасково-Капитан Андреево-граница Турция: \r\nОбласт София: Вакарел-Ихтиман от км 110+700 до км 118+800 – ограничено движение за всички МПС, поради намален габарит на пътното тяло. Поставена е необходимата сигнализация указваща забраната. Срок до 30.09.2018 г.; \r\nОбласт Хасково: от км 370+500 до км 377+900 в участъка гр. Свиленград-Капитан Андреево – затворен за движение на МПС, поради пропадане на насип. Обходен маршрут: гр. Свиленград-п.в. „Свиленград”-АМ „Марица”-п.в. „Капитан Андреево“-с. Капитан Андреево.\r\n- път І-9 граница Румъния-Дуранкулак-Балчик-Варна-Бургас-Звездец-Малко Търново-граница Турция: \r\nОбласт Варна: Кранево-Варна при км 83+100 – ограничено движение на МПС над 10 т. Обходен маршрут: Кичево-Оброчище. Срок до 28.02.2018 г.;\r\nОбласт Бургас: Движението по път I-9 Бургас – Слънчев бряг в участъка обход на гр. Ахелой се осъществява с повишено внимание спрямо поставената вертикална сигнализация поради обезопасяване на движението в следствие на ремонтни дейности. Срок до 30.10.2018 г.Състояние на републиканската пътна мрежа:\r\n1. Ремонтни дейности и временна организация на движението /ВОД/: \r\nОПУ-Благоевград:\r\nВременно са въведени следните ограничения за движение на МПС: няма ограничения.\r\nОПУ-Бургас:\r\nВременно са въведени следните ограничения за движение на МПС:\r\nПът III-908: Движението по път III-908 Варовник – Вълчаново ханче от км 20+000 до 39+200 е ограничено на МПС над 10 т. поради стесняване на пътното платно. Срок до 31.12.2018 г; \r\nПът III-908: Движението по път ІІІ-908 от разклона за с. Варовник до кръстовището с път II-79 от км 22+400 до км 39+300 е ограничено за МПС над 10 т поради намален габарит на пътното тяло. Срок до 31.12.2018 г; \r\nПът III-7306: Движението по път ІІІ-7306 Черница – Сунгурларе – Чубра е ограничено за МПС над 10 т поради намален габарит на пътното тяло. Срок 31.12.2018 г.\r\nОПУ-Варна:\r\nВременно са въведени следните ограничения за движение на МПС: няма ограничения.\r\nОПУ-В. Търново:\r\nВременно са въведени следните ограничения за движение на МПС: \r\nПът III-407: Движението по път ІІІ-407 Лозен – Полски Тръмбеш е ограничено за движението на МПС с обща маса над 12 т поради намален габарит на пътното тяло. Срок до 05.07.2018 г.\r\nОбходен маршрут: Лозен – Драганово – Янтра – Поликраище – Полски Тръмбеш;\r\nПът ІІІ-504: Движението по път ІІІ-504 Самоводене – Ресен в участъка от км 1+845 до км 5+925 е ограничено поради ремонтни дейности . \r\nОбходен маршрут: път ІІІ-504 Самоводене - до км 1+845, път ІІІ-3031 от км 1+845 до с. Хотница, път VTR 2011 с. Хотница – с. Ресен и обратно. Срок до 22.01.2018 г.;\r\nПът III-551: Движението по път ІІІ-551 Дебелец – Средни колиби – Елена е ограничено за МПС над 10 т поради намален габарит на пътното тяло. \r\nОбходен маршрут: Дебелец – В. Търново – Лясковски кантон – Миндя – Елена и обратно. Срок до 05.07.2018 г.\r\nПът III-4073: Движението по път ІІІ-4073 Царски извор – Драганово от км 0+000 до км 5+500 е ограничено поради свлачище. \r\nОбходен маршрут: Царски извор – Сушица – Драганово и обратно. Срок целогодишно.\r\nПът III-4082: Движението по път ІІІ-4082 Чешма – Кесарево е ограничено за МПС над 3,5 т поради намален габарит на пътното тяло. Срок до 05.07.2018 г.\r\nОбходен маршрут: Чешма – Сливовица – Горско Ново село – Джулюница – Кесарево.\r\nОПУ-Видин:\r\nВременно са въведени следните ограничения за движение на МПС: \r\nПът III-1411: Движението по път III-1411 с. Слана Бара – Видин при км 24+990 е ограничено за МПС над 5 т поради компрометирано експлоатационно състояние на мост. \r\nОбходен маршрут: Видин – път II-14 до пътно кръстовище на км 3+217 през с. Слана Бара до път III-1411. Срок до 31.01.2018 г.\r\nОПУ-Враца:\r\nВременно са въведени следните ограничения за движение на МПС:\r\nПът II-11: Движението по път ІІ-11 Оряхово – Лесковец – граница с област Плевен от км 118+000 до км 119+000 е ограничено за МПС над 3.5 т. поради свлачищни процеси и деформации в асфалтовата настилка.\r\nОбходен маршрут: Оряхово – Селановци /път ІІІ-306/ Галово – Остров /пътища ІV-ти клас/-път ІІ-11-граница Плевен. Срок 31.03.2018 г.\r\nПът ІІІ-161: Движението по път ІІІ-161 Ребърково – Люти дол от км 0+000 до км 8+700 се осъществява при стеснение в двете посоки и ограничение за движението на МПС над 10 т от км 0+000 до км 5+900 и над 3,5 т от км 5+900 до км 8+700, поради свлачищни процеси. Срок 31.03.2018 г. \r\nПът III-308: Движението по път ІІІ-308 Своде – Караш – Хубавене – Роман в участъка от село Караш до село Хубавене е ограничено поради свлачище от км 25+000 до км 25+200. Срок 31.03.2018 г.\r\nОбходен маршрут: Роман – Ябланица – Осикова Лъкавица – Правешка Лъкавица – Караш за пътуващите от Роман за Караш. Ябланица – Роман – Хубавене за пътуващите от София и Ловеч. \r\nОПУ-Габрово:\r\nВременно са въведени следните ограничения за движението на МПС:\r\nПът III-403: Движението по път III-403 с. Кормянско – с. Малък Вършец при км 10+080 е ограничено за МПС с ширина, включително на товара, по-голяма от 3,30 м поради стеснен участък при мост над р. Крапец. Сигнализирано е с пътен знак В15. \r\nОбходен маршрут: за МПС над 3,30 м по път III-401 Граница Ловеч - /Кормянско – Малък Вършец/ - при км 46+800 по общински път до III-403 в с. Малък Вършец. Срок до 31.03.2018 г.\r\nПът III-3011: Движението по път III-3011 Крамолин – В. Търново от км 22+129 до км 28+380 е ограничено за МПС над 10 т поради намален габарит на пътното тяло при км 26+444. Срок до 30.06.2018 г.\r\nПът III-5004: Движението по път III-5004 Граница В. Търново – Дряново – Габрово – граница Ст. Загора от км 10+940 до км 11+550 съвпадащ с ул. Малина в гр. Габрово е ограничено поради извършване на строителни дейности. \r\nОбходен маршрут: за квартал Чехлевци: по път III-5004, път II-44, път III-4404. Поставена е необходимата сигнализация. Срок до 31.08.2018 г.\r\nОПУ-Добрич:\r\nВременно са въведени следните ограничения за движение на МПС: няма ограничения.\r\nОПУ-Кюстендил:\r\nВременно са въведени следните ограничения за движение на МПС: \r\nПът ІІІ-6222: Движението по път ІІІ-6222 Смоличано – Пелатиково от км 10+000 до км 14+000 е ограничено поради пропадане на част от пътното платно при км 10+650, км 11+720, км 12+830 и км 13+360. Срок до 31.01.2018 г.\r\nОПУ-Кърджали:\r\nВременно са въведени следните ограничения за движение на МПС: \r\nПът III-5009: Движението по път ІІІ-5009 Зорница – Бели пласт – Стремци – Черноочене – Кърджали е ограничено за МПС над 12 т. \r\nОбходен маршрут: по път I-5 Хасково – Кърджали и път III-507 Кърджали – Мост през с. Мост. Срок до 21.12.2018 г.\r\nОПУ-Ловеч: \r\nВременно са въведени следните ограничения за движение на МПС: \r\nПът III-3505: Движението по път III-3505 Казачево – Стефаново от км 0+000 до км 8+500 е ограничено за МПС над 12 т поради пропадане на тротоар и подпорна стена при км 1+250 в с. Казачево, където има и стесняване на едната лента за движение. Водачите да се движат със съобразена скорост и повишено внимание. Срок до 30.04.2018 г.\r\nОПУ-Монтана:\r\nВременно са въведени следните ограничения за движение на МПС: \r\nПът ІІІ-112: Движението по път ІІІ-112 Дъбова Махала – Смирненски – Славотин – Студено Буче – Монтана е ограничено за МПС над 12 т поради изпълнение на строително-монтажни работи. Останалите автомобили да се придвижват с повишено внимание. Срок до 31.03.2018 г.\r\nПът III-8104: Движението по път ІІІ-8104 Замфирово – Пърличево от км 7+000 до км 7+700 е ограничено за МПС над 12 т поради пропадане на част от едната лента и банкета. Движението се осъществява двупосочно в една лента. Скоростта на движение е ограничена до 50 км/ч и е сигнализирано с пътни знаци. Срок до 31.03.2018 г.; \r\nОПУ-Пазарджик: \r\nВременно са въведени следните ограничения за движение на МПС:\r\nПът III-3704: Движението по път III-3704 Пазарджик – Ветрен при км 11+485 в с. Бошуля е ограничено за МПС над 10 т. \r\nОбходен маршрут: гр. Пазарджик, път I-8 с. Звъничево – Септемврийски ханчета, път III-8402 гр. Септември, кръгово кръстовище с път III-3704 с. Бошуля. Срок до 18.09.2018 г.\r\nОПУ-Перник:\r\nВременно са въведени следните ограничения за движение на МПС:\r\nПът ІІІ-637: Движението по път ІІІ-637 от с. Мрамор до разклон за с. Лева река е ограничено за МПС над 10 т. Срок до 31.03.2018 г.\r\nОПУ-Плевен:\r\nВременно са въведени следните ограничения за движение на МПС: \r\nПът III-118: Движението по път ІІІ-118 в чертите на гр. Долна Митрополия от км 23+057 до км 24+038 е ограничено за всички МПС, поради ремонтни дейности.\r\nОбходен маршрут: през съседни улици в града, съгласно поставената вертикална сигнализация. Срок – целогодишно.\r\nПът ІІІ-301: Движението по път III-301 край регулация с. Козар Белене – начало регулация гр. Левски от км 1+750 до км 5+753 е ограничено за МПС общо тегло над 7 т.\r\nОбходен маршрут: път III-303 Българене – Малчика – Аспарухово – Левски. Срок – целогодишно.\r\nПът ІІІ-304: Движението по път III-304 Изгрев – Трънчовица – Бацова махала – Новачене – Дебово от км 0+030 до км 24+650 е ограничено транзитното движение на МПС над 15 т.\r\nОбходен маршрут: по път ІІ-34 Плевен – Никопол. Срок – целогодишно.\r\nПът III-3004: Движението по път III-3004 в гр. Долна Митрополия от км 6+199 до км 8+027 е ограничено за всички МПС поради подмяна на ВИК мрежа. \r\nОбходен маршрут: по сигнализирана вътрешна улична мрежа в гр. Д. Митрополия. Срок до 31.01.2018 г.\r\nПът ІІІ-3004: Движението по път III-3004 Опанец – Долна Митрополия от км 0+000 до км 6+125 в района на с. Опанец е ограничено транзитно движение на МПС над 3.5 т.\r\nОбходен маршрут: по път І-3 Бяла – Плевен – Ботевград (от п.в. \"КАТ\" на км 88+973 към п.в. на км 95+099). Срок – целогодишно.\r\nПът ІІІ-3005: Движението по път III-3005 Ясен – Търнене – Градина в района на с. Ясен от км 1+793 до км 4+223 е ограничено за движение на МПС над 3.5 т, осигурен е сигнализиран обходен маршрут; Срок – целогодишно.\r\nПът ІІІ-3005: Движението по път III-3005 Ясен – Търнене – Градина – Петърница – Бъркач – Беглеж, в района на с. Беглеж от км 21+062 до км 27+123 е ограничено за МПС над 8 т.\r\nОбходен маршрут: път ІІІ-3502 Брестовец – Горталово – Беглеж – Бежаново – Ъглен. Срок – целогодишно.\r\nПът ІІІ-3006: Движението по път III-3006 Радомирци – Рупци – Червен бряг от км 8+904 до км 9+221 в участъка на свлачище в землището на гр. Червен бряг е ограничено за МПС над 12 т.\r\nОбходен маршрут: по път І-3 до гр. Луковит, кръстовище с път ІІІ-306, дясно, до гр. Червен бряг и обратно. Срок – целогодишно.\r\nОПУ-Пловдив: \r\nВременно са въведени следните ограничения за движение на МПС:\r\nПът II-86: Движението по път II-86 Асеновград – Нареченски бани е ограничено за МПС с височина над 4 м. през тунелите.\r\nОбходен маршрут: път III-866 Кричим – Девин.\r\nПът ІІІ-667: Движението по път III-667 Плодовитово – Първомай – Асеновград при км 6+832 в района на мост над р. Марица е ограничено за МПС над 5 т поради намален габарит на пътното платно на стоманения мост на р. Марица.\r\nОбходен маршрут: път ІІ-66 Стара Загора – Поповица и път І-8 София – Пловдив – Свиленград.\r\nПът III-804: Движението по път III-804 Поповица – Болярци е ограничено за МПС над 12 т поради намален габарит на пътното платно на мост в с. Поповица. Срок до 21.12.2018 г. \r\nПът III-861: Движението по път III-861 в отсечката гр. Лъки-пътно кръстовище за хижа Момчил юнак е ограничено за МПС с тегло над 12 т поради намален габарит на пътното тяло. Срок до 31.03.2018 г.\r\nПът III-5802: Движението по път III-5802 Тополово – Леново – Поройна в участъка от край с. Поройна до кръстовище с път III-667 от км 19+287 до км 19+495 е ограничено за всички МПС. Срок до 21.12.2018 г. \r\nПът III-8611: Движението по път III-8611 Белица-Загражден – Давидково в участъка от км 13+500 от Държавно ловно стопанство ”Кормисош” след с. Белица до границата с област Смолян при км 18+431 е ограничено за всички МПС. Срок до 21.12.2018 г.\r\nОПУ-Разград:\r\nВременно са въведени следните ограничения за движение на МПС: няма ограничение.\r\nОПУ-Русе:\r\nВременно са въведени следните ограничения за движение на МПС: \r\nПът ІІІ-202: Движението по път III-202 Русе – Щръклево – Нисово – Кацелово при км 36+945 е ограничено за МПС над 10 т поради поради компрометирано експлоатационно състояние на мост до с. Кацелово при км 36+945 над р. Черни Лом. Едната лента е затворена за движение и е въведен пропускателен режим по свободната лента за движение. Въведено е ограничение на скоростта 40 км/ч. Срок до 26.04.2018 г.\r\nПът III-202: Движението по път ІІІ-202 Нисово – Кацелово от км 17+750 до км 33+900 се ограничава за всички МПС за целия зимен период. Срок до 31.03.2018 г.\r\nОбходен маршрут: път ІІІ-501 Русе – Иваново – Две могили – път ІІІ-5001 Две могили – Широково – Кацелово и обратно. \r\nПът III-501: Движението по път ІІІ-501 Борово – Бяла от км 46+665 до км 51+245 се ограничава за всички МПС за целия зимен период. Срок до 31.03.2018 г.\r\nОбходен маршрут: гр. Борово – път І-5 /Русе – В. Търново/ - кръгово кръстовище гр. Бяла и обратно. Срок до 31.03.2018 г.\r\nПът ІІІ-5101: Движението по път ІІІ-5101 Борово – Пет кладенци от км 0+000 до км 6+670 е ограничено за МПС над 10 тона. \r\nОбходен маршрут: през гр. Бяла. Срок до 26.04.2018 г.\r\nОПУ-Силистра:\r\nВременно са въведени следните ограничения за движение на МПС: \r\nПът III-701:Ограничено движение по път ІІІ-701 в участъка Секулово – Тодор Икономово от км 9+454 до км 16+353 за МПС над 3,5 т, поради компрометирано състояние на мостово съоръжение. \r\nОбходен маршрут: за МПС над 3,5 тона: през общински път 70009 Секулово – Прохлада – Браничево, път І-7 Браничево – Пристое – Каолиново, път ІІІ-7005 Каолиново – Тодор Икономово и обратно. Срок до 30.06.2018 г.\r\nОПУ-Сливен:\r\nВременно са въведени следните ограничения за движение на МПС: няма ограничения.\r\nОПУ-Смолян:\r\nВременно са въведени следните ограничения за движение на МПС: \r\nПът III-861: Движението по път III-861 в отсечката гр. Лъки-пътно кръстовище за хижа Момчил юнак е ограничено за МПС с тегло над 12 т поради намален габарит на пътното тяло. Срок до 31.03.2018 г.\r\nПът ІІІ-8683: Движението по път ІІІ-8683 с. Арда – с. Горна Арда от км 27+000 до км 29+500 е ограничено за МПС с тегло над 10 т поради пропадане и стеснение на една от пътните ленти. Движението в района се регулира с пътни знаци. Срок до 31.03.2018 г.\r\nОПУ-София:\r\nВременно са въведени следните ограничения за движение на МПС: \r\nПът II-81: Ограничено движение по път ІІ-81 Монтана – София през проход „Петрохан“ за автомобили над 12 т.\r\nОбходен маршрут: през гр. Своге. Срок до 31.03.2018 г. 3\r\nПът ІІ-82: Движението по път II-82 Костенец – Самоков от км 0+000 до км 39+176 е ограничено за товарни МПС над 10 т в двете посоки. Срок до 30.09.2018 г.\r\nПът III-801: Движението по път III-801 Вакарел – Панагюрище е ограничено за МПС с ремаркета и полуремаркета поради намален габарит на пътното тяло. Срок до 31.03.2018 г. \r\nПът ІІІ-3701: Движението по път III-3701 в участък от края на с. Ямна до края на област Ловеч от км 16+600 до км 22+300 е ограничено за всички МПС поради свлачищни процеси. Срок до 30.09.2018 г.\r\nОбходен маршрут: път II-37 Етрополе – Лъга – Джурово, път I-3 Джурово – Ябланица граница област Ловеч, път III-358 Ябланица – Гложене, път III-3701 Гложене – Черни Вит.\r\nПът ІІІ-8001: Движението по път III-8001 Беренде извор – Беренде от км 4+700 до км 9+410 е ограничено за движение на МПС поради намален габарит на пътното платно. Срок до 01.09.2018 г. \r\nПът ІІІ-8102: Движението по път III-8102 Чибаовци – Свидня от км 10+000 до км 16+750 е ограничено поради активирали се свлачища. Срок до 30.09.2018 г.\r\nОбходен маршрут: до Чибаовци да се ползва път II-81 до Бучин проход, път III-164 Бучин проход – Искрец – Свидня. \r\nОПУ-Стара Загора:\r\nВременно са въведени следните ограничения за движение на МПС: \r\nПът ІІІ-807: Движението по път III-807 в с. Скобелево е ограничено поради аварирал р. Марица при км 7+600. \r\nОбходни маршрути:\r\n- път ІІ-66 Поповица – Плодовитово – Първомай – Скобелево;\r\n- път ІІ-66 Чирпан – Плодовитово – Първомай – Скобелево;\r\n- Скобелево – Първомай – Плодовитово – път ІІ-66.\r\nПът III-5005: Движението по път III-5005 връх Шипка – връх Бузлуджа от км 0+000 до км 12+213 се ограничава за всички МПС за целия зимен период. Срок до 31.03.2018 г.\r\nПът ІІІ-5031: Движението по път III-5031 Опан – Гълъбово е ограничено на МПС над 10 т. \r\nОбходен маршрут: път І-5 Стара Загора – Димитровград и път ІІІ-554 Раднево – Гълъбово. \r\nОПУ-Търговище:\r\nВременно са въведени следните ограничения за движение на МПС:\r\nПът III-4082: Движението по път III-4082 Капище – Банковец от км 0+000 до 11+300 е ограничено за МПС над 3,5 т поради компрометирано експлоатационно състояние на мостово съоръжение. Срок до 30.04.2018 г.\r\nОПУ-Хасково:\r\nВременно са въведени следните ограничения за движение на МПС:\r\nПът III-5009: Движението по път III-5009 Козлец – Кърджали от км 0+000 до км 26+080 e ограничено за МПС над 12 т. Срок до 21.12.2018 г.\r\nОПУ-Шумен:\r\nВременно са въведени следните ограничения за движение на МПС: \r\nПът III-701:Ограничено движение по път ІІІ-701 в участъка Секулово – Тодор Икономово от км 9+454 до км 16+353 за МПС над 3,5 т, поради компрометирано състояние на мостово съоръжение. \r\nОбходен маршрут: за МПС над 3,5 тона: през общински път 70009 Секулово – Прохлада – Браничево, път І-7 Браничево – Пристое – Каолиново, път ІІІ-7005 Каолиново – Тодор Икономово и обратно. Срок до 30.06.2018 г.\r\nПът ІІІ-731: Движението по път III-731 Радко Димитриево – Друмево e ограничено за МПС над 10 т поради свлачищни процеси. Срок до 21.05.2018 г.\r\nОбходен маршрут: Шумен – Овчарово – Друмево.\r\nОПУ-Ямбол:\r\nВременно са въведени следните ограничения за движение на МПС:\r\nПът ІІІ-7008: Движението по път III-7008 Елхово – Изгрев от км 2+440 до км 2+560 е ограничено поради компрометирано експлоатационно състояние на дървен мост над р. Тунджа.\r\nОбходен маршрут: по изграден обходен път до моста с ограничение на скоростта до 30 км/ч. Срок до 31.03.2018 г.;\r\nПът ІІІ-7008: Движението по път III-7008 Малък манастир – Голям манастир от км 18+059 до км 18+123 се осъществява в една лента, поради пропаднала настилка и пропаднал насип. Движението се регулира чрез пътни знаци. Срок до 31.03.2018 г.Опасност от падащи камъни: Искърско дефиле; Кресненско дефиле; път І-1 /Е-79/ Мездра-Ботевград, Видин-Монтана и в участъците от км 321+400 до км 321+500 и от км 352+650 до км 352+750; път I-4 София-Варна при с. Пролаз и Коритна-Български Извор-Микре; път I-5 /Е 85/ В. Търново-Дряново-Габрово-Шипка; път І-6 Коняво-разклон Клапаровци и София-Карлово-Бургас, проходи „Козница” и „Стражата”; път I-8 при кръстовище за с. Габровица; път I-9 Крушевец-М.Търново; път ІІ-19 Симитли- Г. Делчев; път II-35 Троян-Кърнаре; път II-37 Пещера-Батак-Ш. Поляна; път II-53 Стара река-Сливен; път ІІ-62 Самоков-Дупница /местност Дервена/; път ІІ-82 Самоков-София /Г.Окол-Пасарел-Кокаляне/; път II-84 Варвара-гара Костандово /кръстовище за Св. Петка/; път ІІ-86 Асеновград-Смолян; път ІІІ-102 Превала-Монтана; път ІІІ-104 Бобошево-Четирци; път ІІІ-107 Рила-Рилски Манастир; път III-305 Дерманци-Торос-Гложене; път ІІІ-488 Градец-Ичера-Сливен; път ІІІ-601 Горановци-Олтоманци; път ІІІ-606 в района на Копривщица; път ІІІ-622 Друмохар-Ваксево; път III-842 Юндола-Голямо Белово; път ІІІ-861 Юговско ханче-Югово-Лъки-Здравец; път ІІІ-865; Стояново-Ардино; път ІІІ-866 Смолян-Кричим-Стамболийски-път І-8; път ІІІ-3011 стената на яз. „Ал. Стамболийски”; път ІІІ-8611 Белица-Загражден, всички пътища на област Смолян; път II-55 Прохода на Републиката; път ІІ-73 Шумен-Карнобат. Шофьорите да се движат с повишено внимание по тези участъци.", "date": "2018.01.13", "title": "Актуална пътна обстановка"}
{"url": "http://www.focus-news.net/news/2018/01/13/2476576/predstoyashti-sabitiya-v-stranata-za-13-yanuari-agentsiya-fokus.html", "text": "***\r\nВицепрезидентът Илияна Йотова ще открие тържествата по случай 140 годишни от рождението на Пейо Яворов. Честванията започват в 17.00 часа, когато пред къщата музей на поета ще бъде запален огънят на Яворовата поезия. В 17.30 часа Илияна Йотова ще произнесе приветствено слово. Вицепрезидентът ще присъства на тържествена Яворова вечер във Военния клуб, която започва в 18.00 часа.\r\n***\r\nОт 11.00 часа Националният съвет на БСП ще обсъди Истанбулската конвенция.\r\n***\r\nВ района на хижа „Алеко“ на Витоша ще се проведе практически семинар, на който ще бъдат демонстрирани техническите способи по темите, представени по време на лекцията „Безопасност в зимната планина“, проведена на 10 януари в БЧК.\r\n***\r\nОт 11.00 часа пред бюст паметника на Алеко Константинов в Борисовата градина ще се проведе тържествено отбелязване на 155 години от рождението на Щастливеца – патрон на Българския туристически съюз.\r\n***\r\nОт 11.00 часа пред х. Алеко София 2018 се включва за трети път в отбелязването на Световния ден на снега с организирането на Витоша Зимен Фест.\r\n***\r\nОт 11.30 часа в двора на къщa музей  „П. К. Яворов”, на ул. „Г. С Раковски” в столицата студенти-поети от Софийския университет „Св. Климент Охридски” ще представят свои творби, посветени на П. К. Яворов. Експозицията на къща музей „П. К. Яворов” може да бъда разгледана безплатно в рамките на работното време в съботния ден - от 10.00 часа до 17.00 часа.\r\n***\r\nОт 19.00 часа в салона на Столичен куклен театър, на ул. „Гурко“ 14, ще се състои премиерата на най-новия спектакъл в репетоара на театъра „Карлсон.“\r\n***\r\nВ Дома на Киното ще бъдат излъчени три български филма по повод Деня на българското кино. От 17.00 часа - „Момчето, което беше цар”, от 21.00 часа - „Източни пиеси”, от 23.00 часа - „Дзифт”.\r\n***\r\nОт 11.00 часа в градската градина пред бюст-паметника на Пейо Яворов ще бъдат отбелязан 140 години от рождението на поета и революционер. \r\n*** \r\nОт  13.00 часа Лектори от благотворителна инициатива „Бъдители“ ще гостуват на Градски ученически парламент във Велико Търново. \r\n*** \r\nОт 18.00 часа в Клуб 7 ще се проведе Среща с шампионката на висок скок Йорданка Благоева. \r\n***\r\nОт 10.30 часа в Младежки център ще се състои работилница за маски по повод Сирни заговезни. \r\n***\r\nОт 11.00 часа до 12.30 часа в сградата на Младежки център Пловдив деца и родители ще имат възможност да се запознаят с иновативния метод „дизайн мислене“.\r\n***\r\nВълшебният празник „Сурова“ наближава в Пернишко, както всяка година в нощта на 13 срещу 14 януари, магията на обичая ще събере хиляди маскирани и очаровани от духа Сурова. Маршрутът на гостите и на кметския екип ще започне от село Люлин в 17.00 часа с фолклорен концерт. В 18.00 часа ще започне срещата на гостуващата сурвакарска група от село Долна Секирна. След това пътя ще ги заведе до село Големо Бучино, кв. \"Бела вода\" и  град Батановци, където ще гостува групата от село Черна гора. \r\n***\r\nОт 10.00 часа на стадион „Септември“ ще се състои 15-то юбилейно издание на фестивала „Симитлия – Древната земя на кукерите“.\r\n***\r\nОт 08.30 часа в катедрален храм „Свети Димитър“ ще бъде отслужена заупокойна литургия от храмовото свещеничество по повод навършването на 140 години от повторното Освобождение на Стара Загора през Руско-турската освободителна война 1877 – 1878 г.\r\n*** \r\nОт 11.00 часа в парка в западния край на града ще бъдат тържествено отбелязани 140 години от Освобождението на града от турско робство. Там ще се открие паметна плоча във връзка с освобождението на Сопот, като ще бъдат поднесени венци и цветя.\r\n***\r\nОт 11.00 часа в читалнята на детския отдел на Регионална библиотека „Стилян Чилингиров“  ще се състои детска работилница „Артелиса в Страната на чудесата“.  Входът е 3 лв. на дете.", "date": "2018.01.13", "title": "Предстоящи събития в страната за 13 януари (Агенция „Фокус“)"}
{"url": "http://www.focus-news.net/news/2018/01/13/2476578/nimh-vremeto-shte-zastudee-i-na-mnogo-mesta-shte-zavali-snyag-temperaturite-shte-sa-mezhdu-0-i-5.html", "text": "Атмосферното налягане е по-високо от средното за януари и още ще се повишава. Днес времето ще е облачно. С нахлуването на студен въздух, на много места валежът ще е от сняг, в югоизточните райони - дъжд, но и там постепенно ще преминава в сняг. Почти без валежи ще е в югозападните райони на страната, а значителни по количество ще са в планините. Ще бъде ветровито, с умерен и силен североизточен вятър. По планинските проходи има условия за преспи и навявания. Температурите ще са почти без дневен ход - между 0° и 5°. Такава е прогнозата за времето на Националния институт по метеорология и хидрология (НИМХ) при БАН, съобщи за Агенция „Фокус“ дежурният синоптик Боряна Маркова. \r\nПо Черноморието ще е облачно, с валежи от дъжд. През деня дъждът ще се примесва със сняг. Ще духа силен североизточен вятър. Максималните температури ще са 4°-6°. Температурата на морската вода е 9°. Вълнението на морето ще бъде 4-5 бала.\r\nВ планините ще е облачно, с валежи от сняг, в Западна Стара планина и в Родопите - значителни по количество. Ще духа умерен и силен предимно източен вятър, който ще създаде условия за образуване на  преспи и навявания. Максималната температура на височина 1200 метра около минус 3°, на 2000 метра – около минус 7°.", "date": "2018.01.13", "title": "НИМХ: Времето ще застудее и на много места ще завали сняг, температурите ще са между 0° и 5°"}
{"url": "http://www.focus-news.net/news/2018/01/13/2476579/vitseprezidentat-iliyana-yotova-shte-otkrie-yavorovite-yanuarski-dni-v-chirpan.html", "text": "Вицепрезидентът Илияна Йотова ще открие днес в град Чирпан тържествата по случай 140 годишни от рождението на Пейо Яворов. Това съобщиха от прессекретариата на държавния глава.\r\nЧестванията започват в 17.00 часа, когато пред къщата музей на поета ще бъде запален огънят на Яворовата поезия. Вицепрезидентът ще се включи във факелното шествие до паметника на Яворов в централния градски парк. \r\nВ 17.30 часа Илияна Йотова ще произнесе приветствено слово. След това ще запали огъня пред паметника на поета, с което ще даде официалното начало на Яворовите януарски дни, които Община Чирпан провежда за 50-ти път. \r\nВицепрезидентът ще присъства на тържествена Яворова вечер във Военния клуб, която започва в 18.00 часа.", "date": "2018.01.13", "title": "Вицепрезидентът Илияна Йотова ще открие Яворовите януарски дни в Чирпан"}
{"url": "http://www.focus-news.net/news/2018/01/13/2476580/azernews-balgarskiyat-ministar-predsedatel-shte-poseti-azerbaydzhan.html", "text": "Българският министър-председател Бойко Борисов ще посети Азербайджан между 15 и 16 януари, предава  Azernews.\r\n„Министър-председателят Бойко Борисов ще бъде на официално посещение в Баку между 15 и 16 януари по покана на президента на Азербайджан Илхам Алиев. Програмата на посещението все още се изяснява“, гласи информацията на българския министерски съвет. \r\nТърговският оборот между двете страни е в размер на 35,453 млн. долара за периода между януари и ноември 2017 г. по данни на азербайджанската митническа служба. Повече от 35,4 млн. от тази сума се дължи на вноса на български стоки. \r\nБългария и Азербайджан имат голям потенциал да развият енергийното си сътрудничество. Азербайджански газ ще се доставя за България през интерконектора България-Гърция (IGB). Той ще позволи на България да получава азербайджански газ от местното находище „Шах Дениз-2“. Първоначалният капацитет на проекта е три милиона кубични метра газ. Цената му се изчислява на около 240 млн. евро.  Виктор Турмаков", "date": "2018.01.13", "title": "Azernews: Българският министър-председател ще посети Азербайджан"}
{"url": "http://www.focus-news.net/news/2018/01/13/2476581/natsionalniyat-savet-na-bsp-shte-obsadi-istanbulskata-konventsiya-i-stroitelstvoto-v-natsionalen-park-pirin.html", "text": "Националният съвет на БСП ще проведе редовно заседание. Това е първото заседание на Пленума на партията за 2018 г. То ще започне от 11.00 часа в централата на БСП на ул. „Позитано“ №20 в зала „Александър Лилов“. Дневният ред на заседанието включва общо пет точки. Предвидено е Пленумът на БСП да започне с доклад за актуалната политическа обстановка, който ще бъде представен от лидера на партията Корнелия Нинова. На вниманието на членовете на Националния съвет се поставя позиция по ратификация на Истанбулската конвенция и за строителството в Национален парк \"Пирин\". Сред точките на Пленума ще бъдат отчетът на ПГ на „БСП за България“ през втората сесия на 44-тото Народно събрание и анализът на работата на общинските съветници от БСП за периода 2015-2017 г., както и политическа оценка и мерки за подобряване на работата за реализиране политиките на БСП в местната власт.  \r\nДеница КИТАНОВА", "date": "2018.01.13", "title": "Националният съвет на БСП ще обсъди Истанбулската конвенция и строителството в Национален парк „Пирин“"}
{"url": "http://www.focus-news.net/news/2018/01/13/2476582/gd-granichna-politsiya-intenziven-e-trafikat-za-tovarni-avtomobili-na-izhod-na-gkpp-kapitan-andreevo.html", "text": "На ГКПП \"Капитан Андреево\" трафикът е интензивен за товарни автомобили на изход. Това съобщиха от пресцентъра на ГД \"Гранична полиция\". Информацията за трафика на граничните пунктове е към 6.00 часа. На българо-сръбската, българо-македонската, българо-гръцката и на българо-румънската граница трафикът е нормален на всички гранични контролно-пропускателни пунктове.", "date": "2018.01.13", "title": "ГД \"Гранична полиция\": Интензивен е трафикът за товарни автомобили на изход на ГКПП \"Капитан Андреево\""}
{"url": "http://www.focus-news.net/news/2018/01/13/2476583/pernik-obyavena-e-gripna-epidemiya-na-teritoriyata-na-oblastta.html", "text": "РЗИ – Перник обяви грипна епидемия на територията на Пернишка област, която е в сила от днес, съобщиха от пресцентъра на Министерство на здравеопазването. До второ нареждане се преустановяват детските и женските консултации, свижданията в лечебните заведения за болнична помощ и провеждането на профилактични имунизации. \r\nОт РЗИ – Перник са разпоредили на директорите на болниците при необходимост да осигурят допълнителни легла за вътрешните отделения на съответните структури. \r\nРЗИ – Перник връчи предписание на началника на Регионално управление на образованието в Перник 15, 16 и 17 януари да бъдат обявени за неучебни дни на територията на областта. \r\nПредгрипна епидемия е обявена в област Пловдив. Висока е и заболеваемостта в областите Стара Загора, Пазарджик, Габрово и София – област. \r\nКартината е динамична, като Регионалните здравни инспекции следят епидемичните нива и предприемат незабавни мерки.", "date": "2018.01.13", "title": "Перник: Обявена е грипна епидемия на територията на областта"}
{"url": "http://www.focus-news.net/news/2018/01/13/2476584/the-hill-nyakolko-diplomati-ot-sasht-sa-bili-privikani-za-da-obyasnyat-skoroshnite-prichinili-kritika-dumi-na-donald-tramp.html", "text": "Посланиците на САЩ в Хаити, Ботсвана и Сенегал са били привикани, за да обяснят скорошните думи на президента на САЩ, за когото се смята, че е нарекъл редица латиноамерикански и африкански държави „клоаки“, пише  The Hill.\r\nСпоред наличните по медиите данни Държавният департамент е предупредил дипломатите, че трябва да са готови „да им се чете конско“ от властите на засегнатите страни и че трябва да се фокусират върху определени сфери на общ интерес, като търговията например, като начин да запазят дипломатическите отношения. Заместник-държавният секретар Стийв Голдщайн заяви, че президентът „има правото да каже, каквото избере“ и че е задължение на дипломатите да изпращат послание към другите страни, че САЩ „се интересуват от народите им“. \r\nТръмп отрече да е излизал с подобни коментари по време на работна среща със сенатори.  Виктор Турмаков", "date": "2018.01.13", "title": "The Hill: Няколко дипломати от САЩ са били привикани, за да обяснят скорошните, причинили критика, думи на Доналд Тръмп"}
{"url": "http://www.focus-news.net/news/2018/01/13/2476586/blagoevgrad-v-grada-shte-badat-otbelyazani-140-godini-ot-rozhdenieto-na-poeta-revolyutsioner-peyo-yavorov.html", "text": "140 години от рождението на поета символист и революционер Пейо Яворов ще бъдат отбелязани в Благоевград днес. Това съобщиха от пресцентъра на Община Благоевград. От 11.00 часа благоевградската общественост ще положи венци и цветя в знак на признателност към личността и делото на Яворов пред неговия бюст-паметник в градската градина. На събитието ще присъстват представители на общинската и областна администрация, представители на културните институции, граждани.\r\nЕдновременно революционер и поет, Пейо Яворов умело съчетава римите с дълга към отечеството. Той остава светла диря в национално-освободителните борби на Пиринския край срещу турското господство. Яворов е един от съратниците на Гоце Делчев, четник и активен участник в Балканската война, която през 1912 г. носи Освобождение на Пиринско от отоманското робство. Творчеството и поезията му са пропити с трагизъм, породен от драматичния му живот, пълен с разочарования. Едно от големите е решението на баща му да прекрати неговото образование. Това обаче не повлиява на факта, че Яворов е един от най-добрите поети на България. Сред най-известните му стихотворения са „Две хубави очи”, „Песен на песента ми”, „Две души”, „Бежанци”, „Хайдушки копнения (Спомени от Македония 1902-1903) и още много други. Освен поезия, Яворов пише драми и статии.", "date": "2018.01.13", "title": "Благоевград: В града ще бъдат отбелязани 140 години от рождението на поета революционер Пейо Яворов"}
{"url": "http://www.focus-news.net/news/2018/01/13/2476587/denyat-13-yanuari-v-svetovnata-istoriya.html", "text": "2017 г. \r\nПрезидентът на САЩ Барак Обама подписва заповед за облекчаване на санкциите срещу Судан, като се позовава на усилията на страната да \"намали вътрешните конфликти, да подобри достъпа на хуманитарни лица до хората, които се нуждаят от помощ и да ограничи тероризма\".2016 г. \r\nИзраел тобявява шведският външен министър Маргот Валстрьом за персона нон-грата след като тя призова за разследване на \"предполагаеми извънсъдебни екзекуции\" на палестинци от израелската армия.2015 г. \r\nРойтерс оповестява мнението на директора на Европол Роб Уейнрайт, че „повече от 5000 европейци са се присъединили към групировки в Сирия и днес представляват най-голяма заплаха за сигурността в Европа през последното десетилетие“, тъй като могат да се върнат в Европа с намерение да извършат нападения, сходни на тези срещу „Шарли Ебдо“.2015 г. \r\nЖертвите на отровна бира в Мозамбик достигат 69 души.2012 г. \r\n12 човека загиват, а 8 други са в неизвестност след удара на круизния кораб „Costa Concordia“ с над 4 000 души на борда в плитководен крайбрежен риф в района на остров Джилио, Тоскански архипелаг в 22 часа вечерта.2012 г. \r\nПравителството на Япония подава оставка.2012 г. \r\nВ Инсбрук, Австрия стартират първите Зимни младежки олимпийски игри 2012.2011 г. \r\nВулканът Етна изригва разтопена лава и вулканична пепел. Това налага затварянето на Ллетището на Катания.2011 г. \r\nПарламентът на Таджикистан гласува предаването на хиляда квадратни километра спорни територии на Китай, което представлява 0,3% от нейната територия. Това са високопланински области в Памир за които спорът продължава повече от век. Критиците считат този акт за сериозно поражение на дипломацията на Таджикистан.2007 г. \r\nВ 1:23 ч. Японско стандартно време земетресение удря Курилските острови. Земетресението е последвано от цунами. За цунамито се съди по покачването на морското равнище. Най-голямото вълнение е с височина 16 инча.2005 г. \r\nМасуд Барзани е избран от кюрдския парламент за президент на Иракски Кюрдистан2001 г. \r\nПри земетресение в Салвадор загиват около 800 души.2000 г. \r\nВ щата Орегон учени успяват да клонират макак.2000 г. \r\nНай-богатият човек в света Бил Гейтс се оттегля от ръководния пост на “Майкрософт”, предавайки властта на Стив Болмър.\r\nБил (Уилям) Гейтс е американски компютърен индустриалец, най-богатият човек в света (от 1994 г.). Той е роден на 28 октомври 1955 г. в Сиатъл. Отначало учи в обществено училище, по-късно в частното \"Лейксайд\", където за първи път вижда компютър, производство на \"Дженеръл илектрик\". До 1970 г. Бил Гейтс сътрудничи на \"Компютър сентър корпорейшън\". Заедно с Пол Алън, негов съученик, работи за \"Информейшън сайънсис инк\", за TRU по проекти за националната сигурност, за \"Ханиуел\". През 1973 г. е приет в Харвардския университет. С Алън създават собствена софтуерна фирма (1974 г.); разработват в по-голямата му част програмния език Бейсик. Със спечелените пари през 1980 г. основават \"Майкрософт\". Първият персонален компютър на пазара (1981 г.) работи с DOS-операционна система на Microsoft. Инвазията на \"Майкрософт\" на световния пазар започва с \"Уиндоус\" и пакета от приложни програми \"Офис\" (на български език от март 2002 г.). Издава книгата \"Бизнес със скоростта на мисълта\" (1999 г.), \"библията\" на новата икономика. Член е на борда на биотехнологичната компания \"Айкос\". През 1994 г. основава фондация \"Бил енд Мелинда Гейтс\", ръководена от баща му Уилям Гейтс Втори. Бил Гейтс основава компанията \"Корбис\" (най-големият архив за изкуство и фотография в света).\r\n1993 г.\r\nАмериканската авиация извършва бомбандировка над Южен Ирак.1992 г. \r\nБившият лидер на комунистическата ГДР Ерих Хонекер е освободен от затвора “Моабит” поради влошеното му здравословно състояние.\r\nЕрих Хонекер е държавен деец на ГДР. Роден е на 25 август 1912 г. в Нойкирхен, Саарска област. През 1929 г. влиза в Комунистическата партия на Германия. От 1934 г. работи нелегално в различни области на Германия като ръководител на организации на Комунистическия младежки съюз. През 1935 г. е арестуван, през 1937 г. е осъден на 10 години затвор (освободен 1945 г.). Секретар (1958 г.), първи секретар на ЦК на съюза на Социалната единна партия на Германия (СЕПГ) (1971-1976 г.), от 1976 г. - генерален секретар на ЦК на СЕПГ. Депутат е в Народната палата на ГДР (от 1949 г.), председател е на Националния съвет за отбрана (от 1971 г.), председател е на Държавния съвет на ГДР (от 1976 г.). Свален е от поста на пленум на ГЕСП (ноември 1989 г.). Прехвърлен е в Москва с хеликоптер (1991 г.). След заповед на руските власти да напусне страната се крие в посолството на Чили (до юли 1992 г.), предава се на властите на ФРГ. Основното обвинение срещу него е убийството на 118 души, опитали се да избягат от ГДР. Освободен е и емигрира. Умира след продължително боледуване в Чили, където живее след рухването на Берлинската стена през 1994 г.1992 г. \r\nВъв Вашингтон започват преговори за предоставяне на автономия на Палестина.1991 г. \r\nЗа да не допуснат независимостта на Литва съветски войски с танкове атакуват телевизията във Вилнюс, при което загиват 11 души.1989 г. \r\nХиляди компютри във Великобритания са поразени от вируса “Петък 13-ти”.1982 г. \r\nНа мост на река Потомак във Вашингтон катастрофира самолет, при което загиват 76 души.1980 г. \r\nВъв ФРГ е създадена Партията на Зелените.1970 г. \r\nГрупата “Блек Сабат” издава първия си албум. “Блек Сабат” е рокгрупа, създадена в Бирмингам, Англия, в края на 60 –те години на миналия век. Групата се появява под името \"Ърт\", но по-късно се преименува на \"Блек Сабат\".1958 г. \r\nОт името на 9000 учени от 43 страни в ООН е връчена петиция за забрана на опитите с ядрено оръжие.1957 г. \r\nИзобретената от Уолтър Морисън летяща играчка (фрисби) е пусната в продажба в САЩ.1953 г. \r\nЙосип Броз Тито е избран за президент на Югославия.1949 г. \r\nИзвършен е първият полет без прекъсване над цялата територия на Канада – от Ванкувър до Халифакс.1943 г. \r\nВ Германия е обявена всеобща мобилизация. 1942 г. \r\nПо време на Втората световна война, на конференция на съюзниците в Лондон е приета декларация за наказание на военнопрестъпниците.1928 г. \r\nАмериканската фирма “Дженерал Електрик” демонстрира възможността за приемане на телесигнал от домашен телевизор.1920 г. \r\nВ Германия са забранени стачките.1917 г. \r\nВ Париж е арестувана Мата Хари. Мата Хари (Маргарета Гертруда Целе) е обвинена в шпионаж в полза на Германия по време на Първата световна война. Родена е на 7 август 1876 г. Била е танцьорка (изпълнителка на екзотични танци) и разузнавачка. Заловена и екзекутирана от французите.1916 г. \r\nПробив на дига на Северно море в Холандия предизвиква наводнение, при което загиват около 10 хиляди души.1914 г. \r\nБратята Райт печелят процеса за правото на използване патента за изобретяване на самолета. Братя Райт са американски авиоконструктори и летци. Монтират на конструиран от тях планер двигател с вътрешно горене и на 17 декември 1903 г. извършват няколко полета с продължителност до 59 сек. През 1908 г. първи осъществяват полет с пасажер на борда.1913 г. \r\nРимският папа забранява на църквата да се занимава с производство на филми.1910 г. \r\nВ Ню Йорк за първи път по радиото на живо звучи оперна музика – представленията на “Селската кавалерия” от Маскани и “Палячо” от Леонкавало.1906 г. \r\nВ САЩ за първи път в радио-ефира е излъчена реклама.1898 г. \r\nЕмил Зола публикува под заглавие “Аз обвинявам” своето открито писмо до президента на Франция по делото “Драйфус”. “Драйфус” е съдебен процес срещу френския генералщабен офицер Алфред Драйфус (1859-1935 г.), евреин по произход, обвинен в шпионаж в полза на Германия. Осъден е през декември 1894 г. на доживотна каторга. Чрез писмото си Емил Зола заклеймява висши държавни и политически лица, замесени в аферата \"Драйфус\". Под натиска на общественото мнение А. Драйфус е помилван през 1899 г., през 1906 г. е реабилитиран.1895 г. \r\nВ Лондон е представена премиерно пиесата на Оскар Уайлд “Идеалният мъж”.\r\nОскар Уайлд е роден на 16 октомври 1856 г. в Дъблин. Той е английски писател и критик от ирландски произход. Представител е на естетическото движение \"изкуство за изкуството\". През 1881 г. излиза първият му сборник “Стихотворения”. След 1882 г. в творчеството му доминира прозаическото начало. Чете лекции в САЩ и Англия (1882-1891 г.), пътува във Франция, работи като редактор в сп. “Женски свят”, прави първите си драматически опити, издава три сборника с разкази, литературно-критическите есета “Идеи”, романът “Портретът на Дориан Грей” (1891 г.) и др. От този период са и приказките на Уайлд от “Щастливият принц” и “Гранатовият дом”. След 1891 г. започва третият, последен период от творчеството му. До 1899 г. създава и 4 комедии - “Ветрилото на лейди Уиндърмиър”, “Жена без значение”, “Идеалният съпруг” и “Колко е важно да бъдеш сериозен”. На 15 май 1895 г. е осъден на 2 години каторжен труд за непристойно поведение. След излизането си от затвора се установява в Париж, където умира на 30 ноември 1900 г.1893 г. \r\nВ Англия е създадена Лейбъристката партия. Тя е една от двете водещи партии (заедно с Консервативната партия) във Великобритания. Има колективни и индивидуални членове от средата на работниците и средните слоеве. Управлява през 1924 г., 1929-1931 г., влиза в правителството на У. Чърчил 1940-1945 г. След Втората световна война е на власт през 1945-1951 г., 1964-1973 г., 1974-1979 г. и от 1997 г. Настоящото британско правителство е издигнато от Лейбъристката партия и нейния лидер Тони Блеър е премиер-министър.1892 г. \r\nВ Китайско море потъва английският параход “Немчоу”. Загиват 414 души.1888 г. \r\nВ САЩ е основано Националното географско дружество.1883 г. \r\nПри пожар в цирка в Бердицхофт (Полша) загиват около 430 души. 1880 г. \r\nПровеждат се избори за II Oбикновено Народно събрание. Вотът е спечелен от либералите. Либералната партия е политическа организация, изразяваща интересите на дребните и средните собственици. Образувана е през октомври-ноември 1879 г. Най-многобройната политическа организация в България след Освобождението. Видни нейни дейци са Др. Цанков, П. Каравелов, П. Р. Славейков, които са водачи на либералното течение по време на Учредителното събрание 1879 г. Във външнополитическата си ориентация партията се обявява за сближаване с Русия. По време на изборите за I и II ОНС печели голяма изборна победа. През март 1880 г. образува правителство начело с Драган Цанков, през декември същата година министър-председател става П. Каравелов. Либералите се стремят чрез икономически, финансови и административни мерки да утвърдят дребнособственическите отношения, установени след Освобождението в Княжество България. След извършването на държавния преврат 1881 г. от княз Александър I Батенберг правителството на П. Каравелов е отстранено от власт. Поради преследвания част от ръководителите на Либералната партия са принудени да емигрират.1878 г. \r\nСултан Абдул Хамид II изпраща телеграма до император Александър II, в която изразява желание за възстановяване на мира между Русия и Турция.1878 г. \r\nСтара Загора е освободена повторно, а за окръжен началник е назначен руския офицер Куликовски.1874 г. \r\nСлужбата в руската армия е съкратена от 25 на 6 години.1872 г. \r\nЗа първи път в Русия започва работа метеорологична служба. Метеорологията е наука за атмосферата и атмосферните явления, изучаваща и прогнозираща времето. Това става чрез изследване на метеорологичните явления, които зависят от основни параметри, като температура, налягане, концентрация на водни пари, техните градиенти и взаимни влияния и промените им във времето. Делът на метеорологията, занимаващ се с прогнозиране на времето, се нарича синоптична метеорология.1854 г. \r\nВъв Филаделфия американецът Антъни Фос патентова акордеона.1849 г. \r\nОстров Ванкувър е обявен за собственост на британската корона. Ванкувър е остров в Тихия океан, негов главен град и пристанище е Виктория. Островът носи името на неговия откривател английския мореплавател Дж. Ванкувър.1840 г. \r\nПотъва американският параход “Лексингтън”, пътуващ по линията Ню Йорк – Стонингтън. Загиват 140 души.1822 г. \r\nВ Русия е забранена дейността на масонските ложи и тайни общества.\r\nМасонството е религиозно-етично движение, възникнало в Англия със създаването на т. нар. “Велика ложа” през 1717 г. След това масонството е разпространено в целия свят, като проповядва обединяването на хората върху принципите на братството, любовта, равенството и взаимопомощта, преплитайки ги с елементи на религиозен мистицизъм; франкмасонство. Масонската ложа е местен клон от организацията на масоните.1810 г. \r\nВ Русия е създаден Държавният Съвет.1695 г. \r\nДжонатан Суифт става англикански свещеник в Ирландия.\r\nАнглийският писател Джонатан Суифт е роден на 30 ноември 1667 г. в Дъблин. Учи и завършва Тринити колеж на Дъблинския университет (1682-1688 г.). Работи като секретар и библиотекар на известния писател и дипломат У. Темпъл. Става свещеник (1695 г.), доктор по богословие (1701 г.). Първото му произведение е памфлетът “Битката на книгите” (1697 г.) - жестоко разобличаване и осмиване на поборниците за идейно и културно обновяване на буржоазната цивилизация. Става викарий (енорийски свещеник) в Ларакор (Ирландия) (1701 г.). Връх в творчеството му е сборникът “Пътешествията на Гъливер” (1726 г.). Основният похват в сатирата на Суифт е реалистичната пародия. В произведенията му е показана идейната панорама на ранното английско Просвещение. Умира на 18 октомври 1745 г.1681 г. \r\nСключен е Бахчисарайският договор, според който Турция признава присъединяването на Украйна към Русия.1631 г. \r\nКардинал Ришельо сключва договор с Швеция, по силата на който трябва да плаща по един милион ливри годишно, в замяна на което шведите са задължени да воюват срещу Хабсбургите.\r\nАрман Жан дю Плеси Ришельо е френски държавник, защитник на абсолютизма, пръв министър, кардинал (от 1622 г.). През 1624 г. застава начело на Кралския съвет, съсредоточава в ръцете си цялото управление на държавата и подчинява на своето влияние Луи ХIII. Укрепва кралската власт, засилва централизацията на държавата, като ограничава правата на парламентите (съдилищата) и отменя политически привилегии на хугенотите. Поощрява развитието на търговията и манифактурите и насочва външната политика на Франция към завладяване на пазари и колонии. По негово време Франция открито влиза в Тридесетгодишната война (1618-1648 г.), в съюз с протестантските князе против Католическата лига начело с Хабсбургите и се издига до положението на първостепенна сила в Европа. В своето политическо завещание излага основните принципи на политиката на абсолютизма. Основава Френската академия (1635 г.).1610 г. \r\nГалилeо Галилей открива четвъртия спътник на Юпитер – Каллисто.Галилео Галилей е роден на 15 февруари 1564 г. в Пиза. Той е италиански математик, физик и астроном. Основател е на експерименталната наука в Италия. Открива закона за изохронизма на малките трептения и използва веднага това откритие за стенните часовници (с махало). Открива също термометъра, хидростатичното равновесие, закона за земното притегляне, полага принципите на модерната динамика и построява пръв астрономическата тръба (Венеция, 1609 г.). Неговите наблюдения го приближават до теориите на Коперник. Галилео обявява, че Слънцето, а не Земята е център на планетната система и че Земята се върти около Слънцето, както и други планети, които отразяват неговата светлина. Това откритие предизвиква омразата на схоластиците и на Римския двор, които го обявяват за еретик. Поканен да се откаже тържествено от теориите си, той обещава да го направи, но въпреки това през 1632 г. излага писмено всички доказателства за проповядваните от него учения. Инквизицията принуждава Галилей да се отрече на колене пред инквизиторския съд от всичките си учения (1633 г.). Избягнал по този начин опасността да бъде изгорен жив, Галилей е поставен след това под строг надзор, ослепява и умира. Впоследствие е оправдан от обвинението в ерес от Ватикана, с което де факто католическата църква признава, че Земята е кръгла. Галилео Галилей умира на 8 януари 1642 г. в Арчетри, близо до Флоренция.На тази дата са родени:1977 г. \r\nРоден е Орландо Блум - английски актьор. През 1993 г. играе в Националния младежки театър, след което постъпва в Британско-американската академия за драматично изкуство. През 1997 г. получава покана да се снима във филма \"Wilde\".\r\nПродължава образованието си в знаменитата Гилдхълска школа за музика и драма (Guildhall School of Music and Drama), участва в няколко класически постановки.\r\nИзбран е за ролята на Леголас в трилогията \"Властелинът на пръстените\". Участва и в следващите две части на филма по книгата на Толкин. Филмография: “Карибски пирати: Проклятието на “Черната перла”. Участва в епизодична роля във филма на Ридли Скот “Блек Хоук” (2001 г.), “Троя”, както и в “Убежище”(Haven).\r\nПрез 2002 г. е включен в топ 25 на най-горещите звезди под 25 години от сп. “People”.1878 г. \r\nРоден е Василий Виталиевич Шулгин - руски политик, един от лидерите на националистите, публицист. Дворянин от Волинска губерния. През 1900 г. завършва Юридическия факултет на Киевския университет . Сътрудник е на органа на руските националисти в. “Киевлянин”. Във връзка с “делото Бейлис” (1912-1913 г.) се разделя с националистите, заради статия в защита на М. Бейлис е държан под арест 3 месеца. По време на Февруарската революция (1917 г.) е член на Временния комитет на Държавната дума. В Псков заедно с А. И. Гучков предава на Николай II искането на Думата за отричане от престола (2 март 1917 г.). След Октомврийската революция 1917 г. е един от организаторите на национално-патриотичните сили в борбата срещу настъплението на болшевизма. Участва в създаването на Доброволческата армия. След края на Гражданската война е в емиграция. Автор е на книгите : “Дни” (1925 г.), “1920 година” (1927 г.), “Три столици” (1927 г.). От 30-те години живее в Югославия. През 1937 г. се оттегля от политиката. Арестуван е в Югославия (1944 г.) и изпратен в СССР. Осъден е на строг тъмничен затвор, освободен е през 1956 г. Умира на 15 февруари 1976 г.1843 г. \r\nРоден е Луи Пол Мари Леже - френски славист, почетен член е на БАН (1884 г.), член е на Академията на науките в Петербург, Белград, Букурещ и др. Завършва право в Париж. Преподава курс по славянска литература в Сорбоната, след това в \"Колеж дьо Франс\". През 1868 г. защитава докторската си дисертация \"Св. св. Кирил и Методий\". След Средногорското въстание и Баташкото клане (1876 г.) пише редица статии във вестници и списания в защита на българите. През 1882 г. посещава България - \"класическите долини, напоявани от водите на Марица и Искър\", според думите му. Впечатленията си от това пътуване излага в книгата \"Сава, Дунав и Балканите\"(1883 г.). През 1885 г. заема катедрата по славянски езици и литература в \"Колеж дьо Франс\". Първите му лекции са посветени на България до времето на Пазвантооглу, представено и в автобиографията на Софроний Врачански, която той превежда на френски език. През същата година издава книгата \"La Bulgarie\". Някои от многобройните му трудове са: \"Славянски свят\" (1873 г.), \"Славянски проучвания\" (1875 г.), \"Нови славянски проучвания\" (в 2 ч. – 1880 г. и 1896 г.), \"Руси и славяни\" (в 3 ч. – 1890 г., 1896 г. и 1899 г.), \"Турци и гърци против българите в Македония\" (1904 г.), \"Сърби, хървати и българи\" (1913 г.) и др. Умира на 30 април 1923 г.На тази дата умират: 1941 г. \r\nУмира Джеймс Джойс - ирландски писател космополит, един от основоположниците на модерната западноевропейска проза. Автор е на сборник новели \"Дъблинчани\" (1914 г.), психологическото есе \"Джакомо\" (1914 г.), \"Портрет на художника като млад\" (1916 г.), романа \"Улис\" (1922 г.), \"Бдението на Финеган\" (1939 г.). Връх в творчеството на Джойс е романът \"Одисей\", над който работи с известни прекъсвания от 1915 г. почти до края на живота си. Издаден е първо в САЩ. Обявен е за \"най-неприличния\" роман във Великобритания. Писан е без пунктуация и описва един-единствен ден. Личността и творчеството на Джойс оказват силно влияние върху Хемингуей и Фокнър, Дьоблин и Брох, Грийн и Борхес.1882 г. \r\nУмира Вилхелм Маузер - германски инженер - оръжеен конструктор. Роден е на 2 май 1834 г. Брат е на Паул Маузер. Заедно през 1866 г. създават еднозарядна винтовка и револвер, които от 1871 г. са приети на въоръжение в германската армия. От 1874 г. са собственици на оръжеен завод в Оберндорф. Широко разпространени образци оръжие от системата “Маузер”: магазинни винтовки (образец 1884 г. и 1898 г.), автоматични пистолети (образец 1889 г., 1910/13) и др.За изготвянето на историческата справка на Агенция “Фокус” са използвани следните източници:\r\nЕнциклопедия “България” - Издателство на БАН, 1982 г.;\r\nЕнциклопедия “Британика” (2004 г.);\r\nБолшая Советская Энциклопедия (1970 г.);\r\nФамилна енциклопедия “Larousse”;\r\nИстория на Българите - Късно средновековие и Възраждане - Издателство “Знание” ЕООД, Книгоиздателска къща “Труд”, 2004 г.;\r\nИстория на Българите - От древността до края на XVI век - Издателство “Знание” ЕООД, Книгоиздателска къща “Труд”, 2003 г.;\r\nИстория на Българите - Българската дипломация от древността до наши дни - Издателство “Знание” ЕООД, Книгоиздателска къща “Труд”, 2003 г.;\r\nИстория на България по дати - Книгоиздателска къща “Труд”, 2003 г.;\r\nБългарски традиционен календар - БАН, Издателство Вион, 2002 г.;\r\nИстория на Балканите XIV - XX век - Издателска къща “Хермес”, 2002 г.;\r\nБългарска военна история - БАН, 1989 г.;\r\nИстория на войните в дати - Издателска къща “Емас”, 2001 г.;\r\nИстория на Русия - Книгоиздателска къща “Труд”, 2002 г.;\r\nИстория на Османската империя - Издателство “Рива”, 1999 г.;\r\nБългарска енциклопедия, БАН, Книгоиздателска къща “Труд”, 2003 г.;\r\nИсторически бюлетин - на “The New York Times”;\r\nИсторически бюлетин - на “The History Channel”;\r\nИсторически бюлетин - на “World of Quotes”;\r\nЕнциклопедии - LAROUSSE\r\nИсторически архив на Агенция “Фокус” - отдел “Архив и бази данни” и други.;", "date": "2018.01.13", "title": "Денят 13 януари в световната история"}
{"url": "http://www.focus-news.net/news/2018/01/13/2476588/emsc-zemetresenie-s-magnitud-43-e-registrirano-na-iransko-irakskata-granitsa.html", "text": "Земетресение с магнитуд 4,3 по скалата на Рихтер е регистрирано в граничния регион между Иран и Ирак, показва справка на интернет-страницата на  Европейския средиземноморски сеизмологичен център (EMSC ).\r\nЗеметресението е регистрирано на дълбочина от 2 км. в 4:03 часа местно време (2:33 часа българско време) на 70 км. западно от иранския град Илам и на 123 км. източно от Багдад. \r\nНяма данни за жертви и разрушения.  Виктор Турмаков", "date": "2018.01.13", "title": "EMSC: Земетресение с магнитуд 4,3 е регистрирано на иранско-иракската граница"}
{"url": "http://www.focus-news.net/news/2018/01/13/2476589/v92-ministarat-na-vanshnite-raboti-na-sarbiya-zayavi-che-belgrad-e-provezhdal-madra-politika-prez-2018-godina-a-bryuksel-e-poluchil-polozhitelni-signali.html", "text": "През 2018 година, Сърбия е преследвала националните си интереси чрез мъдра и балансира политика, заяви министърът на външните работи и пръв заместник министър-председател на страната Ивица Дачич в петък, предава англоезичната редакция на белградското радио B92.\r\nТова се отнася, преди всичко, за защитаването на териториалния интегритет и суверенитета на страната, добави Дачич.\r\nСъщевременно, Сърбия е продължила активните си действия за реализиране на ключовия външнополитически приоритет, който е пълна интеграция в Европейския съюз, заяви сръбският дипломат пред главните редактори на местните медии, които бяха поканени на Новогодишнен прием на Министерството на външните работи.\r\nДачич заяви още, че очаква през тази година Сърбия да отвори още глави от предприсъединителните преговори с ЕС и припомни, че председателят на Европейската комисия Жан-Клод Юнкер „е определил Сърбия и Черна гора като най-напредналите кандидати за европейска интеграция и е анонсирал стратегия за успешното им присъединяване към Съюза до 2025 година“.\r\nМинистърът посочи, че това е първият случай, в който Сърбия е получила конкретна „времева рамка“ за присъединяването си, което, според неговите думи, е „много добра новина“.\r\nДачич подчерта, че е доволен от постигнатите резултати във външната политика през 2017 година и изрази надежда, че по време на председателството на България в Съвета на ЕС, броят на отворените глави от предприсъединителните преговори „ще се увеличи значително“ – като по този начин Брюксел ще признае усилията на Белград и ще придаде практическа стойност на постигнатия напредък по европейския път.\r\nВъншният министър припомни, че Сърбия е отворила шест преговорни глави през 2017 година, което означава, че от започването на предприсъединителния процес, те вече са станали 12, като две глави са временно затворени.\r\n„Това определено е успех, но броят на отворените глави трябва да е по-голям, имайки предвид нашите усилия и резултатите, които постигнахме в процеса. Надявам се, че по време на българското председателство, броят им ще се увеличи значително“, заяви Дачич.\r\nВицепремиерът подчерта, че Белград остава ангажиран към диалога с Прищина под покровителството на ЕС, добавяйки, че очаква от Косово да изпълнява задълженията си.\r\n„Продължават усилията за осигуряване на защитата на териториалния ни интегритет и суверенитет, използвайки всички налични дипломатически средства, както и тези за предотвратяване на опитите за присъединяване на Косово към различните международни организации“, увери Дачич.\r\nДипломатът добави, че твърдият ангажимент за развиване на отношенията с Русия е бил подсилен допълнително от редовните срещи между високопоставени служебни лица и постоянните и съдържателни разговори между двете страни, нещо, което е демонстрирано нагледно по време на скорошната визита на сръбска делегация, оглавявана от президента на страната Александър Вучич, в Москва.\r\nПревод и редакция:", "date": "2018.01.13", "title": "В92: Министърът на външните работи на Сърбия заяви, че Белград е провеждал мъдра политика през 2018 година, а Брюксел е получил положителни сигнали"}
{"url": "http://www.focus-news.net/news/2018/01/13/2476590/sofiya-s-praznichni-proyavi-v-grada-shte-badat-otbelyazani-140-godini-ot-rozhdenieto-na-poeta-peyo-yavorov.html", "text": "С празнични прояви в града ще бъдат отбелязани 140 години от рождението на поета Пейо Яворов днес. Това съобщиха от пресцентъра на Столична община. По повод 140-годишнината от рождението на големия български творец Пейо Яворов от 11.30 часа до 13.00 часа в двора на къщa музей „П. К. Яворов” на ул. „Г. С Раковски” в столицата студенти-поети от Софийския университет „Св. Климент Охридски” ще представят свои творби, посветени на П. К. Яворов. По инициатива на Дирекция „Култура” на Столична община ще бъдат раздавани флаери с негови произведения, а стихове на поета ще звучат в изпълнение на актрисата Силвия Лулчева и украинската поетеса Анна Багряна. Експозицията на къща музей „П. К. Яворов” може да бъда разгледана в рамките на работното време днес - от 10.00 часа до 17.00 часа. Входът е безплатен. Проявата е част от Календара на културните събития на Столична община и от културните събития, които Националният литературен музей организира по повод годишнината от рождението на Яворов.", "date": "2018.01.13", "title": "София: С празнични прояви в града ще бъдат отбелязани 140 години от рождението на поета Пейо Яворов"}
{"url": "http://www.focus-news.net/news/2018/01/13/2476591/predstoyashti-mezhdunarodni-sabitiya-za-13-yanuari-agentsiya-fokus.html", "text": "Втори ден от първия тур на президентските избори в Чешката република.\r\n**** Японският премиер Шиндзо Абе ще проведе среща с премиера на Латвия, преди да замине на официална визита в Литва. \r\n*** Протести на леви организации срещу австрийското правителство. \r\n*** Протести срещу решението на американския президент Доналд Тръмп да присъства на Световния икономически форум в Давос. \r\n***", "date": "2018.01.13", "title": "Предстоящи международни събития за 13 януари (Агенция „Фокус“)"}
{"url": "http://www.focus-news.net/news/2018/01/13/2476592/nimh-zhalt-kod-za-valezhi-ot-snyag-e-obyaven-v-8-oblasti-na-stranata.html", "text": "Жълт код за валежи от сняг е обявен в 8 области на страната днес. Това сочи справка на сайта на НИМХ. Жълтият код е в сила за областите Монтана, Враца, Ловеч, Габрово, Пловдив, Пазарджик, Смолян и Кърджали. В тези области в комбинация с вятъра ще се създават условия за навявания и преспи.\r\nПри обявен жълт код времето е потенциално опасно. От НИМХ предупреждават хората да бъдат внимателни.", "date": "2018.01.13", "title": "НИМХ: Жълт код за валежи от сняг е обявен в 8 области на страната"}
{"url": "http://www.focus-news.net/news/2018/01/13/2476593/navarshvat-se-140-godini-ot-povtornoto-osvobozhdenie-na-stara-zagora.html", "text": "Навършват се 140 години от повторното Освобождение на Стара Загора през Руско-турската освободителна война 1877 – 1878 г. По повод  паметното събитие, от 8.30 ч. в катедрален храм „Свети Димитър“ ще бъде отслужена заупокойна литургия от храмовото свещеничество. Това съобщиха от пресцентъра на Община Стара Загора. \r\nПо традиция на 13-и януари се отслужва литургия в памет на загиналите при превземането, опожаряването и освобождението на Стара Загора български опълченци, руски воини и мирни граждани. От 2008 година, когато се навършиха 130 години от Освобождението на Стара Загора, Община Стара Загора и Старозагорската митрополия отбелязват по този начин славната дата в историята на града..", "date": "2018.01.13", "title": "Навършват се 140 години от повторното Освобождение на Стара Загора"}
{"url": "http://www.focus-news.net/news/2018/01/13/2476594/pernik-v-selo-lyulin-shte-se-provede-obichayat-posreshtane-na-survakari-v-balgarskiya-dom.html", "text": "В село Люлин си дават среща две от най-колоритните сурвакарски групи - Люлин и Долна Секирна. Това съобщиха от пресцентъра на Община Перник. По хилядолетна традиция всяка година в нощта на 13 срещу 14 януари магията на обичая събира хиляди маскирани и очаровани от духа Сурова. Народният празник, който от края на 2015 година е част от голямото семейство на ЮНЕСКО, по стародавна традиция се чества на Васильовден по стар стил. Сурвакари обхождат къщите и благославят стопаните за здраве и берекет. И тази година кметът на Перник Вяра Церовска и екипът ѝ ще направят обиколка на селата и ще се потопят в магията на автентичния ритуал. Перник очаква много гости от страната и чужбина. Всички ще могат отблизо да се запознаят с пазителите на маскарадната традиция. Маршрутът на гостите и на кметския екип ще започне от село Люлин. Там в нощта срещу 14 януари те ще представят уникалния обичай „Посрещане на сурвакари в българския дом“, който се изпълнява само от тях. Празничната програма ще започне в 17.00 часа с фолклорен концерт. По-късно там ще бъде открита фото изложба на стари снимки на сурвакарската група от 60 години на миналия век. Групата от Люлин се стреми да бъде максимално автентична и затова говори последната награда от Международния фестивал на маскарадните игри – златен медал за поддържане и предаване на традиции. В рамките на вечерта ще вземат специално участие група войводи от национално сдружение „Хайдути“, ще бъде представена фотоизложба и експозиция на маски, произведени от майстор Деян Евгениев. \r\nВ 18.00 часа ще започне срещата на гостуващата сурвакарска група от село Долна Секирна. След това пътя ще ги заведе до село Големо Бучино, кв. \"Бела вода\" и  град Батановци, където ще гостува групата от село Черна гора. Финалът ще бъде поставен в най-голямото пернишко село - Драгичево, където ще се съберат три сурвакарски групи от селата Долни Раковец, Прибой, Пещера и Национално сдружение \"Хайдути\".", "date": "2018.01.13", "title": "Перник: В село Люлин ще се проведе обичаят „Посрещане на сурвакари в българския дом“"}
{"url": "http://www.focus-news.net/news/2018/01/13/2476595/the-guardian-britanskiyat-finansov-ministar-zayavi-che-liderite-na-es-sa-paranoichni-che-i-drugi-strani-iskat-da-izlyazat-ot-nego-sled-brekzit.html", "text": "Британският министър на финансите Филип Хамънд заяви, че липсата на ентусиазъм относно бъдещите търговски отношения между Великобритания и ЕС може да се опише като „параноя“. Според него редица политици в Европа все още искат да накажат страната му заради резултатите от референдума от 2016 г., пише  The Guardian.\r\n„Чуваме готовността и ентусиазма на САЩ и на други страни по света да сключват търговски споразумение с нас, но не и от Европа“, заяви Хамънд. Той заяви, че е „параноя“ предположението, че твърде мек Брекзит ще подтикне и други страни да излязат от ЕС. \r\n„Разбирам я тази параноя. Но си представете, че водите успешен и процъфтяващ клуб. Ако някой член напусне, не се паникьосвате веднага, че и други ще напуснат, а сте уверени, че ще останат“, уверен е той.  Виктор Турмаков", "date": "2018.01.13", "title": "The Guardian: Британският финансов министър заяви, че лидерите на ЕС са „параноични“, че и други страни искат да излязат от него след Брекзит"}
{"url": "http://www.focus-news.net/news/2018/01/13/2476596/denyat-13-yanuari-v-balgarskata-istoriya.html", "text": "1972 г. \r\nВисшият педагогически институт в Пловдив е преименуван в Пловдивски университет \"Паисий Хилендарски\" и в града е открит и Висш музикално- педагогически институт.\r\nПловдивският университет „Паисий Хилендарски” е най-голямото висше училище в Южна България и второ по големина в страната след Софийския университет „Св. Климент Охридски”. Основан е през 1961 г. като Висш педагогически институт по природо-математически науки. Обявен е за Университет през 1972 г. Университетските сгради са разположени на няколко места в града. В градовете Смолян, Кърджали и Пазарджик са разкрити филиали на Университета.\r\nПловдивският университет разполага с библиотека, университетско издателство, Университетски информационен център, специализирани лаборатории, езикови кабинети, мултимедийни и компютърни зали, Център за дистанционно обучение, научноизследователско поделение, спортен център, учебен театър, технически центрове, обслужващи и сервизни звена. Университетът поддържа активни международни контакти с почти всички европейски страни, САЩ и страни от Азия и Африка. Участва самостоятелно или съвместно с други европейски университети в програми на Европейския съюз и американски и швейцарски фондове за научни изследвания. Академичната общност развива отношения и с висши училища от Европа, Русия и Близкия изток. Университетът има официална акредитация (2001 година), която му позволява да провежда обучение във всички образователни степени – специалист, бакалавър, магистър и доктор.1928 г. \r\nМара Бунева застрелва управителя на Вардарска Бановина в Скопие Велимир Прелич. Тя е деятелка на македоно-одринското революционно движение. Родена е в Тетово през 1902 г. След завършване на гимназия продължава образованието си в СУ \"Св. Климент Охридски\". Омъжва се за кавалерийския офицер Хранков. Отказва се от материалната си обезпеченост и бъдещата педагогическа кариера и се включва в революционната борба на македонските българи. Мара Бунева е избрана за изпълнителка на смъртната присъда на Велимир Прелич. По негова заповед през 1927 г. на Скопския студентски процес срещу дейците на Македонската младежка тайна революционна организация, подсъдимите са подложени на жестоки изтезания - стягане на главите, чупене на ръцете и дори са заравяни живи. Целта на Бунева е да привлече вниманието на световната общественост към македонския въпрос и безправното положение на своите сънародници, изложени на жестокия терор от сръбските власти.\r\nМара Бунева разстрелва Велимир Прелич в центъра на Скопие на стария мост на Вардар, след което стреля в гърдите си. Умира на следващия ден от раните си.1922 г. \r\nОбнародван е Закон за подобрение на земеделското производство и опазване на полските имоти.1915 г. \r\nПрожектиран е първият български игрален филм „Българан е галант“ на Васил Гендов.\r\nБългарският актьор и режисьор Васил Гендов е роден на 24 ноември 1891 г. в Сливен. Завършва висша театрална школа във Виена, специализира в Берлин, във филмовата къща \"АИКО\". От 1920 г. е директор, режисьор и актьор в Софийския пътуващ театър. Основоположник е на българското филмово изкуство, създател е на първата българска филмопроизводствена кооперация \"Янтра филм\". Гендов е инициатор за създаване на съюза на кинодейците в България (1931 г.), както и на Музея на българската кинематография (1948 г.). Създател е на първия български игрален филм \"Българан е галант\" (1915 г.), на който е сценарист, режисьор и изпълнител на главната роля. Гендов е автор на спомените \"Трънливият път на българския филм\". Режисьор е и на: \"Любовта е лудост\" (1917 г.), \"Дяволът в София\" (1921 г.), \"Бай Ганьо\" (1922 г.), \"Военни действия в мирно време\" (1922 г.), \"Човекът, който забрави бога\" (1927 г.), \"Пътят на безпътните\" (1928 г.), \"Улични божества\" (1929 г.), \"Буря на младостта\" (1930 г.), \"Бунтът на робите\" (1933 г., първият български звуков филм), \"Земята гори\" (1937 г.). Умира на 3 септември 1970 г. в София.1913 г. \r\nБългарското Главно командване изпраща директива до войските, с която уточнява техните задачи в случай на подновяване на военните действия след младотурския преврат.\r\nМладотурската революция (1908 г.) е извършена на 23 юли в Османската империя от Комитета \"Единение и напредък\". Първи въстава гарнизонът в Ресен, последван от гарнизоните в Битоля и Одрин. Безсилен да се справи с положението, султан Абдул Хамид II обявява на 23 срещу 24 юли, че възстановява конституцията от 1876 г. и съгласието си за провеждане на избори за парламент. Привлечени от измамните лозунги на младотурците за равенство на народите в Османската империя, без оглед на тяхната езикова и религиозна принадлежност, на тяхна страна минават и някои чети на ВМОРО, които слизат от планините и се саморазпускат. Те участват заедно с младотурците в потушаването на държавния преврат от април 1909 г., след който следва и детронирането на султан Абдул Хамид II. Осигурили си цялата държавна власт, младотурците бързо забравят дадените обещания и по отношение на българското население в европейските предели на империята продължават старата султанска политика. Това довежда до охлаждане на отношенията им с ВМОРО и четите и отново излизат в планините, за да доведат до край борбата си за освобождение от османското владичество.1904 г. \r\nВ периода 8 – 13 януари се учредява Федерация на македоно-одринските благотворителни братства в София.\r\nМакедонските дружества и братства са организации на бежанци и преселници от Македония в България и някои други страни със задача да подпомагат своите сънародници от европейските предели на Османската империя, останали под властта на Високата порта по силата на решенията на Берлинския конгрес (1878 г.). Първите дружества се появяват още в началото на 80-те години на XIX в., но между тях не съществува никаква връзка. Първият опит да се обединят е предприет през 1885 г., но без успех. Идеята за обединение се реализира 10 години по-късно, когато през март 1895 г. се полагат основите на Македонския комитет, преименуван малко по-късно във Върховен македоно-одрински комитет. След като през 1900 г. към тях се присъединяват и клоновете на дружество \"Странджа\", те се преименуват в македоно-одрински дружества. С разтурянето на Върховния македоно-одрински комитет (ВМОК) през 1903 г. македоно-одринските дружества продължават да съществуват като благотворителни братства. През 1905 г. те се обединяват в една организация, наречена Съюз на македоно-одринските благотворителни братства. По време на войните 1912-1913 г. подпомагат активно образуването и действията на Македоно-одринското опълчение. Въпреки поражението на България в Първата световна война (1914-1918 г.) пред мирната конференция в Париж (1919-1920 г.) застъпват идеята за присъединяване на Македония към свободната българска държава. През есента на 1920 г., когато е свикан Вторият велик събор на братствата, в техните редове се извършва разцепление. Една малка група излиза от тях и се обособява в Македонска федеративна организация. Останалата част поддържа тесни контакти с нелегалната Вътрешна македонска революционна организация, възстановена след края на Първата световна война от Тодор Александров и ген. Александър Протогеров. През януари 1923 г. между братствата и федералистите е постигнато обединение, което просъществува твърде кратко време. След последвалото разединение между тях Съюзът на македонските братства продължава да следва линията на Вътрешната македонска революционна организация (ВМРО). Организацията просъществува до извършването на държавния преврат на 19 май 1934 г., когато заедно с другите политически, синдикални и националнореволюционни организации е разтурена и тя. Печатни органи са: в. \"Македония\" (1919-1923 г.) и \"Независима Македония\" (1923-1926 г.).1880 г. \r\nПровеждат се избори за II Oбикновено Народно събрание. Вотът е спечелен от либералите. Либералната партия е политическа организация, изразяваща интересите на дребните и средните собственици. Образувана е през октомври-ноември 1879 г. Най-многобройната политическа организация в България след Освобождението. Видни нейни дейци са Др. Цанков, П. Каравелов, П. Р. Славейков, които са водачи на либералното течение по време на Учредителното събрание 1879 г. Във външнополитическата си ориентация партията се обявява за сближаване с Русия. По време на изборите за I и II ОНС печели голяма изборна победа. През март 1880 г. образува правителство начело с Драган Цанков, през декември същата година министър-председател става П. Каравелов. Либералите се стремят чрез икономически, финансови и административни мерки да утвърдят дребнособственическите отношения, установени след Освобождението в Княжество България. След извършването на държавния преврат 1881 г. от княз Александър I Батенберг правителството на П. Каравелов е отстранено от власт. Поради преследвания част от ръководителите на Либералната партия са принудени да емигрират.1878 г. \r\nСтара Загора е освободена повторно, а за окръжен началник е назначен руския офицер Куликовски.1833 г. \r\nВ Рилския манастир избухва пожар, който унищожава значителна част от сградния фонд. Манастирът \"Св. Иван Рилски\" е построен на мястото на стара постница през 927-941 г. от Иван Рилски или според някои автори - от негови ученици, в Рила планина, край Рилска река. Цар Иван Шишман (1371-1393 г.) издава на 28 септември 1378 г. хрисовул, подписан и подпечатан със златен печат, с който дава на манастира като феодални владения 20 села заедно със землищата им.\r\nВ двора на днешния манастир през 1335 г. е издигната отбранителна кула и малка еднокорабна черква от местния феодален владетел Хрельо. Още с основаването си става книжовно и просветно средище. През Възраждането в него съществува училище. Голяма педагогическа дейност в него развива Неофит Рилски. Манастирът дава подслон на Васил Левски, Ильо войвода, Г. Делчев, П. Яворов и др. През 1778 г. манастирът \"Св. Иван Рилски\" става жертва на стихиен пожар. Възобновен е през 1784 г., значителна част от него е опожарена отново през 1833 г. Днес ансамбълът на манастира обхваща територия от 8800 кв. м, от които 5500 кв. м застроена площ. Манастирските крила, изградени по различно време на четири и пет етажа, заобикалят от всички страни единствения двор във форма на неправилен петоъгълник. През 1961 г. манастирът е обявен за Национален музей \"Рилски манастир\", през 1976 г. - за Национален исторически резерват, а от 1983 г. е под егидата на ЮНЕСКО. В Рилския манастир се пазят ръкописи, старопечатни книги, документи от XIV-XIX в., а в музея - много старинни предмети - черковна утвар, жезли, икони, оръжия, монетна колекция и др.На тази дата са родени:1933 г. \r\nРодена е княгиня Мария-Луиза Българска. Кръстена е по православния обряд на 15 януари въпреки протестите на Ватикана, който разпорежда името на царя да не се споменава при богослужение в католическите църкви в страната. Княгинята е дъщеря на цар Борис III и царица Йоанна. Родена е в София. След референдума за премахване на монархията 1946 г. напуска България заедно с майка си, леля си Евдокия и брат си Симеон II и живее извън пределите на страната. През 1957 г. се омъжва за принц Карл-Владимир Лайнинген и от брака си с него има двама синове: Карл-Борис, роден на 17 април 1960 г., и Херман, роден на 16 април 1963 г. През 1968 г. се развежда и на следващата година се омъжва за Бронислав Хробок, от брака с когото също има две деца: Александра, родена на 14 септември 1970 г., и Павел, роден на 3 май 1972 г.1925 г. \r\nРоден е Георги Тодоров Калоянчев - български театрален и филмов актьор. Завършва ВИТИЗ (дн. НАТФИЗ). Дебютира във филма “Утро над родината” (1951 г.). Представител е на поколението, утвърдило се в киното в началото на 50-те години на ХХ в. Филмография: “Наша земя” (1953 г.), “Снаха” (1954 г.), “Димитровградци” (1956 г.), “Любимец 13” (1958 г.), “Първи урок” (1960 г.), “Златният зъб” (1962 г.), “Специалист по всичко” (1962 г.), “Инспекторът и нощта” (1963 г.), “Невероятна история” (1964 г.), “Русият и гугутката” (тв, 1965 г.), “Най-дългата нощ” (1967 г.), “Привързаният балон” (1967 г.), “Галилео Галилей” (1968 г.), “Бялата стая” (1968 г.), “Кит” (1970 г.), “Езоп” (1970 г.), “Откраднатият влак” (1971 г.), “Демонът на империята” (тв, 1971 г.), “Игрек 17” (1973 г.), “Бягство в Ропотамо” (1973 г.), “Последна проверка” (тв, 1973 г.), “На живот и смърт” (тв, 1974 г.), “Вечни времена” (1975 г.), “Лебед” (1976 г.), “Момичето с хармоничката” (тв, 1977 г.), “От нищо нещо” (1979 г.), “Къщата” (1979 г.), “Нощните бдения на поп Вечерко” (тв, 1980 г.), “Неочаквана ваканция” (тв, 1981 г.), “Фалшификаторът от Черния кос” (тв, 1983 г.), “Бон шанс, инспекторе!” (1983 г.), “Ян Бибиян” (1985 г.), “За къде пътувате?” (1986 г.), “Дом за нашите деца” (тв, 1987 г.), “Заплахата” (1989 г.), “Карнавалът” (1990 г.), “Под игото” (тв, 1991 г.), “Бай Ганьо” (1991 г.), “Фатална нежност” (1993 г.), “Пантуди” (1993 г.), “Испанска муха” (1997 г.), “След края на света” (1998 г.). Актьор от трупата на Сатиричния театър (“Вчерашни целувки” (2000 г.), “Госпожа министершата” (2000 г.). Играе в тв театър: “Елин Пелин се смее” (1965 г.), “Криворазбраната цивилизация” (1975 г.), “Мисия във Виена” (1976 г.), “Смъртта на търговския пътник” (1985 г.), “Мезониера” (1986 г.), “Големите игри” (тв сериал, 1999 г.). Автобиографична книга “Жив съм. Ваш съм” (1998 г.). Получава наградата “А, Аскеер” за цялостно творчество (1995 г.). Получава награда за цялостно творчество на Съюза на артистите в България (2000 г.), награда за принос в българското кино от фестивала “Любовта е лудост” (2002 г.).1898 г. \r\nРоден е Николай Тодоров Фол - български белетрист и режисьор. Завършва гимназия в София, учи режисура в Берлин. Сътрудничи в литературните седмичници “Развигор”, “Литературни новини”, “Литературен глас”. Основател (София, 1932 г.) е на Детската театрална школа. Автор е на сборник разкази: “Незначителни събития” (1922 г.), “Червеният фенер” (1925 г.), на романите за деца “Мешко и приятелите му”, “Таралежко” (1930 г.), “Пътуването на Татунчо и Татунка до Луната” и др. Умира на 14 март 1969 г. в София.1881 г. \r\nРоден е Александър Василев Морфов - български композитор, брат на Б. Морфов и Хр. Морфова. Завършва Българската униатска гимназия в Одрин (1899 г.), където изучава музика. Завършва Военното училище (1902 г.) и служи като офицер в артилерията. Участва във войните (1912-1913 г., 1915-1918 г.). След като излиза в оставка (1922 г.), се отдава на музикално творчество. Основна цел на музикалната му дейност е обновяването на военната маршова песен. Поддържа идеята, че патриотичните и възторжени маршове укрепват бойния дух и повишават силата на армията. Автор е на около 30 маршови песни: “Ний ще победим”, “Настанал е вече боен час” (“Прощален марш”), “Изгрей, зора на свободата” (марш на македонските революционери от ВМРО), “Срещен марш”, “Войнишки хор”, “Стягайте се, момци храбри”, “Атака”, “Здравейте”, “На щрек”, “Вълшебният орляк”, “Напред за родна чест”, “Родна защита” (в съавт. с Г. Атанасов) и много други. Автор е на голяма част от текстовете на музикалните си творби и на либретото на операта “Запустялата воденица” от Г. Атанасов. Един от пионерите е на българската хорова песен. Популярни са неговите песни “Дамян танец води”, “Баба Минковица”, баладата “Сеймени” и много други. Умира на 19 април 1934 г. в София.1849 г. \r\nРоден е Константин Анастасов Йованович - виенски архитект, българин по произход (син на графика Ан. Йованович). Завършва архитектура в Политехниката в Цюрих (1870 г.). Живее и работи във Виена и Белград. В България идва през 1880 г. Проектира сградите на Народното събрание (1884 г.), гимназията в Лом (между 1880-1884 г.), I мъжка гимназия в София (1884 г.). Автор е на изследване за строежа на църквата \"Св. Петър\" в Рим, публикувано във Виена. Умира на 15 февруари 1923 г. в Цюрих.1863 г.\r\nВ Свищов е роден писателят Алеко Константинов, с псевдоним Щастливеца (1863 - 1897). Завършва право, работи като съдия и прокурор в софийски съдилища. Развива активна обществена дейност - училищен настоятел, член на Върховния македонски комитет, на настоятелството на дружество „Славянска беседа“, на Българското народообразователно дружество, на Комисията за насърчаване на местната индустрия, на Дружеството за насърчаване на изкуствата, на Музикалното общество, на Театралния комитет.\r\nПо негова инициатива се създава първото туристическо дружество в България, което поставя началото на организирания туризъм с изкачването на Черни връх, на 27 август 1895 г.\r\nАвтор е на \"До Чикаго и назад\", \"Бай Ганьо\", фейлетони, пътеписи и др. Превежда на български език произведения на Пушкин, Лермонтов, Некрасов и др.\r\nЧлен е на Демократическата партия на Петко Каравелов. Убит е при неуспешен атентат срещу съпартиеца му Михаил Такев край пазарджишкото село Радилово.1851 г.\r\nВ Копривщица е роден Тодор Каблешков (1851 - 1876). Деец на българското национално-освободително движение, един от ръководителите на Априлското въстание (1876) в Панагюрски революционен окръг.На тази дата умират:2000 г. \r\nУмира Боян Николов Знеполски - български писател. Роден е на 7 февруари 1908 г. Завършва средно образование в София (1933 г.) като частен ученик. Работи като строител и журналист. Участва в изграждането на Народния фронт, преследван и интерниран за антидържавна дейност. След 9 септември 1944 г. е чиновник, журналист, завеждащ редакция в Министерството на земеделието. Лириката му е оптимистично-призивна, драматургията - с агитационен характер (\"Нови хора\"). Автор е на детски и хумористично-сатирични творби. 1905 г. \r\nУмира Пандели Кисимов Хаджигеоргиев - български общественик, публицист, полемист и писател. Превежда от гръцки език и сътрудничи на “Цариградски вестник” (1953 г.), в.“България”, сп. “Български книжици”. Участва във въстанието на капитан Дядо Никола, през 1862 г. емигрира и 10 години живее в Букурещ и Болград. Един от основателите е на БТЦК, привърженик на дуализма. Сътрудничи на в. “Народност”, “Българска пчела” и “Дунавска зора”. От 1869 г. редактира в. “Отечество”, свързан с партията на “старите”. Връща се в Търново през 1872 г., пътува из страната, занимава се с рударство, пише дописки и статии, превежда от румънски език. След Освобождението работи като съдебен служител в Търново и София. Репресиран е по време на Стамболовия режим. Неговите идейни позиции са разкрити най-пълно в книгата “Исторически работи. Моите спомени” (ч. I-IV, 1897-1903 г.).1864 г. \r\nУмира Димитър Стефанов Мутев - български книжовник. Роден е на 4 септември 1818 г. в Калофер. Завършва гимназия и Ришельовския лицей в Одеса. Учи философия в Бон и Берлин. През 1842 г. защитава докторска дисертация по физика, написана на латински език. През 1859-1864 г. е директор на Болградската гимназия “Св. св. Кирил и Методий”. Основател и пръв редактор е на сп. “Български книжици”. Записва народни песни и пословици, превежда от английски език. Автор е на “Естествена история за първо запознаване с естеството”.За изготвянето на историческата справка на Агенция “Фокус” са използвани следните източници:\r\nЕнциклопедия “България” - Издателство на БАН, 1982 г.;\r\nЕнциклопедия “Британика” (2004 г.);\r\nБолшая Советская Энциклопедия (1970 г.);\r\nФамилна енциклопедия “Larousse”;\r\nИстория на Българите - Късно средновековие и Възраждане - Издателство “Знание” ЕООД, Книгоиздателска къща “Труд”, 2004 г.;\r\nИстория на Българите - От древността до края на XVI век - Издателство “Знание” ЕООД, Книгоиздателска къща “Труд”, 2003 г.;\r\nИстория на Българите - Българската дипломация от древността до наши дни - Издателство “Знание” ЕООД, Книгоиздателска къща “Труд”, 2003 г.;\r\nИстория на България по дати - Книгоиздателска къща “Труд”, 2003 г.;\r\nБългарски традиционен календар - БАН, Издателство Вион, 2002 г.;\r\nИстория на Балканите XIV - XX век - Издателска къща “Хермес”, 2002 г.;\r\nБългарска военна история - БАН, 1989 г.;\r\nИстория на войните в дати - Издателска къща “Емас”, 2001 г.;\r\nИстория на Русия - Книгоиздателска къща “Труд”, 2002 г.;\r\nИстория на Османската империя - Издателство “Рива”, 1999 г.;\r\nБългарска енциклопедия, БАН, Книгоиздателска къща “Труд”, 2003 г.;\r\nИсторически бюлетин - на “The New York Times”;\r\nИсторически бюлетин - на “The History Channel”;\r\nИсторически бюлетин - на “World of Quotes”;\r\nЕнциклопедии - LAROUSSE\r\nИсторически архив на Агенция “Фокус” - отдел “Архив и бази данни” и други.;", "date": "2018.01.13", "title": "Денят 13 януари в българската история"}
{"url": "http://www.focus-news.net/news/2018/01/13/2476597/blagoevgrad-15-oto-yubileyno-izdanie-na-festivala-simitliya-drevnata-zemya-na-kukerite-shte-se-provede-v-simitli.html", "text": "15-ото юбилейно издание на фестивала „Симитлия – Древната земя на кукерите“ ще се проведе в Симитли днес. Това съобщи за Радио „Фокус“ – Пирин Таня Тасева от пресцентъра на Общината. Зрелищното шоу по традиция ще се проведе на стадион „Септември“, тъй като мястото е удобно за дефилиране на хилядите кукери и двойно повече публика, която се очаква да присъства на фестивала. Регламентът за участие в „Симитлия – Древната земя на кукерите“ остава непроменен. Фестивалът е отворен за всички желаещи. Кукерското дефиле, както всяка година има и състезателен характер, като групите участват в състезателни категории за цялостно представяне, за пресъздаване на обредна традиция, за индивидуални награди. За петнадесета години организацията на „Симитлия – Древната земя на кукерите“, е едно от най-важните събития за Община Симитли. Авторитетно жури ще гледа и отличава най-атрактивните и най-автентичните. За юбилейното издание организаторите имат предвид допълнителни изненади и награди за участниците и публиката на фестивала.„Фокус“ припомня:\r\nФестивалът е създаден през 2003 година заради желанието на многобройните и многочислени кукерски групи от симитлийска община, с подкрепата на кмета на Общината Апостол Апостолов. „Симитлия – древната земя на кукерите“ има за цел да утвърждава и обогатява като пъстра палитра на богатото ни нематериално наследство – кукерските игри, традиции, обичаи и ритуали, свързани със Сурва.\r\nЛивия НИНОВА", "date": "2018.01.13", "title": "Благоевград: 15-ото юбилейно издание на фестивала „Симитлия – Древната земя на кукерите“ ще се проведе в Симитли"}
{"url": "http://www.focus-news.net/news/2018/01/13/2476598/tass-yaponiya-i-estoniya-sa-se-dogovorili-za-neobhodimostta-da-se-zasili-natiska-spryamo-severna-koreya.html", "text": "Японският министър-председател Шиндзо Абе заяви по време на съвместна пресконференция с естонския си колега Юри Ратас, че правителствата на двете държави смятат за необходимо да се засили максимално натиска срещу Северна Корея, развиваща своята ракетно-ядрена програма, предава ТАСС.\r\n„Важно е, че постигнахме съгласие за това, че не признаваме ядреното оръжие за Северна Корея и че се договорихме, че е необходимо максимално засилване на натиска срещу нея“, заяви Абе. Той подчерта, че Пхенян представлява сериозна заплаха, защото притежава ракети, които могат да достигнат и Талин. \r\nПо време на европейската обиколка Абе ще посети в близките дни и Латвия, Литва, България, Сърбия и Румъния. Те са важни за Япония от гледна точка на стратегическия ѝ подход относно ситуацията около Северна Корея. С изключение на Естония те всички имат дипломатически отношения с Пхенян, а България и Румъния имат и негово посолство на своя територия.  Виктор Турмаков", "date": "2018.01.13", "title": "ТАСС: Япония и Естония са се договорили за необходимостта да се засили натиска спрямо Северна Корея"}
{"url": "http://www.focus-news.net/news/2018/01/13/2476599/sofiya-vavezhda-se-vremenna-organizatsiya-na-dvizhenieto-za-zasnemane-na-film.html", "text": "Забраняват се престоят и паркирането на пътни превозни средства, с изключение на автомобилите на снимачния екип и извън местата в режим „служебен абонамент”, както следва:\r\nОт 10.00 до 18.00 часа днес, на 14.01.2018 г. и 15.01.2018 г.:\r\n- на ул. „Цар Симеон” между ул. „Г.С.Раковски” и ул. „Г.Бенковски” – 6 /шест/ паркоместа;\r\n- на ул. „Г.Бенковски” между ул. „Цар Симеон” и ул. „Св.св. Кирил и Методий” – 4 /четири/ паркоместа.\r\n От 09.00 до 14.00 часа на 14.01.2018 г. на ул. „Съборна” между пл. „Света Неделя” и ул. „Цар Калоян” – 10 /десет/ паркоместа.\r\n. От 09.00 до 14.00 часа на 14.01.2018 г.:\r\n- на бул. „Витоша” срещу Съдебната палата – 2 /две/ паркоместа;\r\n- на ул. „Позитано” между бул. „Витоша” и ул. Лавеле” – 5 /пет/ паркоместа.\r\n. От 08.00 до 19.30 часа на 18.01.2018 г. и 19.01.2018 г.:\r\n- на ул. „Цар Симеон” между ул. „Г.С.Раковски” и ул. „Г.Бенковски” – 6 /шест/ паркоместа;\r\n- на ул. „Г.Бенковски” между ул. „Цар Симеон” и ул. „Св.св. Кирил и Методий” – 4 /четири/ паркоместа.\r\n От 10.00 до 12.00 часа на 14.01.2018 г. да се забрани влизането на пътни превозни средства за максимум от 3 /три/ минути за заснемане на кадър:\r\n- по ул. „Съборна” между ул. „Цар Калоян” и ул. „Леге”;\r\n- па ул. „Леге” между ул. „Алабин” и ул. „Съборна”.", "date": "2018.01.13", "title": "София: Въвежда се временна организация на движението за заснемане на филм"}
{"url": "http://www.focus-news.net/news/2018/01/13/2476600/plovdiv-snyag-vali-v-rayona-na-prohoda-troyan-karnare-studenets-i-panichkovo-patishtata-v-oblastta-sa-mokri-i-hlazgavi.html", "text": "Движението по всички основни направления в Пловдивска област се осъществява с нормална интензивност и без затруднения, съобщи за Радио „Фокус“ – Пловдив дежурният в Областно пътно управление. Интензивен е трафикът по участъка на автомагистрала „Тракия“. Пътищата на територията на областта са мокри и хлъзгави, в планински райони – обработени срещу заледяване. Навсякъде видимостта е добра. Призовават се водачите да шофират с повишено внимание и съобразена скорост, за да не се създават предпоставки за възникването на пътнотранспортни произшествия. Сняг вали в района на прохода Троян – Кърнаре, Студенец и Паничково. В останалите райони валежите са от дъжд. Повишена опасност от образуването на свлачища има по направленията Асеновград – Смолян и Кричим – Девин. Остава забранено преминаването на всички МПС по пътя Белица – Загражден – Давидково, в участъка от км 13 до км 18, поради компрометирана настилка. Ограничено е движението на МПС над 12 тона през прохода Троян – Кърнаре, също по пътищата Югово – Лъки – Здравец, в отсечката град Лъки – пътно кръстовище за хижа \"Момчил юнак\" и Поповица – Болярци.\r\nДвижението по основните пътни артерии в град Пловдив също се извършва нормално и без затруднения. Не се наблюдава струпване на автомобили по главните булеварди и по входно-изходните артерии. В града вали слаб дъжд, пътните настилки са мокри и хлъзгави.\r\nТони МИХАЙЛОВ", "date": "2018.01.13", "title": "Пловдив: Сняг вали в района на прохода Троян – Кърнаре, Студенец и Паничково, пътищата в областта са мокри и хлъзгави"}
{"url": "http://www.focus-news.net/news/2018/01/13/2476601/interfaks-prez-2017-g-rusiya-e-prodala-vaorazhenie-na-suma-nadhvarlyashta-14-mlrd-dolara.html", "text": "Според запознат източник от сферата на военно-техническото сътрудничество в Русия страната през 2017 г. е изнесла въоръжение на сума над 14 млрд. долара, предава Интерфакс.\r\n„За износ през последната година са доставени въоръжение и военна техника на сума от повече от 14 млрд. долара“, съобщава източникът. В края на ноември асистентът в Кремъл по военно-техническото сътрудничество Владимир Кожин съобщи, че въпреки западните санкции през 2017 г. Русия е намерила нови партньори – „страни, които по-рано не са се обръщали към нас за въоръжение“.  Виктор Турмаков", "date": "2018.01.13", "title": "Интерфакс: През 2017 г. Русия е продала въоръжение на сума, надхвърляща 14 млрд. долара"}
{"url": "http://www.focus-news.net/news/2018/01/13/2476602/bchk-i-pss-shte-provedat-prakticheski-seminar-na-vitosha-posveten-na-bezopasnostta-v-planinite-po-vreme-na-zimniya-sezon.html", "text": "БЧК и ПСС ще проведат практически семинар на Витоша, посветен на безопасността в планините по време на зимния сезон. Това съобщиха от пресцентъра на БЧК. На събитието, което ще се състои в района на хижа „Алеко“, ще бъдат демонстрирани техническите способи на тема „Безопасност в зимната планина“. Фокус на семинара ще бъдат въпросите за безопасното поведение и пребиваване в планината при зимни условия, метеорологията в планините, лавинната опасност, екипировката и долекарската помощ.", "date": "2018.01.13", "title": "БЧК и ПСС ще проведат практически семинар на Витоша, посветен на безопасността в планините по време на зимния сезон"}
{"url": "http://www.focus-news.net/news/2018/01/13/2476603/pazardzhik-povishena-e-opasnostta-ot-padashti-kamani-v-rodopskata-chast-na-oblastta.html", "text": "Спокойно е движението по главните пътища в област Пазарджик. Пътните настилки са мокри, в планинската част - хлъзгави. Това съобщи за Радио „Фокус“ – Пазарджик дежурният в Областно пътно управление – Пазарджик. Въведено е ограничение и на моста в село Бошуля, който е част от републиканската пътна мрежа. Там е забранено движението на товарни автомобили с тегло над 10 тона. Определеният обходен маршрут е през село Звъничево – Септемврийски ханчета – град Септември – село Бошуля. В Родопската част на областта има опасност от падащи камъни. Тя е най-голяма по направленията Пещера – Батак – Широка поляна, Варвара – Гара Костандово и Белово – Юндола.\r\nАлбена ЖИЛЕКОВА", "date": "2018.01.13", "title": "Пазарджик: Повишена е опасността от падащи камъни в Родопската част на областта"}
{"url": "http://www.focus-news.net/news/2018/01/13/2476604/regnum-yaponskiyat-flot-zasili-blokadata-nad-severna-koreya-za-da-predotvrati-kontrabandata-na-petrol.html", "text": "Японският боен флот е преминал в режим на засилено патрулиране на Жълто и на Японско море, за да предотвратява контрабандата на петролни продукти към Северна Корея, предава Regnum.\r\nРешението за засиленото патрулиране е прието съвместно с властите на САЩ. Решението цели съблюдаването на новите санкции срещу Северна Корея, приети от Съвета за сигурност на ООН. \r\nПо-рано южнокорейските власти съобщиха, че са задържали съд, подозиран за транспортирането на петрол към Северна Корея в разрез със санкциите.  Виктор Турмаков", "date": "2018.01.13", "title": "Regnum: Японският флот засили блокадата над Северна Корея , за да предотврати контрабандата на петрол"}
{"url": "http://www.focus-news.net/news/2018/01/13/2476605/veliko-tarnovo-snyag-vali-v-grada-patnite-nastilki-sa-mokri.html", "text": "Слаб сняг вали в града, предаде репортер на Радио „Фокус” – Велико Търново. Пътните настилки са мокри. Времето е  облачно. Температурата на въздуха е 3 градуса. Натоварено е движението в центъра на града на кръстовището пред Съдебната палата и пред сградата на Пощата. По-засилено движение се наблюдава и по бул. „България“ и ул. „Никола Габровски“, пътен възел „Качица“ и ул. „Магистрална“. Светофарната уредба под НВУ „Васил Левски“ не работи. Движението се регулира с пътни знаци.\r\nДобри са условията за пътуване на територията на областта. Отворен за движение на всички превозни средства е Проходът на Републиката. Не се допуска преминаване на товарни автомобили над 10 тона през прохода Твърдица – Елена.\r\nНадежда КРЪСТЕВА", "date": "2018.01.13", "title": "Велико Търново: Сняг вали в града, пътните настилки са мокри"}
{"url": "http://www.focus-news.net/news/2018/01/13/2476606/mobilni-punktove-sabrat-stari-gumi-ot-domakinstvata-v-rayonite-lyulin-i-vrabnitsa.html", "text": "Акцията по събиране на стари гуми от домакинствата се провежда и днес в районите „Люлин“ и „Връбница“. Това съобщиха от пресцентъра на Столична община. Това е третата поредна съвместна инициатива между Столична община и Столичният инспекторат, която е насочена към намаляване на изхвърлянето на стари гуми до кофите за смет и минимизиране на възможността да бъдат изгаряни за отопление. В рамките на предходните две акции, проведени в районите „Младост“ и „Овча купел“, бяха събрани близо 3 000 гуми. На адресите, на които има разкрити временни стационарни пунктове, старите си гуми могат да предават всички желаещи, независимо от района по местоживеене.\r\nАдреси на временни стационарни пунктове в район „Люлин“:\r\n- бул. „Добринова скала“, срещу бл. 402, вх. А;\r\n- ж.к. „Люлин 1“ – ул. „Константин Константинов“, зад магазин „Фантастико“;\r\n- ж.к. „Люлин 8“ – ул. „Търново“ обръщало на тролеите срещу бл. 816;\r\n- ж.к. „Люлин 10“ – бул. „Генерал Владимир Динчев“, срещу бл. 115, вх. Б;\r\n- ж.к. „Люлин 7“ – ул. „Полковник Стоян Топузов“, до трафопост до бл. 704;\r\n- ж.к. „Люлин 5“ – ул. „Капитан Васил Данаджиев“, трафопост до бл. 521.\r\nАдреси на временни стационарни пунктове в район „Връбница“:\r\n- ж.к. „Връбница“ – ул. „Тричко Велев“, до бившето БТК;\r\n- ж.к. „Обеля 2“ – ул. „Илия Георгов“ между бл. 231 и бл. 214.\r\nАдреси на временни стационарни пунктове в район „Младост“:\r\n- кв. „Горубляне“ – ул. „Цветна градина“ до Стадиона;\r\n- ж.к. „Младост 4“  –  ул. „Проф. Александър Танев“, терен срещу колелото на автобуси с № 213, 76;\r\n- ж.к. „Младост 3“  –  ул. „Жечо Гюмюшев“, терен преди пресечката с ул. „Инж. Георги Белов“;\r\n- ж.к. „Младост 1“  –  ул. „Митрополит Серафим Сливенски“, до дърводелски цех;\r\n- ж.к. „Младост 1“  –  ул. „Проф. Марко Семов“ и ул. „Андрей Сахаров“.\r\nАдресите за временни стационарни пунктове в район \"Овча купел\":\r\n- ж.к „Овча купел“ 1  –  ъгъла на бул. „Президент Линкълн“ № 55 и ул. „Зеленика“ – Автокозметичен център „Портокал“;\r\n- Автопаркинг  –  ж.к „Овча купел 1“, бул. „Президент Линкълн“, срещу бл.431;\r\n- Павилион  –  ж.к. „Овча купел 2“, кръстовището на бул. „Президент Линкълн“ и ул. „Петър Димков“.\r\nСтоличният инспекторат напомня, че търговските обекти / автосервизи и пунктове за смяна на излезли от употреба гуми/ са задължени да имат сключен договор с лицензирана фирма, на която да предават събраните гуми. Всеки обект, който нарушава разпоредбите на законодателството подлежи на санкция в размер от 1 400 до 4 000лв.", "date": "2018.01.13", "title": "Мобилни пунктове събрат стари гуми от домакинствата в районите „Люлин“ и „Връбница“"}
{"url": "http://www.focus-news.net/news/2018/01/13/2476607/prokuror-zornitsa-taskova-sadat-nalozhi-na-emil-milev-krokodila-myarka-zadarzhane-pod-strazha-vav-vrazka-s-razsledvane-na-grabezh-ot-2008-g.html", "text": "Снощи, в късните часове, Софийски градски съд уважи нашето искане за налагане на мярка за неотклонение „задържане под стража“ спрямо Емил Милев – Крокодила. Това съобщи за Агенция „Фокус“ говорителят на Софийска градска прокуратура Зорница Таскова. „Искането бе внесено във връзка с наше разследване за грабеж от 30 декември 2008 г. в магазин „Била“, уточни прокурор Таскова. Агенция „Фокус“ припомня: На 9 януари 2018 г. Специализираният наказателен съд оправда Емил Милев, известен с прякора Крокодила, който бе подсъдим за ръководене на въоръжена организирана престъпна група, занимавала се с отвличания, грабежи и палежи. Той има и обвинение за убийство на полицай.  Емил Милев е сочен и за един от най-известните автокрадци. \r\nИмето му е свързано и с престрелката на магистрала „Тракия“ през 2009 г., когато той и други двама души отвличат турски гражданин и го ограбили. По-късно били засечени от полицаи и започнала престрелка. Един от групата е убит, а самият Милев се укриваше от правосъдието 4 години. Задържането му бе през 2013 г., а делото влезе в съда 2015г.", "date": "2018.01.13", "title": "Прокурор Зорница Таскова: Съдът наложи на Емил Милев – Крокодила мярка „задържане под стража“ във връзка с разследване на грабеж от 2008 г."}
{"url": "http://www.focus-news.net/news/2018/01/13/2476608/politico-rumanskiyat-ministar-predsedatel-predizvika-kritika-ot-strana-na-ungariya-zaradi-maltsinstvata.html", "text": "Напрежението между Будапеща и Букурещ се засили, след като румънският министър-председател Михай Тудосе отправи завоалирана заплаха, че ще беси членовете на унгарското малцинство в страната си, предава  Politico.\r\nПо-рано Михай Тудосе заяви, че „ако знамето на трансилванските унгарци се развее над сградите на институциите, то всички ще се развеят до него“. Думите му предизвикаха осъждане от унгарския външен министър Петер Сиярто, който извика румънския посланик за изясняване на думите на премиера. След срещата Сиярто заяви, че не е доволен от обяснението на дипломата. \r\n„Заплашването на етническата общност с екзекуции е напълно неприемливо“, заяви външният министър. Той допълни, че дебатът относно етническите унгарци в Румъния „трябва да се води цивилизовано“. \r\nУнгарското малцинство е най-голямото в Румъния с около 1,2 млн. негови представители, обитаващи най-вече района на Трансилвания.  Виктор Турмаков", "date": "2018.01.13", "title": "Politico: Румънският министър-председател предизвика критика от страна на Унгария заради малцинствата"}
{"url": "http://www.focus-news.net/news/2018/01/13/2476609/gabrovo-do-100-metra-e-namalena-vidimostta-v-rayona-na-prohoda-shipka-zaradi-snegovalezh.html", "text": "До 100 метра е намалена видимостта в района на прохода Шипка. Това казаха за Радио „Фокус“ – Велико Търново от Областно пътно управление – Габрово. На прохода вали сняг. Пътните настилки са мокри и хлъзгави. Времето е облачно. Температурата на въздуха е минус 1°. На прохода Шипка е в сила ограничение за МПС за превоз на товари над 12 тона и ремаркета и полуремаркета с маса над 10 тона. До 31 март 2018 година движението по път Габрово – връх Шипка трябва да се осъществява с повишено внимание, поради пропаднал участък. Поставена е необходимата сигнализация. На пътя с. Кормянско – с. Малък Вършец при км 10+080 има стеснен участък при мост над р. Крапец. Сигнализиран е с пътен знак В15 „Забранено влизането на пътни превозни средства с ширина, включително на товара, по-голяма от 3,30 м”. Обходният маршрут за МПС над 3,30 м е по път Граница Ловеч – Кормянско – Малък Вършец при км 46+800 по общински път до III-403 в с. Малък Вършец. Ограничено е движението за автомобили над 10 тона по път Крамолин – Велико Търново. Забраната е въведена за отсечката от км 22 до км 28. Причината е намален габарит на пътното платно. Срокът за извършване на ремонтните дейности е до 30 юни 2018 г. На път Велико Търново – Дряново – Габрово – Стара Загора, съвпадащ с ул. “Малина“ в град Габрово, движението е ограничено поради извършване на строителни дейности. Отбивен маршрут за квартал Чехлевци е по път III-5004 – път II-44 – път III-4404. Поставена е необходимата сигнализация. Срокът за приключване на дейностите е до 31 август 2018 година.\r\nНадежда КРЪСТЕВА", "date": "2018.01.13", "title": "Габрово: До 100 метра е намалена видимостта в района на прохода Шипка заради снеговалеж"}
{"url": "http://www.focus-news.net/news/2018/01/13/2476610/tsvetan-tsvetanov-gerb-kompetentnite-organi-shte-si-svarshat-rabotata-po-otnoshenie-na-falshivite-signali-za-bomba-no-podalite-gi-shte-sazhalyavat-za-napravenoto.html", "text": "Във връзка с председателството ще има и доста провокации и от това естество някой да може да си наблюдава какво правят властите, когато се подава фалшив сигнал. Това каза зам.-председателят на ПП ГЕРБ и председател на парламентарната група на партията Цветан Цветанов в предаването „Събуди се“ по Нова телевизия. „Призовавам всички, които се поддават на подобни действия, че компетентните органи ще си свършат своята работа, но смятам, че те самите след това ще трябва да съжаляват за това, което са направили“, заяви Цветанов във връзка с подадения вчера сигнал за бомба в сградата на НДК. \r\nЗа случая, при който служител на НАП бе прострелян преди около 3 седмици, а вчера почина в болницата, Цветанов посочи, че няма съществени новини, защото се осъществяват необходими оперативни действия. „Разкриването на такова тежко престъпление не може да стане за един ден. Свидетел съм на много тежки престъпления, когато бях вицепремиер и министър на вътрешните работи. Полагаме максимални усилия и ако има системен подход, ще могат да се ограничат и други престъпления и да се разкрият тези“, обясни Цветанов.\r\nЗа убития в София бизнесмен Петър Христов Цветанов уточни, че го е познавал от публичните му изяви във Великотърновска област. „Познаваме се и тук е голямата спекулация в публичното пространство, защото и в тежък криминален случай политиците не си спестяват да правят политически спекулации. Имаше изказвания от страна на БСП за убийството, за близостта до властта. Не беше близък до властта и до ГЕРБ, а до всички тези, които искат да се развива България и региона“, заяви Цветанов. Според него самият факт, че е имало над 3000 човека на погребението му, означава, че е достоен човек. „Имаше представители от всички институции и политически партии. Той е симпатизирал на ГЕРБ. Изпълнил е гражданския си дълг и смятам, че всеки един достоен българин, който има информация, би било редно да я споделя пред компетентните органи. Споделена е определена чувствителна информация, която е допринесла за разкриването на тежки престъпления в България. Смятате ли, че Петър Христов може да напише листата и да определи кой да бъде водач или депутат? Това е несериозна теза, която дори не трябва да бъде коментирана. Не съм се интересувал никога от обемите и дейността, която върши. Много са нещата, които могат да бъдат говорени чисто спекулативно. Има компетентни органи и е имало управления на различни правителства, така че запознанството ми с Петър Христов е от момента, в който съм влязъл в политиката. Той е бил от истинските радетели на синята идея и за това, че СДС и демокрацията винаги са били приоритет за неговото мислене“, каза още Цветан Цветанов.", "date": "2018.01.13", "title": "Цветан Цветанов, ГЕРБ: Компетентните органи ще си свършат работата по отношение на фалшивите сигнали за бомба, но подалите ги ще съжаляват за направеното"}
{"url": "http://www.focus-news.net/news/2018/01/13/2476611/blagoevgrad-snyag-vali-v-rayona-na-razlog-patnite-nastilki-sa-mokri-i-hlazgavi.html", "text": "Сняг вали в района на Разлог, пътните настилки са мокри и хлъзгави. Това съобщиха за Радио „Фокус“ – Пирин от Областно пътно управление – Благоевград. През нощта няма регистрирани тежки пътни инциденти. В област Благоевград няма нововъведени ограничения за движението на леки и товарни автомобили. Повишена опасност от падащи камъни има в района на Кресненското дефиле и по второкласен път-19 Симитли – Гоце Делчев. По данни от Главна дирекция „Гранична полиция“ на всички гранични пунктове на българо-гръцката граница трафикът е нормален.\r\nЛора КАЛЧЕВА", "date": "2018.01.13", "title": "Благоевград: Сняг вали в района на Разлог, пътните настилки са мокри и хлъзгави"}
{"url": "http://www.focus-news.net/news/2018/01/13/2476612/kyustendil-suhi-i-prohodimi-pri-zimni-usloviya-sa-patishtata-v-oblastta.html", "text": "Предимно сухи и проходими при зимни условия са пътищата в областта. Това съобщи за Радио „Фокус” – Пирин дежурният в Областно пътно управление – Кюстендил. С нормална интензивност е движението по автомагистрала „Струма” и главен път Е-79. Слаб е трафикът в посока ГКПП „Гюешево”. Забранено е движението на товарни автомобили по пътя между селата Смоличано – Пелатиково. Въведеното ограничение за товарните моторни превозни средства е заради пропадане на участъци от пътното платно. Участъците са сигнализирани с пътни знаци, временната организация е със срок до 31 януари 2018 г.\r\nЛора КАЛЧЕВА", "date": "2018.01.13", "title": "Кюстендил: Сухи и проходими при зимни условия са пътищата в областта"}
{"url": "http://www.focus-news.net/news/2018/01/13/2476613/pss-usloviyata-v-planinite-sa-loshi-za-turistite-i-dobri-za-skiorite.html", "text": "Условията за туризъм в планините са лоши за туристите и добри за скиорите. Това съобщиха за Агенция „Фокус“ от Планинската спасителна служба (ПСС) към Българския червен кръст (БЧК). Планинските спасители обясниха, че времето не е подходящо за разходки в планината, тъй като е променливо. На места вали слаб сняг, по пътеките се е образувала нова снежна покривка. В някои планински участъци  духа слаб до умерен вятър, а на други има мъгла. Температурите са от 0 до минус 8 градуса. В курортите съоръженията работят. Планинските спасители препоръчаха на любителите на ски да карат внимателно, тъй като по пистите има заледени участъци и меки места. През изминалото денонощие няма регистрирани инциденти в планината. \r\nИнформация за обстановката в планините може да намерите на . Телефоните на ПСС са: 02/ 9632000 и 088 1470\r\nДеница КИТАНОВА", "date": "2018.01.13", "title": "ПСС: Условията в планините са лоши за туристите и добри за скиорите"}
{"url": "http://www.focus-news.net/news/2018/01/13/2476614/reuters-iran-saobshti-che-shte-otgovori-na-amerikanskite-sanktsii-sreshtu-rakovoditelya-na-sadebnite-mu-vlasti.html", "text": "Иранското правителство заяви, че ще отговори на санкциите, наложени от САЩ върху ръководителя на иранските съдебни власти аятолах Садик Лариджани, предава  Reuters.\r\nПо-рано президентът на САЩ Доналд Тръмп заяви, че ще продължи действието на режима за отмяна на санкциите срещу Иран, за да даде последен шанс да се поправят „грешките“ в Иранското ядрено споразумение от 2015 г. \r\nПравителството във Вашингтон същевременно обяви, че ще наложи санкции срещу 14 компании и лица в Иран, включително и върху Лариджани. \r\n„Враждебните действия на режима на Тръмп пресякоха червените линии за поведение на международната общност и са нарушение на международното право. Със  сигурност те ще бъдат посрещнати със сериозната реакция на Иран“, пише в официално заявление на МВнР на страната. \r\nВъншният министър на Иран Мохамад Джавад Зариф на свой ред заяви, че решението на Тръмп подкопава устоите на международното споразумение.  Виктор Турмаков", "date": "2018.01.13", "title": "Reuters: Иран съобщи, че ще отговори на американските санкции срещу ръководителя на съдебните му власти"}
{"url": "http://www.focus-news.net/news/2018/01/13/2476615/blagoevgrad-33-grupi-s-nad-5-000-uchastnitsi-shte-defilirat-v-ramkite-na-festivala-simitliya-drevnata-zemya-na-kukerite.html", "text": "33 групи с над 5 000 участници ще дефилират в рамките на фестивала „Симитлия – Древната земя на кукерите“, който ще се проведе днес в Симитли. Това съобщиха за Радио „Фокус“ – Пирин организаторите на събитието. Фестивалът ще бъде открит официално в 10.00 часа. Сред записалите се има групи от различни краища на България и две македонски. Според организаторите броят на записалите се участници тази година е рекорден. Във фестивала участие ще вземат 8 местни групи, като първи от тях ще дефилират кукерите от село Полето, а осми ще се представят бабугерите от село Крупник. Броят на гостуващите групи е 25, като 7 от тях за първи път пристигат в Симитли. Фестивалът „Симитлия – Древната земя на кукерите” се провежда за петнадесета година, под патронажа на кмета на Общината Апостол Апостолов, който е и основен инициатор за създаването на маскарадните игри и утвърждаването на фестивала през годините.\r\nЛивия НИНОВА", "date": "2018.01.13", "title": "Благоевград: 33 групи с над 5 000 участници ще дефилират в рамките на фестивала „Симитлия – Древната земя на кукерите“"}
{"url": "http://www.focus-news.net/news/2018/01/13/2476616/shumen-76-godishna-zhena-e-stanala-zhertva-na-telefonna-izmama-s-nad-13-000-leva.html", "text": "76-годишна жена от Шумен е станала жертва на телефонна измама с над 13 000 лева. Това съобщиха от ОДМВР - Шумен. Измамата е осъществена вчера. Жената е подведена от непознат да съдейства за „задържане на измамници“. При успешна операция ѝ била обещана доживотна седмична добавка към пенсията в размер на 50 лева. Звъннали ѝ първо на домашния телефон и казали, че дъщеря ѝ е пострадала в катастрофа и трябват пари за лечение. Тя разбрала, че е измама. Последвало второ обаждане. Мъж се представил за полицай и помолил да съдейства да заловят измамниците. Поискал ѝ номера на мобилния телефон, за да контролира и да ръководи операцията. Забранил ѝ да се обажда на близки, за да не се провали акцията. Жената имала малко над 1 500 лева у дома. Казали ѝ да ги сложи в торба и да ги остави до гараж пред дома ѝ и веднага да се прибере. Щели да ѝ звъннат като приключи задържането, за да върнат парите. Жената поставила в торба парите и ги оставила на уговореното място.  Звъннали ѝ втори път. Казали, че има още измамници на свобода, и трябват още пари. Питали я дали има. Тя наела кола и отишла до съседно село. Взела всички семейни спестявания. Не се обадила на никого от близките си. След като се прибрала, ѝ се обадили по телефона и я питали дали е готова и колко лева има. След като казала, че има малко над 11 000 лева, но се колебае дали да ги остави, измамниците ѝ казали, че акцията се провежда със знанието на кмета. Обещал при успешна операция гражданинът, който е съдействал, да получи доживотна надбавка в размер на 50 лева към пенсията. Жената повярвала. Оставила парите в торба до гаража и според указанията на непознатите, които се представят за полицаи се скрила в банята и зачакала да свърши операцията по залавяне на измамниците. По-късно разбрала, че е измамена. \r\nОДМВР - Шумен се обръща към гражданите с апел да разкажат на близките си, възрастни родители, баби и дядовци да не се доверяват на непознати по телефона. \"Ако някой им иска пари по телефона да знаят, че  със сигурност са попаднали в измамна схема. Обяснете им веднага да затворят телефона. Да ви потърсят, но да ви наберат  САМО след като чуят знак „свободно“ в слушалката. Ако не успеят да се свържат с вас, да позвънят на 112, и да съобщят. Но пак само след като чуят знак свободно, защото иначе отново говорят с измамниците\", посочиха от ОДМВР. \r\nВ последните измамни схеми измамниците действат по следния начин. Звънят на стационарен телефон. Използват стар сценарий за телефона измама, най- често, че близък е пострадал в ПТП и са нужни пари за лечение. Тъй като хората вече са запознати с този сценарий казват по телефона , че това е измама и затварят. Малко след това на стационарния телефон звъни отново непознат. Казва, че е от полицията (лейтенант, генерал, комисар, инспектор с произволно име). Обяснява, че в града действа група от измамници, част от които са задържани. В задържаните имало тефтер с номера на потенциални жертви, межди които е и този номер. Мъжът или жената разказват, че преди малко са се опитали да ги измамят и разказват как е протекъл разговора. Измамниците умело използват ситуацията и започват да разпитват потенциалните си жертви. Когато разберат нагласата им да съдействат „ на полицията“ им казват да съберат всички пари и ценности на едно място. Уговарят ги да дадат номера на мобилния си телефон, за да „ръководят операцията по задържането“. В разговора хората казват на кой адрес живеят. „Полицаят“ казва да чака инструкции като му дойде времето. Затваря телефона. Следва трето обаждане в което тези от пт първия разговор стават нагли и брутални - започват за заплашват, че ако не им бъдат предаде исканите пари, ще отидат в дома им и ще им нарежат уши, ръце, крака. В четвърто обаждане, вече на мобилния телефон звъни „полицаят“. Двете линии вече са заети и контролът на измамниците е на мобилния и на стационарния телефон. „Полицаят“ дава инструкции да се предадат исканите пари, за да могат измамниците да бъдат задържани на място. Условията са да се сложат пари и ценности в торба, да се хвърлят през терасата или торбата да се остави пред входната врата на жилището. Веднага след това мъжът или жената трябва да влязат в дома си, да заключат и да затворят прозорците и да се скрият в баня, тоалетна или друга по-вътрешна стая, за да не пострадат ако се наложи да се стреля по измамниците при задържането им. Така измамниците пращат мулетата там, като в това време не  позволяват на  хората да затворят телефона. Освен това им обещават доживотна  седмична награда към пенсията в размер на 50 лева, осигурена от кмета. С идеята, че помагат на полицията, хората поставят в торби всичките си пари и спестявания, оставят ги и се прибират. След това хората разбират, че са измамени. Не може да даде описание на човек, на който е предала парите, не е видяла и кой ги взема, няма никакво описание на мулето. Не знае и дали е бил с автомобил. А мулетата се наемат по обяви – за търсене работа, за продажба на автомобили и др.", "date": "2018.01.13", "title": "Шумен: 76-годишна жена е станала жертва на телефонна измама с над 13 000 лева"}
{"url": "http://www.focus-news.net/news/2018/01/13/2476617/blagoevgrad-spokoen-e-trafikat-v-tsentralna-gradska-chast-avtobusite-se-dvizhat-po-razpisanie.html", "text": "Спокоен е трафикът в централна градска част, автобусите се движат по разписание, предаде репортер на Радио „Фокус“ – Пирин. Светофарните уредби навсякъде са в изправност. Пътните настилки са сухи. През нощта няма регистрирани тежки пътни инциденти.\r\nЛора КАЛЧЕВА", "date": "2018.01.13", "title": "Благоевград: Спокоен е трафикът в централна градска част, автобусите се движат по разписание"}
{"url": "http://www.focus-news.net/news/2018/01/13/2476618/vitsepremierat-ekaterina-zaharieva-rechta-na-donald-tusk-na-balgarski-ezik-pokaza-che-balgariya-e-blizka-do-sartseto-mu.html", "text": "Речта на Доналд Туск на български показа, че България е близка до сърцето му. Това каза вицепремиерът и външен министър Екатерина Захариева в предаването „Събуди се“ по Нова телевизия „Надявам се хората да с чули прекрасната реч на Туск. Той завинаги спечели сърцата на българите. Беше наистина много вълнуващо. Често политиците казват някои неща на езика на държавата, в която са на гости, но не цяла реч. Оказа се, че той голяма част от нещата е търсил и е писал сам. Това показа отношение към България, което от Полша не идва за първи път. Комисарите бяха изключително изненадани. Това наистина е по-особен знак, защото цяла реч на български език показва, че България е близка до сърцето на Доналд Туск“, каза тя и обърна внимание, че той е председател на Европейския съвет, което според нея показва отношението му към страната ни като председател на Съвета. По повод многобройните протести в началото на европредседателството, Захариева заяви, че те са нещо нормално. „Цялата брюкселска преса беше тук. Спомням си всеки път, почти когато има Съвет в Брюксел, когато има среща на Г- 20, хората излизат и очакват, че ще ги чуят по-силно. Не бих казала ,че това беше нещо неочаквано“, обясни тя. Във връзка с чуждите издания, които говорят, че в България има корупция, Захариева коментира, че когато има все още задачи и проблеми, които не са решени, е хубаво да се говори, за да се търси решение. „Това общо възприятие за България, мен, разбира се, не ме радва“, коментира тя. „Ето сега антикорупционният орган беше приет. Трябва да се създаде, да се види как работи, да започне да работи. Има и редица други мерки. Предстои изменение на Наказателния кодекс точно в сферата на корупционните престъпления“, обясни Захариева. За политиката на България спрямо Турция, вицепремиерът заяви, че българският национален интерес е да имаме силен, стабилен и обединен Европейски съюз. „Ако имаме съсед, който не върви по европейските ценности и то съюзник в НАТО, който се отклонява и тръгва в друга посока – със сигурност не е от интерес на България. Трябва да говорим и да видим обективно какво можем да правим с Турция. От интерес на ЕС ли е да кажем, че прекратяваме всякакви отношения при положение, че Турция е изключително важна за борбата с тероризма държава, голям партньор в мигрантската криза?“, попита външният министър. Тя изрази радостта си, че вижда позитивни сигнали и от ЕС, и от страна на Турция.", "date": "2018.01.13", "title": "Вицепремиерът Екатерина Захариева: Речта на Доналд Туск на български език показа, че България е близка до сърцето му"}
{"url": "http://www.focus-news.net/news/2018/01/13/2476619/afp-broyat-na-zaginalite-pri-svlachishtata-v-kaliforniya-dostigna-do-18-dushi.html", "text": "Властите в Южна Калифорния съобщиха, че са открили тялото на възрастен мъж, загинал заради свлачищата в региона. Така общият брой на смъртните случаи при бедствието достигна до 18 души, предава  AFP.\r\n„87-годишният мъж е открит от спасителен екип в жилището му“, съобщи шерифът на окръг Санта Барбара Бил Браун. Спасителите продължават с операцията си, като за момента изчезналите остават седмина. \r\nОбилните дъждове в началото на седмицата, последвали 10-те месеца засушаване, доведоха до свличане на кална маса в град Монтесито. Разрушени са 65 къщи а други над 450 са повредени.  Виктор Турмаков", "date": "2018.01.13", "title": "AFP: Броят на загиналите при свлачищата в Калифорния достигна до 18 души"}
{"url": "http://www.focus-news.net/news/2018/01/13/2476620/tsvetan-tsvetanov-za-antikoruptsionniya-zakon-ne-mozhem-vinagi-da-kazvame-che-kogato-se-sazdava-edin-organ-toy-e-za-da-ima-nyakakva-buhalka.html", "text": "БСП бяха най-големите радетели в 43-тото Народно събрание антикорупционния орган да се назначава от българския парламент. Това каза зам.-председателят на ПП ГЕРБ и председател на парламентарната група на партията Цветан Цветанов в предаването „Събуди се“ по Нова телевизия. „Никога не можеш да претендираш, че си направил съвършеното законодателство. Към настоящия момент това е най-доброто, което можем да предложим. Председателят на антикорупционния орган се назначава от българския парламент. Председателят след това ще направи предложение за останалия състав и ще ги гласува парламента. Нали затова се правят изборите и най-демократичният способ е, когато се допитаме до хората и те определят кои да представляват българското общество в съответните институции. Не можем винаги да казваме, че когато се създава един орган, той е за да има някаква бухалка“, заяви Цветанов и добави, че си спомня, че подобни тези са били сложени на масата, когато са обсъждали възможността в първия управленски мандат на 41-тото НС – когато е била обсъждана идеята за специализираната прокуратура и специализирания съд. \r\nВъв връзка с отпуснатите 100 млн. лв. за системата на МВР и дали това е станало, за да спрат протестите на полицаите, Цветанов коментира, че премиерът е бил много ясен и казал, че осигуряването на допълнителен финансов ресурс не означава, че трябва да си спрат протеста. „Ако искат да си протестират. Ние го правим за системата, за държавата. Не е под натиск. В бюджета заложихме 55 млн. лв., заложихме 100 млн. лв. за Министерство на отбраната, над 300 млн. лв. в сферата на образованието и във всяка една сфера имаме възможност да увеличаваме ресурса, защото имаме повече приходи“, каза още Цветан Цветанов.", "date": "2018.01.13", "title": "Цветан Цветанов за Антикорупционния закон: Не можем винаги да казваме, че когато се създава един орган, той е за да има някаква бухалка"}
{"url": "http://www.focus-news.net/news/2018/01/13/2476621/lokalno-makedoniya-makedonskiyat-vanshen-ministar-e-optimist-che-pozitsiite-na-stranata-mu-i-gartsiya-po-spora-za-imeto-se-priblizhavat.html", "text": "Македонският външен министър Никола Димитров заяви, че е оптимист, че позициите на правителствата в Скопие и в Атина относно спора за името се доближават една до друга, предава македонската медия  „Локално“.\r\n„Все още няма предложения на масата с имена“, заяви Димитров. „Между нас все още има различия и те трябва да бъдат преодолени. Важно е Гърция да направи разлика между името на провинцията си и името на нашата държава. Важно е да не се засяга идентичността, именно заради това се очаква следващата сряда да се оформи рамката за преговорите“, допълни той.  Виктор Турмаков", "date": "2018.01.13", "title": "„Локално“ (Македония): Македонският външен министър е оптимист, че позициите на страната му и Гърция по спора за името се приближават"}
{"url": "http://www.focus-news.net/news/2018/01/13/2476622/plovdiv-v-sopot-shte-badat-otbelyazani-140-godini-ot-osvobozhdenieto-na-grada.html", "text": "В Сопот ще бъдат отбелязани 140 години от Освобождението на града от турско робство. Това съобщиха за Радио „Фокус“ – Пловдив от отдел „Връзки с обществеността“ на Общината. Днес е кулминацията на честванията, които започнаха още на 6 януари със събитие, посветено на 158 години от рождението на ген. Георги Вазов. В 11.00 часа в парка западния край на Сопот ще се открие паметна плоча във връзка с Освобождението на града, като ще бъдат поднесени венци и цветя.\r\nПодготвената богата програма по повод паметното събитие включваше също Урок по родолюбие в къща-музей „Иван Вазов“ на 11 януари.\r\nТони МИХАЙЛОВ", "date": "2018.01.13", "title": "Пловдив: В Сопот ще бъдат отбелязани 140 години от Освобождението на града"}
{"url": "http://www.focus-news.net/news/2018/01/13/2476623/blagoevgrad-intenziven-e-trafikat-po-glaven-pat-e-79-v-posoka-sofiya.html", "text": "Интензивен е трафикът по главен път Е-79 в посока София, предаде репортер на Радио \"Фокус\" - Пирин. Полицейски патрул със софийска регистрация 4346 е разположен в посока Кулата преди Монца. \r\nЛивия НИНОВА", "date": "2018.01.13", "title": "Благоевград: Интензивен е трафикът по главен път Е-79 в посока София"}
{"url": "http://www.focus-news.net/news/2018/01/13/2476624/interfaks-v-cheshkata-republika-zapochna-vtoriyat-den-na-prezidentskite-izbori.html", "text": "В Чешката република започна вторият ден от президентските избори. Избирателните участъци отвориха врати в 8:00 часа местно време (9:00 българско) и ще работят до 14:00 часа (15:00 българско време), предава Интерфакс.\r\nМестните медии съобщават, че в края на първия ден от изборите активността на гласоподавателите е била около 40%. Гражданите на Чешката република избират президент от девет възможни кандидати. Според проучванията основни претенденти са действащият държавен глава Милош Земан и бившият председател на Чешката академия на науките Иржи Драгош. \r\nЗеман има открито антимюсюлмански възгледи. Той също така настоява европейските санкции срещу Русия да бъдат отменени. \r\nДрагош иска сътрудничество с ЕС и запазването на санкциите срещу Москва. Той също така иска приемането на еврото като парична единица на страната.\r\nАко никой от кандидатите не получи абсолютно мнозинство, на 26 и 27 януари в страната ще се състои балотаж.  Виктор Турмаков", "date": "2018.01.13", "title": "Интерфакс: В Чешката република започна вторият ден на президентските избори"}
{"url": "http://www.focus-news.net/news/2018/01/13/2476625/varna-trup-na-mazh-e-otkrit-tazi-sutrin-v-blizost-do-zhilishten-blok-na-ul-radetski.html", "text": "Труп на мъж е открит тази сутрин в близост до жилищен блок на ул. „Радецки“ във Варна. Това съобщиха за Радио „Фокус“ – Варна от ОДМВР-Варна. Сигналът за мъж в безпомощно състояние е постъпил малко преди 07.30 часа сутринта. На място се извършват процесуално-следствени действия, за да се установи причината за настъпилата смърт, както и самоличността на мъжа. На този етап от МВР не съобщават дали става въпрос за убийство или друг инцидент. \r\nМарияна ВАЛЕНТИНОВА", "date": "2018.01.13", "title": "Варна: Труп на мъж е открит тази сутрин в близост до жилищен блок на ул. „Радецки“"}
{"url": "http://www.focus-news.net/news/2018/01/13/2476626/sofiya-direktorat-na-sdvr-ivaylo-ivanov-shte-dade-informatsiya-otnosno-ustanoven-avtor-na-falshivi-signali.html", "text": "В 11.00 часа днес пред СДВР директорът Ивайло Иванов на брифинг ще изнесе подробности във връзка с установен автор на злоумишлени обаждания. Това съобщиха от пресцентъра на МВР.", "date": "2018.01.13", "title": "София: Директорът на СДВР Ивайло Иванов ще даде информация относно установен автор на фалшиви сигнали"}
{"url": "http://www.focus-news.net/news/2018/01/13/2476627/veliko-tarnovo-deseto-yubileyno-izdanie-na-denya-na-proizvoditelya-shte-se-provede-v-grada.html", "text": "Десето юбилейно издание на Деня на производителя ще се проведе във Велико Търново. В рамките на събитието и тази година ще има конкурс – дегустация на храни и напитки от домашни производители. Това каза за Радио „Фокус“ – Велико Търново Георги Димитров, секретар на Туристическо дружество „Трапезица – 1902“, което е основен организатор. Двата конкурса – за вино и храна, ще се проведат от 10.30 часа до 13.00 часа и от 12.30 часа до 14.30 часа. „Журито, което ще дегустира алкохолните напитки, е в състав инж. Станимир Стоянов, инж. Димитър Димов и инж. Петър Кънев. В журито на кулинарния конкурс се включат преподаватели от Професионалната гимназия по туризъм. Тази година това са Татяна Панайотова, Веска Веселинова и Росица Илиева и главния готвач на Момина крепост“, добави Георги Димитров. Състезанието ще се проведе в комплекс „Момина крепост“ в местността Ксилифор. Входната такса от 20 лв., която се заплаща от участниците и зрителите, се използва за покриване на разходите за самото събитие. Съорганизатори на Деня на производителя са Професионалната гимназия по туризъм „Д-р Васил Берон“ и Съюза на енолозите в България.\r\nЛуиза ТРАНЧЕВА", "date": "2018.01.13", "title": "Велико Търново: Десето юбилейно издание на Деня на производителя ще се проведе в града"}
{"url": "http://www.focus-news.net/news/2018/01/13/2476628/lokalno-makedoniya-navarshvat-se-90-godini-ot-podviga-na-mara-buneva.html", "text": "Днес се навършват 90 години от подвига на Мара Бунева, която застрелва сръбския управител Велимир Прелич в Скопие. Честването на събитието ще се отбележи в 11 часа сутринта местно време (12:00 българско) в църквата „Свети Димитър“ в града. След това ще бъдат поставени венци на мястото, където тя загива край Каменния мост на Вардар.  Честванията се организират от Българския културен клуб в Скопие, предава македонската медия „Локално“.\r\nМара Бунева е родена в Тетово през 1901 година. Учи в гимназията в Скопие и след края на Първата световна война се премества в София, където завършва висше образование. Тя се жени за офицера от българската армия Христо Хранков. Брат ѝ Борис Бунев я привлича към ВМРО. Той започва да изпълнява нареждания от революционната организация, няколко пъти преминавайки границата с конспиративни задачи.\r\nНа 13 януари 1928 г., Бунева убива в центъра на Скопие на Каменния мост на река Вардар Велимир Прелич, а след това се застрелва в гърдите. Прелич е правен съветник на тогавашната  сръбска Вардарска бановина и като такъв е отговорен за съдебния процес срещу Македонската младежка тайна организация .\r\nНа въпроса на сръбския офицер, който  първи пристигал на мястото на нападението, защо е убила Прелич, смелата жена отговоря: \"Заради тормоза извършен над моите братя. Защото обичам моята страна“.\r\nМара Бунева умира на следващия ден, 14 януари, от раните си. Погребението ѝ е извършено без свещеник и в незнаен гроб. Виктор Турмаков", "date": "2018.01.13", "title": "„Локално“ (Македония): Навършват се 90 години от подвига на Мара Бунева"}
{"url": "http://www.focus-news.net/news/2018/01/13/2476629/ekspertnata-grupa-na-visoko-ravnishte-za-spravyane-s-dezinformatsiyata-shte-se-sabere-na-rabotna-sreshta-na-15-yanuari.html", "text": "Експертната група на високо равнище, назначена да дава съвети на Европейската комисия как да се справи с разпространението на онлайн дезинформация ще се срещне за първи път на 15 януари от 11.00 часа българско време, както бе съобщено през ноември 2017 г. Това съобщиха от пресцентъра на Представителството на ЕК в България. Експертната група на високо равнище ще допринесе за развиването на стратегия на европейско ниво за справяне с това явление, която ще бъде представена през пролетта на 2018 г. \r\nСлед като Комисията призова за подаване на кандидатури през ноември м.г., тя получи над 300 заявления за участие в групата. Експертите ще съветват Комисията за обхвата на явлението, за дефиниране на ролите и за отговорностите на съответните заинтересовани страни, за разбиране за международното измерение, да се направят изводи какво е заложено на карта и да се формулират препоръки. Изборът на кандидатите направи възможно широкото поле на експертиза, равномерно представителство на географски признак, равновесие между половете, както и да има баланс между погледите на медийни платформи и медийни организации, организации на гражданското общество и експерти като журналисти и представители на академичните среди. Процедурата следваше обичайните правила за избор на експертни групи на Комисията. \r\nКомисар Мария Габриел постави начало на инициативата с мандат от председателя Юнкер през ноември 2017 г. заедно с обществено допитване до 23 февруари. Тя ще направи изявление за медиите в 12:00 часа българско време в понеделник, 15 януари, което може да бъде гледано по EbS. \r\nКомисията работи тясно с East Stratcom Task Force на Европейската служба за външна дейност. Тази оперативна работа група по стратегически комуникации бе създадена от върховния представител / зам.-председател Федерика Могерини през 2015 г., за да се занимае с действията по дезинформация на външни страни.", "date": "2018.01.13", "title": "Експертната група на високо равнище за справяне с дезинформацията ще се събере на работна среща на 15 януари"}
{"url": "http://www.focus-news.net/news/2018/01/13/2476630/interfaks-vladimir-putin-nyama-da-ima-stranitsa-v-sotsialnite-mrezhi-kato-kandidat-prezident-na-rusiya.html", "text": "Прессекретарят на предизборния щаб на Владимир Путин Андрей Кондрашов  съобщи, че в социалните мрежи няма да има негови официални и лични страници, а единствено официален сайт, предава  Интерфакс.\r\n„Официални или лични страници и профили кандидатът за президент на Русия Владимир Путин няма да има, а единствено официален сайт на предизборния му щаб“, съобщи Кондрашов. Избирателният щаб на Путин е събрал достатъчно количество подписи в негова подкрепа за издигането му. Също така ЦИК на Русия е регистрирала 259 негови доверени лица. \r\nНа 18 март в Русия ще се проведат президентски избори.  Виктор Турмаков", "date": "2018.01.13", "title": "Интерфакс: Владимир Путин няма да има страница в социалните мрежи като кандидат-президент на Русия"}
{"url": "http://www.focus-news.net/news/2018/01/13/2476631/sofiya-vremenno-e-zatrudneno-dvizhenieto-na-kabinkoviya-lift-simeonovo-aleko-zaradi-obledenyavane.html", "text": "Временно е затруднено движението на кабинковия лифт \"Симеоново - Алеко\" заради обледеняване. Това съобщиха за Агенция \"Фокус\" от \"Витоша ски\" АД. Екипите работят по отстраняване на проблема.", "date": "2018.01.13", "title": "София: Временно е затруднено движението на кабинковия лифт \"Симеоново - Алеко\" заради обледеняване"}
{"url": "http://www.focus-news.net/news/2018/01/13/2476632/filip-popov-bsp-konstitutsiyata-na-republika-balgariya-dosta-e-izprevarila-istanbulskata-konventsiya-v-zashtitata-na-pravata-na-zhenite-i-detsata.html", "text": "Конституцията на Република България доста е изпреварила Истанбулската конвенция в защитата на правата на жените и децата. Това каза секретарят на ПГ на „БСП за България“ Филип Попов пред журналисти преди началото на Националния съвет на БСП, където ще бъде обсъдена Истанбулската конвенция“, предаде репортер на Агенция „Фокус“. „Мисля, че в Конституцията е залегнала тази защита, освен това БСП винаги е защитавала правата на жените и децата. Сега ще обсъдим Истанбулската конвенция“, каза Попов. Той поясни, че когато се ратифицира една конвенция, тя има преимущество над вътрешното законодателство. „Мисля, че следва да въведем такива закони в България, които да осигуряват още по-добрата защита на правата на жените и децата“, заяви Попов. Депутатът от БСП Александър Симов допълни, че ако конвенцията бъде ратифицирана, някои текстове трябва да претърпят промяна. \r\nДеница КИТАНОВА", "date": "2018.01.13", "title": "Филип Попов, БСП: Конституцията на Република България доста е изпреварила Истанбулската конвенция в защитата на правата на жените и децата"}
{"url": "http://www.focus-news.net/news/2018/01/13/2476633/gabrovo-domat-na-humora-i-satirata-organizira-detsko-atelie-peyzazh-kolazh.html", "text": "Домът на хумора и сатирата организира детско ателие „Пейзаж-колаж“ от 11.00 до 12.30 часа, съобщиха от Музея. Детското ателие „Пейзаж-колаж“ е част от проекта за представяне на творчеството на Кристо и Жан-Клод в Габрово. Децата ще се запознаят с характерните за творчеството им ценности и подходи, а след това сами ще импровизират с материали и техники, близки до тези, които използва Кристо в своите творби. Ателието е с творческа насоченост и е ориентирано към усвояване на художествената техника колаж. За основата му ще бъдат използвани копия на снимки на познати обекти и места от Габрово. Ателието е подходящо за деца над 7-годишна възраст. Следващите ателиета ще бъдат на 3, 10 и 17 февруари от 11.00 до 12.30 часа.\r\nТворбите на Кристо и Жан-Клод могат да бъдат разпознати веднага. Възпитан в класическата традиция, Христо Явашев от младини иска да намери своя запазен знак в изкуството. На 21 години съзнателно избира трудния път на  художник-eмигрант. С усилия и талант се вписва в модерния дух на Европа. Приет е като естествена част от „Новите реалисти“ в Париж. Кристо предпочита да остане независим от чужди манифести, но споделя името си с Жан-Клод – жената, която го разбира и провокира. Загърбва класическите портрети, които им носят сигурност. Стремежът към новото ги отвежда в Америка.\r\nПакетираните обекти, скулптурите от варели, витрините, опакованите сгради, естествено прерастват във все по-мащабни проекти на открито, подписани „Кристо и Жан-Клод“. В тях присъстват всички съвременни теми и социални феномени, без авторите да ни ги посочват с пръст. Така е дори когато творбите се раждат заедно с Берлинската стена като „Стената от варели“ на улица „Висконти“ или отнемат 25 години политически преговори като „Опакованият Райхстаг“. Всеки от проектите им е единствен и се реализира за първи и последен път, функционира като предприятие с администриране, логистика, финанси, проектиране. Кристо и Жан-Клод  преминават през всичко това без да нарушат принципите си за абсолютна независимост. Техният модел на финансиране, необвързан с големите галерии и мощните арт дилъри, е уникален за света на изкуството. Произведенията им имат кратък живот, но който ги е видял, ги помни завинаги.", "date": "2018.01.13", "title": "Габрово: Домът на хумора и сатирата организира детско ателие „Пейзаж-колаж“"}
{"url": "http://www.focus-news.net/news/2018/01/13/2476634/lokalno-makedoniya-spored-slovenskiya-ministar-predsedatel-ako-harvatiya-ne-e-saglasna-s-arbitrazha-po-granitsata-nie-sme-gotovi-za-sadebno-delo.html", "text": "Министър-председателят на Словения Миро Церар заяви, че най-добре ще е Хърватия  да се съгласи на изпълнението на арбитражното решение за границата в Пиранския залив и обяви, че в противен случай страната му ще бъде принудена да подаде жалба, предава „Локално“.\r\n„Най-добре би било Хърватия да се съгласи на изпълнението на решението“, заяви Церар след закрито заседание на парламентарната комисия по външните работи. \r\nПо отношение на евентуалното посредничество на Европейската комисия в арбитражния спор, Церар заяви, че очаква председателят на ЕК Жан-Клод Юнкер или нейният първи вицепредседател Франс Тимерманс да предложат \"някои конкретни възможности, които биха довели до изпълнение\" на арбитража. \r\nТой допълни, че очаква да бъде информиран през следващите дни, за тези възможности.\r\nСловенският министър-председател изрази задоволство от съобщението на хърватския си колега  Андрей Пленкович, че ще замине за Брюксел и ще се срещне с Юнкер. Виктор Турмаков", "date": "2018.01.13", "title": "„Локално“ (Македония) : Според словенския министър-председател, ако Хърватия не е съгласна с арбитража по границата „ние сме готови за съдебно дело“"}
{"url": "http://www.focus-news.net/news/2018/01/13/2476635/mvr-dvama-dushi-sa-zaginali-a-30-sa-postradali-pri-katastrofi-v-stranata-prez-izminaloto-denonoshtie.html", "text": "Двама души са загинали, а 30 са пострадали при катастрофи в страната през изминалото денонощие. Това съобщиха от пресцентъра на МВР. Общо в страната са станали 25 тежки пътнотранспортни произшествия. В София са регистрирани 205 леки и 8 тежки катастрофи, при които са пострадали 11 души.", "date": "2018.01.13", "title": "МВР: Двама души са загинали, а 30 са пострадали при катастрофи в страната през изминалото денонощие"}
{"url": "http://www.focus-news.net/news/2018/01/13/2476636/sergey-stanishev-bsp-ne-tarpi-otlagane-vaprosat-za-nasilieto-na-zhenite.html", "text": "Не търпи отлагане въпросът за насилието на жените. Това каза лидерът на ПЕС и член на Пленума на БСП Сергей Станишев пред журналисти преди началото на Националния съвет на БСП, където ще бъде обсъдена Истанбулската конвенция“, предаде репортер на Агенция „Фокус“.. „Една четвърт от жените на България под една или друга форма са подлагани на насилие“, каза той. По отношение на позицията на Изпълнителното бюро на БСП против конвенцията, той посочи, че разбира загрижеността на колегите си. „Малко бях учуден от тази спешна реакция, непосредствено след празниците, толкова категорична. Само до преди един месец позицията на Съвета на ПЕС чрез гласуване по резолюцията, където има изричен текст „подкрепяме Истанбулската конвенция\", е подкрепена от БСП“, коментира Станишев.  \r\nДеница КИТАНОВА", "date": "2018.01.13", "title": "Сергей Станишев, БСП: Не търпи отлагане въпросът за насилието на жените"}
{"url": "http://www.focus-news.net/news/2018/01/13/2476637/kostadin-kostadinov-vitosha-ski-vazheto-na-lifta-simeonovo-aleko-e-zamraznalo-zaradi-ryazkata-promyana-v-temperaturata-v-kabinkite-nyama-hora.html", "text": "Въжето е замръзнало вследствие на рязката промяна на температурата. Това съобщи за Агенция „Фокус“ изпълнителният директор на „Витоша ски“ Костадин Костадинов, във връзка с затруднено движението на кабинковия лифт \"Симеоново - Алеко\". „Въпреки, че е пуснато да се върти, толкова лед се е образувала по него, че въжето се приплъзва и не може да задвижи механизма. В кабинките на лифта няма хора, изтеглени са“, поясни Костадинов. По думите му подобно нещо се случва много рядко. „Това се случва веднъж на 15 години. Причината е рязката промяна на температурата. Действаме в момента, каквото можем да направим, го правим. Понякога срещу природата не може да се действа“, обясни Костадинов. \r\nИван ЛАЗАРОВ", "date": "2018.01.13", "title": "Костадин Костадинов, „Витоша ски“: Въжето на лифта \"Симеоново - Алеко\" е замръзнало заради рязката промяна в температурата, в кабинките няма хора"}
{"url": "http://www.focus-news.net/news/2018/01/13/2476638/agentsiya-fokus-izlachva-na-zhivo-brifinga-na-sdvr-vav-vrazka-s-ustanoven-avtor-na-zloumishleni-obazhdaniya.html", "text": "Агенция „Фокус“ излъчва на живо брифинга на СДВР във връзка с установен автор на злоумишлени обаждания. Брифинга може да гледате", "date": "2018.01.13", "title": "Агенция „Фокус“ излъчва на живо брифинга на СДВР във връзка с установен автор на злоумишлени обаждания"}
{"url": "http://www.focus-news.net/news/2018/01/13/2476639/svetlana-sharenkova-bsp-ne-sme-saglasni-balgariya-da-prieme-istanbulskata-konventsiya.html", "text": "Не сме съгласни България да приеме Истанбулската конвенция. Това каза Светлана Шаренкова, член на Националния съвет на БСП пред журналисти преди началото на Националния съвет на БСП, където ще бъде обсъдена Истанбулската конвенция“, предаде репортер на Агенция „Фокус“. „Ние също сме Европа и имаме друго мнение. Не сме съгласни да приемем тази конвенция“, коментира Шаренкова. Според нея това не са основните проблеми на България. Шаренкова посочи, че след влизането на България в европредседателството има други важни теми. По отношение на другата точка в дневния ред на Пленума за строителството в Национален парк „Пирин“, Шаренкова заяви, че според нея трябва да има втори лифт в Банско. \r\nДеница КИТАНОВА", "date": "2018.01.13", "title": "Светлана Шаренкова, БСП: Не сме съгласни България да приеме Истанбулската конвенция"}
{"url": "http://www.focus-news.net/news/2018/01/13/2476640/anadolu-agency-turtsiya-e-protiv-privilegirovano-partnyorstvo-s-es.html", "text": "Турският министър  по въпросите, свързани с ЕС, Омер Челик заяви, ч е страната му няма да приеме т.нар. „привилегировано партньорство“ с ЕС, предава  Anadolu Agency.\r\n„Ако ни предложат привилегировано партньорство, ние няма да се замислим, а просто ще го отхвърлим“, заяви Челик. \r\nПо-рано германски политици предложиха такова партньорство на страната, вместо пълноправно членство на Турция в ЕС.\r\n„Никой не може да предлага второкласен статут на Турция в отношенията ѝ с ЕС“, категоричен е Челик. Същевременно той разкритикува европейски комисар по разширяването и политиката на добросъседство Йоханес Хан, че „иска да отрече връзките между Турция и ЕС“.  Виктор Турмаков", "date": "2018.01.13", "title": "Anadolu Agency: Турция е против „привилегировано партньорство“ с ЕС"}
{"url": "http://www.focus-news.net/news/2018/01/13/2476641/sofiya-puska-se-dopalnitelen-avtobus-po-liniya-66-za-prevozvane-na-horata-vav-vrazka-sas-obledenyavaneto-na-kabinkoviya-lift-simeonovo-aleko.html", "text": "Пуска се допълнителен автобус по линия 66 за превозване на хората във връзка със обледеняването на кабинковия лифт „Симеоново – Алеко“. Това съобщиха от пресцентъра на Столична община.", "date": "2018.01.13", "title": "София: Пуска се допълнителен автобус по линия 66 за превозване на хората във връзка със обледеняването на кабинковия лифт „Симеоново – Алеко“"}
{"url": "http://www.focus-news.net/news/2018/01/13/2476642/blagoevgrad-zapochna-15-oto-yubileyno-izdanie-na-festivala-simitliya-drevnata-zemya-na-kukerite.html", "text": "Започна 15-ото юбилейно издание на фестивала „Симитлия – Древната земя на кукерите“, предаде репортер на Радио „Фокус“ – Пирин. Първи пред публиката на стадион „Септември“ в Симитли се представи гостуващата от македония група от град Велес. След тях уникални игри представиха станчинарите от група „Веселяци“ – Петрич. Изключително впечатляващо шоу пък направиха гостите от Сушица, Карлово. Четвърти дефилират кукерите от Земен, община Перник, а след тях се очаква да дефилират гости от македонският град Делчево. Водещи на програмата са зам.-председателят на сдружение „Хора и традиции“ Снежана Стоименова и Бранимир Митов, директор на ДТ „Проф. Енчо Халачев“. „Фокус“ припомня:\r\nВ рамките на целия ден се очаква на стадиона в Симитли да се представят над 5 000 кукери от цялата страна и Македония. Заявка за участие са поддали 33 групи, 8 от които са от Симитли. \r\nФестивалът „Симитлия – Древната земя на кукерите“ се провежда под патронажа на кмаета Апостол Апостолов, който е и негов създател.\r\nЛивия НИНОВА", "date": "2018.01.13", "title": "Благоевград: Започна 15-ото юбилейно издание на фестивала „Симитлия – Древната земя на кукерите“"}
{"url": "http://www.focus-news.net/news/2018/01/13/2476643/st-komisar-ivaylo-ivanov-sdvr-45-godishen-balgarski-grazhdanin-e-podaval-falshivite-signali-za-vzrivni-ustroystva-vse-oshte-ne-e-zadarzhan.html", "text": "45-годишен български гражданин е подавал фалшивите сигнали за взривни устройства на територията на България и други европейски държави. Това стана ясно по време на брифинг в СДВР, където директорът - старши комисар Ивайло Иванов даде подробности във връзка с установен автор на злоумишлени обаждания, предаде репортер на Агенция „Фокус“. „Бяха получени множество злонамерени телефонни обаждания за поставени взривни устройства на територията на различни обекти – Аерогара София, НДК и Народно събрание. Бяха извършени необходимите проверки – такива взривни устройства не бяха открити. Всички служби за сигурност в България проведоха много оперативно-издирвателни мероприятия. Беше направен контакт с партньорски служби“, разказа ст. комисар Иванов. Той поясни, че обажданията се подават от карта на чужд мобилен оператор. Беше установен подателят на сигналите. Това е 45-годишен български гражданин, който се намира на територията на страна от ЕЕС. Установено е за това лице, че е подавало множество сигнали, освен до обекти на територията на България и до различни европейски институции“, каза още той и уточни, че все още не е задържан. \r\nЛюба АЛЕКСИЕВА", "date": "2018.01.13", "title": "Ст. комисар Ивайло Иванов, СДВР: 45-годишен български гражданин е подавал фалшивите сигнали за взривни устройства, все още не е задържан"}
{"url": "http://www.focus-news.net/news/2018/01/13/2476644/spaska-paskova-istorik-poetat-i-revolyutsioner-peyo-yavorov-uchastva-s-chetata-si-pri-osvobozhdenieto-na-nevrokop-i-stava-parviyat-mu-kmet-sled-balkanskata-voyna-prez-1912-g.html", "text": "Навършват се 140 години от рождението на поета и революционер, пръв кмет на Неврокоп (днес Гоце Делчев) след Балканската война през 1912 година – Пейо Яворов. За Радио „Фокус“ – Пирин историкът Спаска Паскова каза, че Яворов участва с четата си при Освобождението на града заедно с други чети. „В града той влиза тържествено на 18 октомври. Посрещнат е много радушно от местните. На първият свободен митинг в Неврокоп лично генерал Стилиян Ковачев, ръководител на Родопския отряд, който влиза също в града, предлага кандидатурата на Яворов и всички неврокопчани решително подкрепят това решение“, каза още Паскова. Тя добави, че авторитетът на Яворов и личното му обаяние са всеизвестен факт и местното население го счита за свой съгражданин. „Знаем всички за срещата на ръководителите на организацията край село Каракьой, където се разквартируват около 70 души – видни ръководители на ВМОРО от целия неврокопски район, заедно с неговите съратници, с които работи. Неврокопчани са знаели толкова много за Яворов и посрещайки го на площада заедно с генерал Ковачев, се появява на балкона на конака и мнозинството са викали отдолу „Яворов! Яворов! Да живей!“, добави Паскова. Тя каза още, че пръв държи реч генерал Ковачев, след него идва ред и на Яворов, който се провиква „Братя, от днес Неврокоп е свободен град на българското отечество. Честита свобода!“. След кратка пауза Яворов прочита текста на две телеграми, които се пазят в Народната библиотека „Св. св. Кирил и Методий“.\r\nЛивия НИНОВА", "date": "2018.01.13", "title": "Спаска Паскова, историк: Поетът и революционер Пейо Яворов участва с четата си при Освобождението на Неврокоп и става първият му кмет след Балканската война през 1912 г."}
{"url": "http://www.focus-news.net/news/2018/01/13/2476645/sergey-ryabkov-zamestnik-vanshen-ministar-na-rusiya-zayavleniyata-na-donald-tramp-otnosno-iran-postavyat-pod-vapros-dogovorenostite-na-sasht.html", "text": "Заместник-министърът на външните работи Сергей Рябков заяви, че последните заявления на президента на САЩ Доналд Тръмп поставят под въпрос способността на страната му да спазва международните си договорености, предава  РИА Новости.\r\n„Всичко това засилва мнението ни, че, от една страна, способността да спазва договори на САЩ, като обект на международните отношения, застава все повече под въпрос. От друга страна, арсеналът на външнополитическите средства, използвани във Вашингтон за решаването на някои задачи, неотклонно клони към шантаж и натиск. Това е една от най-тревожните тенденции на международната арена“, заяви Рябков. \r\nПо-рано Тръмп заяви, че за последен път удължава режима за сваляне на санкции в рамките на Иранското ядрено споразумение и поиска от ЕС да участва в „поправянето“ на споразумението, отбелязвайки, че в момента е настъпил последния шанс да се внесат корекции по него.  Виктор Турмаков", "date": "2018.01.13", "title": "Сергей Рябков, заместник-външен министър на Русия: Заявленията на Доналд Тръмп относно Иран поставят под въпрос договореностите на САЩ"}
{"url": "http://www.focus-news.net/news/2018/01/13/2476646/pazardzhik-povisheno-e-nivoto-na-zabolevaemost-v-oblastta.html", "text": "Повишено е нивото на заболеваемост в Пазарджик в първите седмици  на новата година, като се регистрират предимно вирусни инфекции, показа репортерска проверка на Радио „Фокус” – Пазарджик в лечебните заведения в Пазарджик. Обичайните остри вирусни инфекции засягат деца от детските градини и ученици, които са в контактна среда. От Здравната инспекция в Пазарджик обявиха, че има и повишен брой на пневмониите в първите дни на януари. Много пациенти се оплакват от цялостно физическо неразположение, болки в гърлото, кашлица и температура. Част от хората имат и симптоми на гадене и повръщане, придружени с диария. Голяма част от клиентите на аптеките в Пазарджик превантивно купуват имуностимуланти, антивирусни препарати и витамини в началото на зимния сезон.\r\nАлбена ЖИЛЕКОВА", "date": "2018.01.13", "title": "Пазарджик: Повишено е нивото на заболеваемост в областта"}
{"url": "http://www.focus-news.net/news/2018/01/13/2476647/st-komisar-ivaylo-ivanov-sdvr-deystvame-v-tesen-kontakt-s-partnyorskite-sluzhbi-za-zadarzhaneto-na-mazha-koyto-e-podaval-mnozhestvo-falshivi-signali-za-vzrivni-ustroystva.html", "text": "Действаме с партньорските служби по установяване на неговото местонахождение и задържане. Това стана ясно по време на брифинг в СДВР, където директорът - старши комисар Ивайло Иванов даде подробности във връзка с установен автор на злоумишлени обаждания, предаде репортер на Агенция „Фокус“. „В България назад във времето са водени досъдебни производства по същия повод. Той много такива сигнали е подавал. Това деяние е наказуемо и по Наказателния кодекс, и по Закона за тел. 112. В НК има предвидено наказание лишаване от свобода, а в Закона за тел. 112, когато са мобилизирани службите за реагиране, глобата е доста сериозна – тя е от 10 000 до 20 000 лв., и може да се търси обезщетение за причинените вреди и направените разходи от службите. Страната е в ЕС. Към този момент няма да го обявяваме, тъй като все още не е задържан. Действаме в тесен контакт с партньорските служби“, заяви ст. комисар Иванов. По думите му 45-годишният мъж подава сигнали не само на територията на България, а и до най-различни европейски институции. „Последният пример е ЕК. Той от доста време не е на територията на България. Имаме конкретна информация, че е на територията на дадена страна. Просто умишлено не искам да я споменавам. Нека колегите да си свършат работата. Човек, който подава множество такива сигнали, можем само да гадаем каква му е мотивацията – дали има някакво психическо заболяване, или друга цел. Не може така лесно да се подават такива сигнали, защото това внася напрежение сред гражданите, вкарва се огромен ресурс от службите за сигурност“, допълни той и уточни, че при всеки един сигнал са длъжни да реагират. „Има разписана процедура. Действат много служби, много ресурс се разходва. В последно време на аерогара „София“ е подал 3 сигнала, вчера за НДК имаше 2 сигнала, за Народно събрание – 1. Общо взето сигналите се подават на телефони, които са общо достъпни в Интернет“, каза още Ивайло Иванов.\r\nЛюба АЛЕКСИЕВА", "date": "2018.01.13", "title": "Ст. комисар Ивайло Иванов, СДВР: Действаме в тесен контакт с партньорските служби за задържането на мъжа, който е подавал множество фалшиви сигнали за взривни устройства"}
{"url": "http://www.focus-news.net/news/2018/01/13/2476648/blagoevgrad-s-podnasyane-na-tsvetya-pred-pametnika-na-poeta-i-revolyutsioner-peyo-yavorov-v-grada-byaha-otbelyazani-140-godini-ot-rozhdenieto-mu.html", "text": "140 години от рождението на поета и революционер Пейо Яворов бяха отбелязани в Благоевград, предаде репортер на Радио „Фокус“ - Пирин. На събитието присъстваха представители на общинската и областна администрация, представители на културните институции и граждани. Цветя пред бюст-паметника, който се намира в Градската градина положи народния представител и областен координатор на ГЕРБ за Благоевградска област Даниела Савеклиева. В ритуала участие взеха и ученици от IX ОУ „Пейо Яворов“ в Благоевград, които припомниха част от живота и творчеството на поета и революционера.\r\nПейо Тотев Крачалов, по-известен като Пейо Яворов, е български поет символист и революционер, войвода на Вътрешната македоно-одринска революционна организация. Той е един от най-големите поети на 20-ти век. Сред неговите най-известни произведения са „Две хубави очи“, „Ще бъдеш в бяло“, „Градушка“, „Песен на песента ми“ и много други.\r\nЛора КАЛЧЕВА", "date": "2018.01.13", "title": "Благоевград: С поднасяне на цветя пред паметника на поета и революционер Пейо Яворов в града бяха отбелязани 140 години от рождението му"}
{"url": "http://www.focus-news.net/news/2018/01/13/2476649/interfaks-rusiya-usili-protivovazdushnata-otbrana-na-krim-s-vtori-divizion-s-400.html", "text": "Нов, втори дивизион зенитно-ракетна система С-400 „Триумф“ застъпва бойно дежурство по противовъздушната отбрана на Крим, предаваИнтерфакс.\r\n„Днес групировката за противовъздушна отбрана на Крим е снабдена с най-съвременната, не познаваща аналози по света, зенитно-ракетна система С-400“, съобщи командващият Четвърта ВВС и ПВО армия на Русия генерал-лейтенант Виктор Севостянов.\r\nПреди година на бойно дежурство в Теодосия застъпи първия в Крим дивизион С-400. Виктор Турмаков", "date": "2018.01.13", "title": "Интерфакс: Русия усили противовъздушната отбрана на Крим с втори дивизион С-400"}
{"url": "http://www.focus-news.net/news/2018/01/13/2476650/pazardzhik-negovo-preosveshtenstvo-konstantiyskiyat-episkop-yakov-shte-oglavi-arhiereyska-sveta-liturgiya-i-blagodarstven-moleben-v-hram-sv-bogoroditsa-na-14-yanuari.html", "text": "В празничния за християните неделен ден, с благословението на Негово високопреосвещенство Пловдивския митрополит Николай, Негово преосвещенство Константийският епископ Яков ще оглави архиерейска света Литургия в храм \"Св. Богородица\", предаде репортер на Агенция \"Фокус\". Началото е от 9.00 часа. В 10.30 часа ще започне Благодарствен молебен към Всеподателя Бога по повод 140 години от Освобождението на град Пазарджик от османско владичество.  \r\nНикола ПЕТКОВ", "date": "2018.01.13", "title": "Пазарджик: Негово преосвещенство Константийският епископ Яков ще оглави архиерейска света Литургия и Благодарствен молебен в храм \"Св. Богородица\" на 14 януари"}
{"url": "http://www.focus-news.net/news/2018/01/13/2476651/blagoevgrad-na-balgaro-gratskata-granitsa-trafikat-e-normalen-na-vsichki-granichni-kontrolno-propuskatelni-punktove.html", "text": "На българо-гръцката граница трафикът е нормален на всички гранични контролно-пропускателни пунктове. Това съобщи за Радио „Фокус“ - Пирин дежурният служител в пресцентъра на МВР.\r\nЛора КАЛЧЕВА", "date": "2018.01.13", "title": "Благоевград: На българо-гръцката граница трафикът е нормален на всички гранични контролно-пропускателни пунктове"}
{"url": "http://www.focus-news.net/news/2018/01/13/2476652/dzhumhuriet-sred-razzhalvanite-petima-turski-ofitseri-e-i-zapasen-general.html", "text": ". С последния президентски декрет № 697 са разжалвани петима офицери от турските въоръжени сили, сред които сензационно се оказа и запасен генерал, пише вестник „Джумхуриет”.\r\n Става въпрос за о.р. бригаден генерал Мехмет Дженгиз Доган. Той е бил командир на бригада в състава на Командването на специалните сили, като на тази длъжност е сменен от бригаден генерал Ахмет Ерджан Чорбаджъ, посочва още „Джумхуриет”. Георги Димов", "date": "2018.01.13", "title": "\"Джумхуриет\": Сред разжалваните петима турски офицери е и запасен генерал"}
{"url": "http://www.focus-news.net/news/2018/01/13/2476653/natsionalniyat-savet-na-bsp-nagradi-prof-stefan-danailov-i-prof-radoslav-gaydarski-s-pochetniya-znak-na-partiyata.html", "text": "По инициатива на Изпълнителното бюро на БСП и с единодушно решения на Националния съвет, проф. Стефан Данаилов и проф. Радослав Гайдарски бяха наградени с Почетния знак на партията. Това съобщиха от пресцентъра на НС на БСП. Проф. Гайдарски получи знака по случай своята 80-годишнина, а проф. Данаилов за своята 75-годишнина. Те са удостоени със знака и за своята дългогодишна партийна и политическа дейност.", "date": "2018.01.13", "title": "Националният съвет на БСП награди проф. Стефан Данаилов и проф. Радослав Гайдарски с Почетния знак на партията"}
{"url": "http://www.focus-news.net/news/2018/01/13/2476654/the-local-silvio-berluskoni-predlaga-vavezhdaneto-na-plosak-danak-ako-bade-izbran-za-ministar-predsedatel-na-italiya.html", "text": "Бившият министър-председател на Италия Силвио Берлускони заяви, че ако неговата партия „Италия, напред“ спечели парламентарните избори на 4 март, той ще въведе плосък данък – първоначално на равнище 23% преди да го намали до под 20%, пише  The Local. В момента данъчната система на страната е прогресивна, като достига до 43% за най-богатите. \r\nДумите на Берлускони, който, докато бе министър-председател в течение на три мандата, дори не е споменавал, предизвикаха критика от настоящия премиер Матео Ренци, който изрази почуда откъде ще дойдат средствата, необходими за финансите на страната.\r\n„Плосък данък от 15% ще ни струва 95 млрд. евро, такъв от 20% - 57 млрд.“, изчисли той. \r\nПредседателят на парламентарната група на „Италия, напред“ Ренато Брунета заяви, че плоският данък е „революционна мярка, която ще даде нов старт на икономиката, след като настоящето правителство-бедствие си тръгне“. Според него по-малките данъци ще бъдат компенсирани от по-малкото им укриване и по-високата покупателна способност за домакинствата.  Виктор Турмаков", "date": "2018.01.13", "title": "The Local: Силвио Берлускони предлага въвеждането на плосък данък, ако бъде избран за министър-председател на Италия"}
{"url": "http://www.focus-news.net/news/2018/01/13/2476655/st-komisar-ivaylo-ivanov-sdvr-prodalzhava-rabotata-ni-po-razsledvaneto-za-ubiystvata-na-petar-hristov-i-ivo-stamenov.html", "text": "За Петър Христов и Иво Стаменов не мога да коментирам в момента. Там работим. Това каза на брифинг директорът на СДВР старши комисар Ивайло Иванов, предаде репортер на Агенция „Фокус“. „Иво Стаменов почина вчера. Продължават нашите действия по разследването. Просто се преквалифицира от опит за убийство на за убийство. Нашите действия са едни и същи. Дали има опит за убийство, или убийство – действаме по един и същи начин“, заяви ст. комисар Иванов. По думите му се проверяват всички версии, защото вече трябва да се провери голям обем от информация, за да бъдат изведени точните и да се изчистят мотивите. „Не мога да коментирам повече този случай. Оставете ни да поработим и когато има информация, ще ви кажем веднага. Никога не сме спестили нещо или не сме го скрили“, каза още ст. комисар Ивайло Иванов.\r\nЛюба АЛЕКСИЕВА", "date": "2018.01.13", "title": "Ст. комисар Ивайло Иванов, СДВР: Продължава работата ни по разследването за убийствата на Петър Христов и Иво Стаменов"}
{"url": "http://www.focus-news.net/news/2018/01/13/2476656/rumen-georgiev-zhivotnovad-vaucherite-za-gorivo-na-fermerite-imaha-prakticheska-polza-no-byurokratsiyata-e-ogromna.html", "text": "Фермерите са изключително неподготвени от бюрократична гледна точка за нововъведенията, които се спускат от Земеделското министерство. Това каза за Радио „Фокус“ – Пазарджик Румен Георгиев, председател на Асоциацията на млекопроизводителите в област Пазарджик. Като пример той посоки ваучерите за гориво, които бяха раздадени на фермерите през миналата година. „Никой не можа да ни даде насоки как се попълват документите за ваучерите за гориво, как се водят дневниците и къде да съхраняваме горивото, което ни се предоставя накуп. Вярно е, че ваучерите имаха практическа полза, но бюрокрацията е до небето“, уточни Георгиев. Той обясни, че държавата предоставя по 75 литра гориво на глава добитък еднократно за цялата година и това е наистина голяма помощ за животновъдите, но проблемът идва от липсата на разяснителна кампания сред фермерите как се попълват необходимите документи. Той даде за пример животновъди с по 10 крави, които живеят във високопланинските части на областта и нямат достъп до интернет, за да си набавят информация. По думите му дори служителите от Фонд „Земеделие“ не са били наясно как точно се водят този вид дневници.\r\nАлбена ЖИЛЕКОВА", "date": "2018.01.13", "title": "Румен Георгиев, животновъд: Ваучерите за гориво на фермерите имаха практическа полза, но бюрокрацията е огромна"}
{"url": "http://www.focus-news.net/news/2018/01/13/2476657/varna-ustanovena-e-samolichnostta-na-mazha-chieto-tyalo-be-otkrito-na-ul-radetski.html", "text": "Установена е самоличността на мъжа, чието тяло бе открито тази сутрин на ул. „Радецки“ във Варна. Това съобщиха от пресцентъра на ОДМВР – Варна. Това е 40-годишен мъж от Варна. Сигналът за мъж в безпомощно състояние близо до жилищен блок на ул. \"Радецки\" в града е подаден малко преди 7.30 часа. Пристигналите на място екипи са констатирали смъртта му. От полицията допълниха, че по първоначални данни не се касае за извършено спрямо 40-годишния мъж криминално престъпление. Работата по случая продължава под надзора на Районната прокуратура във Варна. \r\nМарияна ВАЛЕНТИНОВА", "date": "2018.01.13", "title": "Варна: Установена е самоличността на мъжа, чието тяло бе открито на ул. „Радецки“"}
{"url": "http://www.focus-news.net/news/2018/01/13/2476658/st-komisar-ivaylo-ivanov-sdvr-falshivite-signali-za-vzrivni-ustroystva-v-ndk-i-narodnoto-sabranie-sa-bili-podadeni-na-goreshtiya-telefon-na-obshtina-kardzhali.html", "text": "Последният сигнал беше подаден на горещия телефон на Община Кърджали вчера следобед.Това стана ясно по време на брифинг в СДВР, където директорът - старши комисар Ивайло Иванов даде подробности във връзка с установен автор на злоумишлени обаждания, предаде репортер на Агенция „Фокус“. „Данните, които имам, със сигурност категорично мога да потвърдя, че от 2012 г. насам мъжът подава сигнали. Има криминални регистрации за шофиране след употреба на алкохол“, коментира той. Ст. комисар Иванов не пожела да каже от къде е мъжът, както и с какво се занимава, освен с подаването на фалшиви сигнали. „От няколко години не е на територията на страната. Повече не мога да кажа към този момент, защото лицето все още не е задържано“, заяви ст. комисар Иванов. За подаваните преди сигнали срещу мъжа има образувани досъдебни производства. Сред сигналите му са обекти с голямо обществено значение – съд, прокуратура, частни хотели. Вчера сигналът за НДК и Народно събрание е подаден на горещия телефон на Община Кърджали“, каза още ст. комисар Ивайло Иванов.\r\nЛюба АЛЕКСИЕВА", "date": "2018.01.13", "title": "Ст. комисар Ивайло Иванов, СДВР: Фалшивите сигнали за взривни устройства в НДК и Народното събрание са били подадени на горещия телефон на Община Кърджали"}
{"url": "http://www.focus-news.net/news/2018/01/13/2476659/vidin-na-gkpp-dunav-most-2-se-e-obrazuvala-4-km-opashka-ot-avtomobili-na-vhod.html", "text": "На ГКПП „Дунав мост 2“ се е образувала 4 км опашка от автомобили на вход. Това съобщи слушател на Радио „Фокус“.", "date": "2018.01.13", "title": "Видин: На ГКПП „Дунав мост 2“ се е образувала 4 км опашка от автомобили на вход"}
{"url": "http://www.focus-news.net/news/2018/01/13/2476660/tass-na-bazata-na-il-112-mozhe-da-se-sazdade-transporten-bezpiloten-letatelen-aparat.html", "text": "Главният конструктор на руската компания „Ил“ Николай Таликов съобщи, че въз основата на самолета Ил-112 може да се създаде транспортен безпилотен летателен апарат, предава ТАСС.\r\n„Ще направим безпилотни летателни апарати първо от леките самолети като Ил-112. В момента сме на равнище разговори. В крайна сметка компаниите, които се занимават у нас с безпилотни летателни апарати, са готови да ни сътрудничат. На Ил-112 може да се постави оборудване за безпилотни летателни апарати и да се превозват товари между летищата“, заями Таликов.\r\nТой уточни, че компанията в момента не разработва безпилотни летателни апарати. „В Русия има компании, занимаващи се с това и ние си сътрудничим тях. Разберете, за да се направи транспортен безпилотен летателен апарат или някакъв друг агрегат, първоначално трябва де има базов самолет“, поясни главният конструктор.  Виктор Турмаков", "date": "2018.01.13", "title": "ТАСС: На базата на Ил-112 може да се създаде транспортен безпилотен летателен апарат"}
{"url": "http://www.focus-news.net/news/2018/01/13/2476661/blagoevgrad-s-predstavyane-na-grupite-ot-selo-poleto-selo-kolarovo-selo-kliment-petrich-i-selo-bachevo-prodalzhava-festivalat-na-kukerite-v-simitli.html", "text": "С представяне на групите от симитлийското село Полето, село Коларово (община Петрич), село Климент (община Карлово), Петрич – център и кукерската група на село Бачево (община Разлог) продължава фестивалът „Симитлия – Древната земя на кукерите“, предаде репортер на Радио „Фокус“ – Пирин. Групата от село Полето бе първата от местните, които дефилираха на игрите. Ръководителят на групата Иван Манчев, който е кмет на населеното място, представи участниците, сред които имаше уникално мече. Под костюма, ушит от заешка кожа, бе 7-годишно дете, което за първи път участва в игрите. След тях пред публиката излезе сурвакарска дружина „Бабугери“ от село Коларово (община Петрич) с ръководител Димитър Тренчев. В групата имаше 33 деца. Село Климент, (община Карлово) бе с 51 участници, от които 10 деца. Те представиха обичаят „Старчовден“. Петрич – център от своя страна представиха уникалните станчинарски игри. Сред персонажите в групата силно изпъкнаха така наречените арапи, които се отличават с боядисани в черно лица. След тях дойдоха и кукерите от село Бачево, Община Разлог. Групата е от 160 участици, 50 от които са деца. Най-малкият участник в групата от разложкото село бе на 1 година и 2 месеца.\r\nЛивия НИНОВА", "date": "2018.01.13", "title": "Благоевград: С представяне на групите от село Полето, село Коларово, село Климент, Петрич и село Бачево продължава фестивалът на кукерите в Симитли"}
{"url": "http://www.focus-news.net/news/2018/01/13/2476662/sergey-ryabkov-zamestnik-ministar-na-vanshnite-raboti-na-rusiya-sasht-iskat-s-novi-sanktsii-da-povliyayat-na-situatsiyata-v-stranata-predi-prezidentskite-izbori.html", "text": "Заместник-министърът на външните работи на Русия Сергей Рябков съобщи, че подготвяните от САЩ санкции, насочени срещу лица в Русия, са опит за повлияване на ситуацията в страната, предава ТАСС.\r\n„Ние се отнасяме към това философски“, заяви  Рябков. „Виждаме в това пореден опит да се повлияе на вътрешната ситуация в Русия, особено преди президентските избори“, допълни той.  Виктор Турмаков", "date": "2018.01.13", "title": "Сергей Рябков, заместник-министър на външните работи на Русия: САЩ искат с нови санкции да повлияят на ситуацията в страната преди президентските избори"}
{"url": "http://www.focus-news.net/news/2018/01/13/2476663/navarshvat-se-155-godini-ot-rozhdenieto-na-balgarskiya-pisatel-i-obshtestvenik-aleko-konstantinov-shtastlivetsa.html", "text": "Навършват се 155 години от рождението на българския писател и общественик Алеко Константинов – Щастливеца. Това каза Радио „Фокус“ – Велико Търново директорът на Историческия музей в Свищов Ивелина Иванова. Тя добави, че в Свищов се намира къщата музей на писателя. Отворена като музей през 1926 година, тя става мемориален паметник на културата едва през 1979 година. Преди това в нея, освен лични вещи на Щастливеца, са били подредени и експозициите Археология и Етнография на Историческия музей в Свищов. Ивелина Иванова уточни, че обектът предизвиква сериозен интерес у всички туристи. Къщата е строена от бащата на Алеко Константинов – Иваница Хаджиконстантинов още през 1861 година. Става музей още на 15-ти май 1926 година, а от 1979 година е и Мемориален музей. На втория ѝ етаж е направена възстановка на подредба на богата търговска къща от 19-ти век. Показани са оригинални виенски мебели и предмети от бита от онова време. Голям интерес предизвиква пияното, на което са свирили сестрите на писателя. По думите ѝ най-голямата атракция е стъкленицата със сърцето на Алеко, което е запазено след убийството. В  Къщата музей „Алеко Константинов“ в Свищов се пазят оригиналните издания на „Бай Ганьо“ и „До Чикаго и назад“. В културната институция се съхраняват още преводите на „Бай Ганьо“, които са преведени на над 30 езика. Фондът, който е на името на Алеко Константинов включва 222 експоната, свързани с живота на писателя. Има лични вещи, книги, писма и снимки. Ивелина Иванова съобщи, че през следващите годишнини се предвижда да бъде организирана среща с родственици и потомци на Щастливеца.\r\nНадежда КРЪСТЕВА", "date": "2018.01.13", "title": "Навършват се 155 години от рождението на българския писател и общественик Алеко Константинов – Щастливеца"}
{"url": "http://www.focus-news.net/news/2018/01/13/2476664/prof-plamen-pavlov-istorik-mara-buneva-e-edna-ot-nay-znakovite-zheni-v-balgarskata-istoriya-tya-e-natsionalna-geroinya-na-dve-darzhavi-balgariya-i-makedoniya.html", "text": "Мара Бунева е една от най-знаковите жени в българската история, тя е национална героиня на две държави – България и Македония. Това каза историкът проф. Пламен Павлов в интервю за Агенция „Фокус“ във връзка с навършването на 90 години от атентата срещу юрисконсулта на сръбската полиция в Скопска област Велимир Прелич, който е застрелян с три куршума на брега на р. Вардар от българската революционерка и член на ВМРО Мара Бунева.\r\nПо думите му Мара Бунева е била българка с много силно интелектуално излъчване и много изискан вкус. „По време на тези събития, когато ликвидира сръбския екзекутор на българи от Македония, е модна шивачка и е изключително популярна в средите на сръбската каста, която вече управлява българските земи в Македония и по конкретно в Скопие“, каза още той и обясни, че това е съвсем целенасочено действие от нейна страна, за да може да изпълни задачата, която ѝ е дадена от Вътрешната македонска революционна организация.\r\n„По линия на своята обвързаност с ВМРО Мара Бунева получава задачата да екзекутира някой от големите мъчители на българите в Македония, като за това ѝ е дадено известно право на избор – тоест, тя да прецени кой в най-голяма степен заслужава да стане знак на българското отмъщение за невероятните насилия и репресии върху нашите сънародници в поробените български земи в Македония. А Велимир Прелич не е случайна фигура - той може би олицетворява най-мракобесната роля на великосръбския и югославския авторитаризъм. На практика именно Прелич е организатор на сръбската въоръжена пропаганда – т.е. на тези бандитски чети, които навлизат в Македония и тероризират българите. Самият той е сниман неведнъж в униформа на такива чети, което показва, че лично е участвал в терора срещу българите, заради което е един от знаците на тази тиранична власт в Скопие и това особено силно проличава при процеса срещу българските студенти. Този процес през 1927 г. има много силен отзвук и в чужбина, тъй като не само че българите са осъдени на тежки присъди, но и са измъчвани по най-варварски средновековен начин със страхотни унижения върху тях. И това окончателно наклонява везните в полза на екзекуцията на Велимир Прелич, тъй като той е един от най-активните сръбски фактори, които правят този процес да бъде толкова ужасен. Така че тя избира много вярно кой трябва да бъде екзекутиран и тук всякакви призиви за помирение, които понякога се чуват в Европа, нямат никакъв смисъл. Става дума за една благородна българска млада жена - на 27 години, с образование, будеща симпатии в много широк кръг, офицерите в България въздишат по нея… И тази млада жена поставя над всичко интересите на България, интересите на поробените българи в Македония“, обясни проф. Павлов и уточни, че така тя се превръща в една от най-знаковите жени в българската история и в национална героиня на две държави – България и Македония.\r\n„И тук искам да припомня безсмъртните слова на Ботев: „Тоз, който падне в бой за свобода, той не умира“, които важат с пълна сила за личности като Мара Бунева“, каза още той.\r\nЦветилена СИМЕОНОВА", "date": "2018.01.13", "title": "Проф. Пламен Павлов, историк: Мара Бунева е една от най-знаковите жени в българската история, тя е национална героиня на две държави – България и Македония"}
{"url": "http://www.focus-news.net/news/2018/01/13/2476665/hurriyet-zadarzhan-e-oshte-edin-zapodozryan-za-ubiystvoto-na-ruskiya-poslanik-v-ankara-andrey-karlov.html", "text": "Бивш служител на турската Агенция за информационните и комуникационни технологии е задържан във връзка с убийството на руския посланик в Анкара Андрей Карлов, пише  Hurriyet. Дипломатът бе убит по време на изложба в Анкара на 19 декември 2016 г.  от 22-годишният турски полицай Мевлют Мерт Алтънташ. \r\n„На 12 януари 2018 г. бившият служител на турската Агенцията за информационните и комуникационни технологии  бе арестуван“, съобщава източник от турските сили за сигурност, останал анонимен, поради наложените ограничения за общуване с медиите. \r\nСъдът в Анкара е наредил задържането по обвинение за „връзки с планиране не убийство“.  Виктор Турмаков", "date": "2018.01.13", "title": "Hurriyet: Задържан е още един заподозрян за убийството на руския посланик в Анкара Андрей Карлов"}
{"url": "http://www.focus-news.net/news/2018/01/13/2476666/pazardzhik-mladezhkiyat-dom-shte-predstavi-proektite-rekata-i-multi-kulti-kitchan-v-artistichnata-programa-na-evropeyska-stolitsa-na-kulturata-plovdiv-2019.html", "text": "Младежкият дом в града ще представя Южен централен регион и в частност града с проектите „Реката“ и „Мулти Култи китчън“ като част от събитията в артистичната програма на Европейска столица на културата Пловдив 2019, съобщи за Радио „Фокус“ – Пазарджик Инна Церовска, директор на Младежкия дом. Проектите в рамките на две години ще представят Пазарджик редом с всички останали европейски градове – европейски столици на културата. „В проект „Реката“ дейностите са свързани с района на река Марица. В него ще вземат участие млади творци и доброволци от Пазарджик, Пловдив, Гърция и Турция. В Ленд арт по Марица участниците ще извършат артистични интервенции в пространства по реката. Вторият акцент е Маришки истории – в центъра на вниманието ще попаднат хората, живеещи по поречието на Марица“, уточни Церовска. Тя допълни, че проект „Мулти Култи китчън“ работи за интеграция на чуждестранните общности, вкл. етническите малцинства, повишаване на чувствителността  и информираността на местната общност за приноса, който мигрантите носят в региона.\r\nАлбена ЖИЛЕКОВА", "date": "2018.01.13", "title": "Пазарджик: Младежкият дом ще представи проектите „Реката“ и „Мулти Култи китчън“ в артистичната програма на Европейска столица на културата Пловдив 2019"}
{"url": "http://www.focus-news.net/news/2018/01/13/2476667/emanuil-yordanov-bivsh-vatreshen-ministar-kriminogennata-obstanovka-ot-nachaloto-na-godinata-ne-biva-da-se-svarzva-s-balgarskoto-evropredsedatelstvo.html", "text": "Криминогенната обстановка от началото на годината не бива да се свързва с Българското европредседателство. Това каза в интервю за седмичното обзорно предаване „Метроном“ на Радио \"Фокус\" Емануил Йорданов, вътрешен министър в периода 1999 - 2001 г. Във връзка с последните събития той уточни, че в България не е извършено нито едно политическо убийство по време на прехода, което е добър показател за демократичните процеси у нас. По отношение на допълнителните 100 милиона лева за МВР, Йорданов констатира, че това ще доведе до козметично завишаване на заплатите с до 50 лева на служител. Според него обаче реални реформи в последните години не са извършвани в системата на министерството. „По-скоро трябва да се оптимизира работата, включително да бъдат прегледани много обстойно щатовете и да се обърне много по-сериозно внимание на това по какъв начин се изразходва финансовият ресурс на министерството. Що се отнася до възможностите, Министерството винаги е разполагало с такива и тези възможности трябва да се съхраняват и развиват. Но ако се действа, както се е действало до сега – с напълно неглижирана проблематика на служителите, тогава не можем да бъдем оптимисти за бъдещето“, каза още той. Емануил Йорданов добави, че финансови проблеми съществуват и в другите европейски вътрешни министерства. Разликата е, че у нас те се усещат много по-силно\", каза още Йорданов. \"МВР не се нуждае от революционна формула, а от отговорно отношение на държавата към съществуващите предизвикателства\", добави бившият вътрешен министър.", "date": "2018.01.13", "title": "Емануил Йорданов, бивш вътрешен министър: Криминогенната обстановка от началото на годината не бива да се свързва с Българското европредседателство"}
{"url": "http://www.focus-news.net/news/2018/01/13/2476668/veliko-tarnovo-blagotvoritelnata-initsiativa-baditeli-shte-se-provede-v-hudozhestvena-galeriya-boris-denev.html", "text": "Лектори от благотворителна инициатива „Бъдители“ ще гостуват на Градски ученически парламент във Велико Търново по покана на председателя Савина Иванова, съобщиха от организацията. Събитието ще се проведе в Художествена галерия ,,Борис Денев” от 13.00 часа.\r\nЛекторите Биляна Панталеева – бизнес обучител и основател на „Бъдители“ и Явор Панталеев – търговски директор на компания за спедиция, транспорт и логистика ще говорят на тема “CV и работа в екип”, като ще дадат ценни съвети от практиката си.\r\nГрадският ученически парламент във Велико Търново е една от водещите младежки организации на територията на страната. Създаден е от група ентусиасти през 2001 година, които искат да запълнят свободното време на младите хора в града с различни кампании и спортни събития.\r\nБлаготворителна инициатива „Бъдители“ обединява успешни личности с различни професии, които искат да дадат добавена стойност на обществото като споделят полезния си опит с младите хора в България. Те обичат работата си и не спестяват ноу-хау в изцяло безплатните лекции, на които присъстват ученици и студенти от различни възрасти. Според тях мотивацията идва от личния пример, а вдъхновението е от енергията, която излъчват докато говорят за любимата професия. Инициатива „Бъдители“ обединява екип от професионалисти в различни области, които случват целите си, като в ежедневието действат с желание и постоянство. Те са личности, които работят със сърце това, което искат, давайки висока добавена стойност на обществото. Един от най-силните мотивационни похвати за действие е реалният пример на желаната професия, на желания живот, на желаното поведение. Инициативата е без такса за участие, необходимо е само да ги поканите и да осигурите зала, където всички студенти, ученици и всеки, който желае да присъства, може да чуе Бъдителите.", "date": "2018.01.13", "title": "Велико Търново: Благотворителната инициатива „Бъдители“ ще се проведе в Художествена галерия ,,Борис Денев”"}
{"url": "http://www.focus-news.net/news/2018/01/13/2476669/pregled-na-mezhdunarodnite-novini-do-13-chasa-agentsiya-fokus.html", "text": "В Чешката република започна вторият ден от президентските избори. Избирателните участъци отвориха врати в 8:00 часа местно време (9:00 българско) и ще работят до 14:00 часа (15:00 българско време).\r\nМестните медии съобщават, че в края на първия ден от изборите активността на гласоподавателите е била около 40%. Гражданите на Чешката република избират президент от девет възможни кандидати. Според проучванията основни претенденти са действащият държавен глава Милош Земан и бившият председател на Чешката академия на науките Иржи Драгош. \r\nЗеман има открито антимюсюлмански възгледи. Той също така настоява европейските санкции срещу Русия да бъдат отменени. \r\nДрагош иска сътрудничество с ЕС и запазването на санкциите срещу Москва. Той също така иска приемането на еврото като парична единица на страната.\r\nАко никой от кандидатите не получи абсолютно мнозинство, на 26 и 27 януари в страната ще се състои балотаж. \r\n***  Бивш служител на турската Агенция за информационните и комуникационни технологии е задържан във връзка с убийството на руския посланик в Анкара Андрей Карлов. Дипломатът бе убит по време на изложба в Анкара на 19 декември 2016 г.  от 22-годишният турски полицай Мевлют Мерт Алтънташ. \r\n„На 12 януари 2018 г. бившият служител на турската Агенцията за информационните и комуникационни технологии  бе арестуван“, съобщава източник от турските сили за сигурност, останал анонимен, поради наложените ограничения за общуване с медиите. \r\nСъдът в Анкара е наредил задържането по обвинение за „връзки с планиране не убийство“. \r\n***  Турският министър  по въпросите, свързани с ЕС, Омер Челик заяви, ч е страната му няма да приеме т.нар. „привилегировано партньорство“ с ЕС.\r\n„Ако ни предложат привилегировано партньорство, ние няма да се замислим, а просто ще го отхвърлим“, заяви Челик. \r\nПо-рано германски политици предложиха такова партньорство на страната, вместо пълноправно членство на Турция в ЕС.\r\n„Никой не може да предлага второкласен статут на Турция в отношенията ѝ с ЕС“, категоричен е Челик. Същевременно той разкритикува европейски комисар по разширяването и политиката на добросъседство Йоханес Хан, че „иска да отрече връзките между Турция и ЕС“. \r\n*** Прессекретарят на предизборния щаб на Владимир Путин Андрей Кондрашов  съобщи, че в социалните мрежи няма да има негови официални и лични страници, а единствено официален сайт.\r\n„Официални или лични страници и профили кандидатът за президент на Русия Владимир Путин няма да има, а единствено официален сайт на предизборния му щаб“, съобщи Кондрашов. Избирателният щаб на Путин е събрал достатъчно количество подписи в негова подкрепа за издигането му. Също така ЦИК на Русия е регистрирала 259 негови доверени лица. \r\nНа 18 март в Русия ще се проведат президентски избори. \r\n***  Властите в Южна Калифорния съобщиха, че са открили тялото на възрастен мъж, загинал заради свлачищата в региона. Така общият брой на смъртните случаи при бедствието достигна до 18 души.\r\n„87-годишният мъж е открит от спасителен екип в жилището му“, съобщи шерифът на окръг Санта Барбара Бил Браун. Спасителите продължават с операцията си, като за момента изчезналите остават седмина. \r\nОбилните дъждове в началото на седмицата, последвали 10-те месеца засушаване, доведоха до свличане на кална маса в град Монтесито. Разрушени са 65 къщи а други над 450 са повредени. \r\n***", "date": "2018.01.13", "title": "Преглед на международните новини до 13 часа /Агенция “Фокус”/"}
{"url": "http://www.focus-news.net/news/2018/01/13/2476670/blagoevgrad-nevrokopskiyat-mitropolit-serafim-shte-oglavi-nedelnata-sv-liturgiya-v-blagoevgradskiya-hram-vavedenie-bogorodichno-na-14-yanuari.html", "text": "Негово високопреосвещенство Неврокопският митрополит Серафим ще оглави Неделната св. Литургия в благоевградския храм \"Въведение Богородично\" на 14 януари, предаде репортер на Агенция \"Фокус\". Началото на архиерейската света Литургия е в 9.00 часа. \r\nНикола ПЕТКОВ", "date": "2018.01.13", "title": "Благоевград: Неврокопският митрополит Серафим ще оглави Неделната св. Литургия в благоевградския храм \"Въведение Богородично\" на 14 януари"}
{"url": "http://www.focus-news.net/news/2018/01/13/2476671/makfaksmakedoniya-kosovo-naznachi-nov-predstavitel-na-pregovorite-sas-sarbiya.html", "text": "Правителството на Косово назначи нов представител на страната в преговорите със Сърбия, предава македонската медия “МакФакс“.\r\nНа мястото на досегашния представител Едита Тахири, правителството в Прищина назначи за нов представител в преговорите със Сърбия Авни Арифи, началник на кабинета на Косовският министър-председател Рамуш Харадинай.\r\nНа правителствената сесия е  оценено, че Арифи има капацитет да бъде правителствен представител в преговорите за нормализиране на отношенията между Белград и Прищина. Виктор Турмаков", "date": "2018.01.13", "title": "„МакФакс“(Македония): Косово назначи нов представител на преговорите със Сърбия"}
{"url": "http://www.focus-news.net/news/2018/01/13/2476672/plovdiv-katastrofa-mezhdu-lek-avtomobil-i-taksi-e-stanala-na-bul-shesti-septemvri-nyama-postradali.html", "text": "Катастрофа между лек автомобил и такси е станала на бул. „Шести септември“ в Пловдив, в близост до железопътния прелез, предаде репортер на Радио „Фокус“ – Пловдив. Таксиметровият автомобил е ударен странично. Няма пострадали при пътнотранспортното произшествие, нанесени са само материални щети. Движението не е затруднено. Вероятната причина за настъпването пътния инцидент е отнето предимство. Призовават се водачите да шофират с повишено внимание и съобразена скорост. Пътните настилки са мокри и хлъзгави, което увеличава риска от катастрофи.\r\nТони МИХАЙЛОВ", "date": "2018.01.13", "title": "Пловдив: Катастрофа между лек автомобил и такси е станала на бул. „Шести септември“, няма пострадали"}
{"url": "http://www.focus-news.net/news/2018/01/13/2476673/hristo-smolenov-ekspert-po-antiterorizam-povtaryaneto-na-edni-i-sashti-falshivi-zaplahi-mozhe-da-se-okazhe-prikritie-za-istinski-udar.html", "text": "Повтарянето на едни и същи фалшиви заплахи може да се окаже прикритие за истински удар. Това заяви в интервю за седмичното обзорно предаване „Метроном“ на Радио „Фокус“ експертът по антитероризъм Христо Смоленов по повод фалшивите сигнали за взривни устройства на територията на страната. Според него някои от тежките криминални прояви, които белязаха началото на 2018 година и Европредседателството, може да се окажат част от дейност по създаване на нагласи в обществото и силите за сигурност, от които да произтече нещо по-сериозно. \r\n„Обществото трябва да бъде достатъчно отговорно и търпимо към действията на специалните сили и полицията, защото те са длъжни по протокол да реагират на всяка подобна заплаха, за да няма неприятни изненади. Проблемът е друг – боя се, че българските сили за адекватно реагиране на такива дразнители все още не са получили необходимата организационна, техническа, финансова и обществена подкрепа. Обществото трябва най-накрая да се научи да пази своите защитници, да проявява разбиране и към техните трудности и към опитите им да се справят в условията на дефицит на пари, внимание и организационна култура“, уточни Христо Смоленов. Той посочи, че България се нуждае от нова управленска култура и организационни форми за преформатиране работата на съответните служби. Според експерта по антитероризъм тези служби трябва да имат свое отделно оперативно командване и да имат новаторски организирани информационни системи.", "date": "2018.01.13", "title": "Христо Смоленов, експерт по антитероризъм: Повтарянето на едни и същи фалшиви заплахи може да се окаже прикритие за истински удар"}
{"url": "http://www.focus-news.net/news/2018/01/13/2476674/prof-plamen-pavlov-sled-dogovora-za-dobrosasedstvo-v-makedoniya-tryabva-da-se-varne-normalnoto-mislene-i-veche-da-ne-se-razrushava-plochata-na-mara-buneva-v-skopie.html", "text": "След договора за добросъседство с Македония там трябва да се върне нормалното мислене и вече да не се разрушава паметната плоча на Мара Бунева в Скопие. Това каза историкът проф. Пламен Павлов в интервю за Агенция „Фокус“ във връзка с навършването на 90 години от атентата срещу юрисконсулта на сръбската полиция в Скопска област Велимир Прелич, който е застрелян с три куршума на брега на р. Вардар от българската революционерка и член на ВМРО Мара Бунева. \r\n„Още по време на Втората световна война там е имало паметник, но той е ликвидиран от Титовия режим. Вече по време на демократичните промени българите от Скопие с подкрепа и на родолюбци от България сложиха паметна плоча, но тя многократно беше чупена и осквернявана и то не от „стандартни македонци“, а от фенове на футболни отбори или от хора, които вероятно са със сръбско или югославско самосъзнание, тъй като в Скопие има и не малко такива. Така че днес, вече в променени условия и с договор за добросъседство, трябва да видим дали отново ще бъде направен опит да се опорочи едно подобно събитие – отбелязването на паметта на една национална героиня. Така че това е един лакмус пред новата власт в Македония и искрено се надявам, че там постепенно се завръщат нормалните стандарти, завръща се мисленето за сметка на зомбирането. Така че нека господ да прости Мара Бунева и нека винаги да я помним, тъй като става въпрос за една от най-знаковите жени в българската история, а не само на историко-географската област Македония или само на днешна Република Македония“, каза още той.\r\nПроф. Павлов обясни, че от днешна гледна точка трябва да възприемаме Мара Бунева като патриот и героиня, а не като терорист, тъй като терорът всъщност е едно от средствата на борба на огнетените срещу огнетителите. „Даже бих казал, че на практика става дума за изпълнение на присъда, защото когато един народ е поробен, мачкан и подлаган на всевъзможни унижения, той има право да се защити. Тоест, според мен, това е едно оправдано действие, за да може да бъдат защитени и българските студенти, подложени на такива чудовищни репресии в Македония, и въобще цялата атмосфера на терор. Само преди няколко дни - на 7 януари, беше денят, в който българските медии и специално Агенция „Фокус“ отбелязаха македонската Кървава Коледа – т.е. репресиите над най-ярките фигури на българския политически и културен елит, случили се на Коледа, по стар стил, през 1945 г. Така че Мара Бунева се вписва в този пантеон – може и да звучи малко патетично, но няма как да се каже иначе. Тя жертва личния си живот, а е можела да има много добра кариера и в София, и в Скопие, и в Русе, и къде ли не. Но, в крайна сметка, водена от любовта към ближния, от българската идея, от чувството за справедливост прави този подвиг, така че тя е героиня и нищо друго не може да се каже. Даже може би са слаби думите, но Мара Бунева наистина е знакова фигура – лице, което е било свързано и с културата, и с градския живот, но личната честност и здравите български корени се оказват по-силни от всичко“, коментира той.\r\nЦветилена СИМЕОНОВА", "date": "2018.01.13", "title": "Проф. Пламен Павлов: След договора за добросъседство в Македония трябва да се върне нормалното мислене и вече да не се разрушава плочата на Мара Бунева в Скопие"}
{"url": "http://www.focus-news.net/news/2018/01/13/2476675/interfaks-na-terminala-na-letishteto-v-mumbay-e-izbuhnal-pozhar.html", "text": "Пожар е избухнал в терминала за вътрешните полети на летището в западния град Мумбай, предава Интерфакс.\r\nНа кадрите на местните телевизии се вижда сив дим, издигащ се над сградата. Огънят е обхванал церемониалната ложа на летището. Според противопожарната отбрана пожарът се намира под контрол. \r\nНяма данни за пострадали или за отлагане на полети.  Виктор Турмаков", "date": "2018.01.13", "title": "Интерфакс: На терминала на летището в Мумбай е избухнал пожар"}
{"url": "http://www.focus-news.net/news/2018/01/13/2476676/ivaylo-slavov-broker-programata-za-energiyna-efektivnost-okaza-polozhitelno-vliyanie-na-pazara-na-nedvizhimi-imoti-vav-veliko-tarnovo.html", "text": "Програмата за енергийна ефективност на многофамилните жилищни сгради оказа положително влияние на пазара на недвижими имоти във Велико Търново. Това каза за Радио „Фокус“ – Велико Търново брокерът Ивайло Славов. Той добави, че броят на санираните сгради в града през миналата година не е голям, но пък стойността на имотите, намиращи се в такива сгради, се е повишила. „Вдигна се стойността им чисто в цифрено изражение и ги направи по-притегателни и по-добри като имоти за потенциалните купувачи“, посочи Ивайло Славов. По думите му програмата през следващите години ще се развива. Очаква се през 2018 година да бъдат обхванати повече сгради в града и региона. „Това е програма, която ще окаже много позитивно влияние и ще вдигне стойността на жилищата, които се намират в подобни сгради. Мога само да я адмирирам и искрено се надявам, че тази година ще бъде доста по-добре изпълнена и в по-голям обем“, каза още брокерът.\r\nНадежда КРЪСТЕВА", "date": "2018.01.13", "title": "Ивайло Славов, брокер: Програмата за енергийна ефективност оказа положително влияние на пазара на недвижими имоти във Велико Търново"}
{"url": "http://www.focus-news.net/news/2018/01/13/2476677/mohamad-dzhavad-zarif-iranskoto-yadreno-sporazumenie-ne-podlezhi-na-predogovaryane.html", "text": "Иранският външен министър Мохамад Джавад Зариф заяви, че ядреното споразумение със страната му, официално познато като Съвместен всеобхватен план за действие, „не подлежи на предоговаряне“, пише Tehran Times.\r\n„Политиката на Тръмп е отчаян опит да се подкопае едно твърдо международно споразумение“, заяви Зариф. Той допълни, че „вместо да си повтарят думите, САЩ трябва да спазват този договор, точно както и Иран“, допълни той. \r\nСпоред споразумението, подписано между Иран, ЕС, Германия и петте постоянни страни членки на Съвета за сигурност на ООН Техеран се съгласява да ограничи ядрената си програма в замяна на отменяне на свързаните с нея санкции. Споразумението влезе в сила през януари 2016 г.  Виктор Турмаков", "date": "2018.01.13", "title": "Мохамад Джавад Зариф: Иранското ядрено споразумение не подлежи на предоговаряне"}
{"url": "http://www.focus-news.net/news/2018/01/13/2476678/hristo-smolenov-ekspert-po-antiterorizam-zlonamereni-sili-shte-badat-podrazneni-ot-balansirashtata-rolya-na-balgariya-kato-predsedatel-na-saveta-na-es.html", "text": "Злонамерени сили  ще бъдат подразнени от балансиращата роля на България като председател на Съвета на ЕС. Това заяви в интервю за седмичното обзорно предаване „Метроном“ на Радио „Фокус“ експертът по антитероризъм Христо Смоленов по повод опасението дали страната ни е по-уязвима от гледна точка на сигурност, поставяйки Балканите в центъра на вниманието по време на  председателството. „Искам с гордост да кажа, че България сега като символ на едно миротворческо усилие и на стратегическо равновесие е толкова ценна за Европа, както никога досега. България пое по една много правилна и полезна не само за българския народ линия на политическо поведение – превръща се във фактор, който търси омиротворяване на този по-рано „барутен погреб“, който и сега е инфектиран с много омраза и със спомени, които не се забравят лесно, даже столетия не се забравят“, коментира Христо Смоленов. Той добави, че миротворческата роля на страната ни може да се приветства от широката и прогресивна общественост, но ще предизвика раздразнение, което би могло да доведе до радикализация от страна на същите тези престъпни групи, организиращи трагедии в световен мащаб.", "date": "2018.01.13", "title": "Христо Смоленов, експерт по антитероризъм: Злонамерени сили ще бъдат подразнени от балансиращата роля на България като председател на Съвета на ЕС"}
{"url": "http://www.focus-news.net/news/2018/01/13/2476679/blagoevgrad-11-mesechno-bebe-e-nay-malkiyat-uchastnik-do-tozi-moment-na-festivala-simitliya-drevnata-zemya-na-kukerite.html", "text": "11-месечно бебе е най-малкият участник, дефилирал до този момент на фестивала „Симитлия – Древната земя на кукерите“, предаде репортер на Радио „Фокус“ – Пирин. Момиченцето, което се казва Емили, е част от групата на 1-ви квартал, 2-ра група, град Симитли. В цялата група има общо 107 участника, от които 17 са деца. Интересното в нея е, че е съставена от преселници от село Тросково (Община Симитли), които от години живеят в общинския център, но съхраняват традициите си. Бабугерските костюми на участници са изключително красиви и с много дълъг косъм. Преди тях на стадиона в Симитли дефилира една от най-големите групи в тазгодишното издание, съставена от 350 участници – „Братя Соколови“ – Петрич. По-рано своето представяне направи група „Соколница“ (Община Карлово). До този момент на фестивала се изявиха и гости от село Тъжа (Община Павел Баня) с 40 участници. Дефиле направиха и кукери от НЧ „Христо Ботев“ – град Калофер, които завършиха своето представяне с изпълнение на 5 гайди. Пред публиката в Симитли играха още кукери от кюстендилското село Жабокрът към читалище „Пробуда“. Групата бе съставена от 70 участника, от които 60 мъже, 5 жени и 5 деца. \r\nЛивия НИНОВА", "date": "2018.01.13", "title": "Благоевград: 11-месечно бебе е най-малкият участник до този момент на фестивала „Симитлия – Древната земя на кукерите“"}
{"url": "http://www.focus-news.net/news/2018/01/13/2476680/politico-doyche-bank-saobshtava-che-zaradi-brekzit-shte-y-se-nalozhi-da-premesti-po-malko-rabotni-mesta-ot-prognoziranoto.html", "text": "Изпълнителният директор на „Дойче Банк“ Джон Крайън съобщи, че компанията ще премести само няколко стотин, а не хиляди работни позиции от Великобритания в Европа заради Брекзит, предава  Politico.\r\n„По-рано споменаваните от медиите 4000 места са твърде много“, заяви Крайън пред швейцарски медии. Той допълни, че повечето банкери, експерти и трейдъри ще останат в Лондон, докато регистрационния център „ще се премести със сигурност“ във Франкфурт. \r\nКрайън допълни, че очаква от „Дойче Банк“ да създаде „неколкостотин работни места“ на Континента в резултат на Брекзит. „Те няма да са единствено в централата във Франкфурт“, уточни той. \r\n„Един италиански служител би предпочел да се премести от Лондон в Милано, за да се занимава от там с италианските клиенти“, заяви директорът. „Италия също така подкрепя преместването на работни места с по-добри данъчни условия. Подобно е и положението в Париж“, допълни той.  Виктор Турмаков", "date": "2018.01.13", "title": "Politico: „Дойче Банк“ съобщава, че заради Брекзит ще й се наложи да премести по-малко работни места от прогнозираното"}
{"url": "http://www.focus-news.net/news/2018/01/13/2476681/gd-granichna-politsiya-intenziven-e-trafikat-za-tovarni-avtomobili-na-izhoda-na-gkpp-kapitan-andreevo.html", "text": "Към 13.30 часа трафикът за товарни автомобили на изхода на ГКПП \"Капитан Андреево\" е интензивен. Това съобщиха за Агенция \"Фокус\" от ГД \"Гранична полиция\". Нормален е трафикът на всички контролно-пропускателни пунктове по границите с Румъния, Сърбия, Македония и Гърция.", "date": "2018.01.13", "title": "ГД \"Гранична полиция\": Интензивен е трафикът за товарни автомобили на изхода на ГКПП \"Капитан Андреево\""}
{"url": "http://www.focus-news.net/news/2018/01/13/2476682/spaska-paskova-istorik-stihotvorenieto-haydushki-kopneniya-nay-tochno-opisva-deynostta-na-peyo-yavorov-po-vreme-na-revolyutsionnite-borbi-v-makedoniya.html", "text": "Стихотворението „Хайдушки копнения“ най-точно описва дейността на Пейо Яворов по време на революционните борби в Македония. Това каза за Радио „Фокус“ – Пирин историкът Спаска Паскова. По думите ѝ годините, в които Яворов се включва в революционните борби, са период, когато всички сили на младата българска държава са насочени за Освобождението на останалото под робство Отечество. „Цялата българска интелигенция тогава се включва в революционната борба. Вазов и много други пишат стихотворения за Македония. В своите забележителни спомени и стихотворението „Хайдушки копнения“ Яворов най-точно определя своята дейност именно в Македония“, добави Паскова. В  Македония Яворов работи с редица дейци, но за него най-значими и съдбовни остават приятелствата с двамата водачи на ВМОРО, най-вече с Апостола на поробена Македония – Гоце Делчев и с Тодор Александров. „Яворов посвещава едно от най-хубавите си стихотворения „Хайдушки песни“ на тези борби. И това, че ние говорим за Яворов сега е още едно доказателство, че неговото дело не е забравено, че неговият дух витае навсякъде където звучи думата „българин“ и ние съхраняваме неговото дело, както трябва да съхраняваме България“, подчерта Паскова.\r\nЛивия НИНОВА", "date": "2018.01.13", "title": "Спаска Паскова, историк: Стихотворението „Хайдушки копнения“ най-точно описва дейността на Пейо Яворов по време на революционните борби в Македония"}
{"url": "http://www.focus-news.net/news/2018/01/13/2476683/kostadin-kostadinov-vitosha-ski-kabinkoviyat-lift-simeonovo-aleko-nyama-da-raboti-dnes-za-grazhdani-situatsiyata-e-mnogo-tezhka.html", "text": "Кабинковият лифт \"Симеоново - Алеко\" няма да работи днес за граждани, ситуацията е много тежка. Това съобщи за Агенция „Фокус“ изпълнителният директор на „Витоша ски“ Костадин Костадинов, във връзка с затруднено движението на кабинковия лифт \"Симеоново - Алеко\". „Все още лифтът не е пуснат. Сега се върти въжето. Много лед се е натрупал по него. Ситуацията е такава, че сутринта лифтът тръгна и вследствие на климатични аномалии, въжето започна да образува дебел слой лед. Вследствие на това, започна да се пързаля. Хората, които се бяха качили, ги прибрахме по станциите. Въжето се върти, за да падне ледът и да сме сигурни поне за утре да работи. Като алтернатива може да се ползва Драгалевския вид или градски автобус. Направих проверка – няма субективни причини. Това се случва много рядко, ето, че се случи точно днес“, обясни Костадинов. По думите му, ако се оправи лифтът, може поне персоналът да слезе с него, но да не се рискува с пътници. „Днес е по-добре да не работим, защото времето се влошава с всеки изминал час. Не изключвам пак да възникне проблемът. Когато има пътници, става много неприятно. Днес те не бяха много, въпреки че предполагахме, че ще има доста хора, но не е така. Утре сутринта лифтът би следвало да тръгне в 8.30 часа. Личният състав си е изпълнил задълженията, така че към тях нямам упрек“, каза още Костадин Костадинов.\r\nЛюба АЛЕКСИЕВА", "date": "2018.01.13", "title": "Костадин Костадинов, „Витоша ски“: Кабинковият лифт \"Симеоново - Алеко\" няма да работи днес за граждани, ситуацията е много тежка"}
{"url": "http://www.focus-news.net/news/2018/01/13/2476684/ivaylo-mirchev-op-turizam-asenovgrad-ochakva-se-peshterata-dobrostanski-biser-da-popadne-v-spisaka-na-100-te-natsionalni-turisticheski-obekta-v-stranata.html", "text": "Очаква се пещерата Добростански бисер в Асеновград да попадне в списъка  на 100-те национални туристически обекта в страната. Това каза за Радио „Фокус“ – Пловдив експертът в ОП „Туризъм“ в Асеновград Ивайло Мирчев. По думите му вече са направени Направили постъпки пред МОСВ, за да се съгласува с тях въпросната кандидатура и пещерата да получи място в следващите тиражи на книжката с национални обекти. „Към момента 3 обекта от община Асеновград са в тази национална кампания. Това са Исторически музей - Асеновград, Бачковския манастир и Асеновата крепост. Считаме, че пещерата Добростански бисер отговаря на всички условия, за да бъде част от тези 100 национални туристически обекта“, посочи Мирчев. Той отбеляза, че от месец април пещерата Добростански бисер в Асеновград вече ще бъде стопанисвана от ОП „Туризъм“. „Това е една от най-красивите пещери в Родопите. Тя не е голяма като площ, но е изключително красива като пещерни образувания. Напълно социализирана е и е напълно адаптирана за посещения – с осветление и с изградени парапети. Маршрутът до нея е изключително красив. В рамките на 500 метра се преминава през чудесни гледки от хижа „Марциганица“ до самата пещера. В непосредствена близост до нея се намира изключително панорамния връх Попа. В близост до нея е и връх Червената стена. Ще опитаме да насочим вниманието си към популяризиране именно на този район на биосферен парк „Червената стена“, коментира експертът.\r\nИвайло Мирчев каза още, че пещерата Добростански бисер е останала необитаема и затворена за посетители близо 20 години. „През 80-те години тя се социализира, а впоследствие от средата на 90-те години в нея не се допускаха хора. Металните ограждения и решетките за безопасност бяха изкъртени и изпочупени. Сега вече пещерата отговаря на всички условия, за да може да се влиза безпрепятствено в нея, има и осветление. Над самата пещера се изгради туристически център, който да посреща туристите. Ще имаме на разположение екскурзовод, както и всички нужни артикули и сувенири, които туристите могат да си закупят“, обясни той и добави, че 2018 година ще бъде белязана от сериозна рекламна кампания, целяща да популяризира атрактивния обект.\r\nТони МИХАЙЛОВ", "date": "2018.01.13", "title": "Ивайло Мирчев, ОП „Туризъм“ - Асеновград: Очаква се пещерата Добростански бисер да попадне в списъка на 100-те национални туристически обекта в страната"}
{"url": "http://www.focus-news.net/news/2018/01/13/2476685/evrodeputatat-andrey-kovachev-balgarskoto-evropredsedatelstvo-garantira-stabilnost-na-balkanskite-politicheski-eliti-da-prodalzhat-po-patya-na-evropeyskata-integratsiya.html", "text": "Акцентът върху темата „Западни Балкани“ на Българското председателство на Съвета на ЕС гарантира стабилност и мотивация на балканските политически елити да продължат по пътя на европейската интеграция. Това каза в интервю за седмичното обзорно предаване „Метроном“ на Радио „Фокус“ евродепутатът Андрей Ковачев. „Най-важното, което аз очаквам и което вече се случва, е да изпъкне видимостта на България като сериозен играч и страна, от която зависи нещо. От България зависи изключително много. Това, че сме географски външна граница на ЕС вече е видимо за всички други страни членки и те с уважение се отнасят към нашата отговорност и нашия ангажимент по опазване на външната граница“, каза още Андрей Ковачев. Той добави, че глобалните теми като финансиране на Общността, кохезионната политика и преговорите по Брекзит трябва да служат като опорни точни в рамките на европредседателството. „Икономическият растеж обаче е онзи основен фактор, който е в състояние да задържи младите хора в България и страната ни трябва да се стреми към него“, посочи евродепутатът.", "date": "2018.01.13", "title": "Евродепутатът Андрей Ковачев: Българското европредседателство гарантира стабилност на балканските политически елити да продължат по пътя на европейската интеграция"}
{"url": "http://www.focus-news.net/news/2018/01/13/2476686/usgs-kray-solomonovite-ostrovi-e-registrirano-zemetresenie-s-magnitud-59.html", "text": "Земетресение с магнитуд 5,9 по скалата на Рихтер е регистрирано в събота край бреговете на Соломоновите острови, показва справка на Геологическата служба на САЩ (USGS).\r\nТрусът е регистриран в 22:24 часа местно време (13:24 българско време) на 145 км. югоизточно от град Киракира, на дълбочина от 23,5 км.\r\nНяма данни за жертви и разрушения. Не се съобщава за появата на вълни цунами.  Виктор Турмаков", "date": "2018.01.13", "title": "USGS: Край Соломоновите острови е регистрирано земетресение с магнитуд 5,9"}
{"url": "http://www.focus-news.net/news/2018/01/13/2476687/reuters-severna-i-yuzhna-koreya-na-15-yanuari-shte-provedat-pregovori-na-rabotno-ravnishte.html", "text": "Северна и Южна Корея са се споразумели да проведат преговори на работно равнище на 15 януари в павилиона „Тонгил“ от северната страната на граничното селище Пханмунджом, предава  Reuters.\r\nПо-рано южнокорейското министерство на обединението съобщи, че Северна Корея е предложила да се проведат преговори относно подробностите по изпращането на група творци от страната на Зимните олимпийски игри в Пьончан в Южна Корея.  Виктор Турмаков", "date": "2018.01.13", "title": "Reuters: Северна и Южна Корея на 15 януари ще проведат преговори на работно равнище"}
{"url": "http://www.focus-news.net/news/2018/01/13/2476688/teofana-teoharova-asotsiatsiya-silvi-vartan-za-balgariya-raboti-v-dobro-satrudnichestvo-s-bchk.html", "text": "Асоциация „Силви Вартан за България“ работи в добро сътрудничество с БЧК. Това каза Теофана Теохарова, заместник-председател на Асоциацията „Силви Вартан за България“ в интервю за Агенция „Фокус“ за изминалата 2017 г. „От първия момент на създаването на асоциацията, работим с БЧК. Имаме изключително добро сътрудничество с Червения кръст. Апаратурата се купува във Франция и пристига в складовете на Червения кръст и отива по предназначение. Участваме в програмата на Червения кръст „Топъл обяд“ за дечица в неравностойно социално положение, от бедни семейства. През цялата учебна година им е осигурен обяд. Това го правим години наред“, каза Теохарова. По думите ѝ по празниците от асоциацията са доставяли огромно количество играчки за децата. „Всичките ни дарения не са втора ръка, а от най-новото, което има в света. Даваме помощи за детски домове и от време на време се включваме в културни програми. Направихме ремонт на Драгалевския манастир, помогнахме и в реставриране на икони за Музея на София“, допълни заместник-председателят на асоциацията.   \r\nДеница КИТАНОВА", "date": "2018.01.13", "title": "Теофана Теохарова: Асоциация „Силви Вартан за България“ работи в добро сътрудничество с БЧК"}
{"url": "http://www.focus-news.net/news/2018/01/13/2476689/elena-aleksandrova-sled-sreshtata-na-yavorov-s-gotse-delchev-prez-1901-g-v-nego-sazryava-ideyata-da-se-bori-za-svobodata-na-sanarodnitsite-si-ostanali-v-granitsite-na-osmanskata-imperiya.html", "text": "Освен поет Пейо Яворов е бил и гениален революционер. Това каза за Радио „Фокус“ – Пирин историкът и уредник в Регионален исторически музей – Благоевград Елена Александрова по повод 140-годишнина от рождението на Яворов. По думите ѝ първите контакти на Яворов с македоно-одринското освободително движение започват още през 1895 година под влияние на баща му и приятеля му революционер Коста Нунков. „В края на 1900 година Яворов подава молба до Българската екзархия – да бъде назначен като учител в Македония, но му е отказано. Съдбоносна за него се оказва срещата му с Гоце Делчев през 1901 година, когато в него окончателно съзрява идеята да се бори за свободата на подтиснатите си сънародници, които остават в границите на Османската империя след Освобождението на България“, каза още Александрова. Тя добави, че от края на същата година напуска и работата си като телеграфист в София и започва редакцията на вестник „Дело. Независим македоно-одрински лист“, който се издава като орган на Станишевия комитет. Като четник Яворов за първи път влиза в Македония през февруари 1902 година с четата на Михайл Чаков. „На 13 февруари обаче край село Драговища, Кочанско е пленен от четата на Върховния комитет. Два дни по-късно е освободен и се завръща в София. Като репортер на вестник „Право“ обикаля страната и агитира за включване на млади членове в редиците на Вътрешната македоно-одринска революционна организация. В началото на януари 1903 година Гоце Делчев тръгва с 40 четници за Македония, сред които е и Яворов. Четата преминава от Самоков към Банско. Там тя се разделя.“, добави Александрова. Едната част остава в Банско, а другите през Неврокоп за Серско. В село Каракьой, Дечев издава окръжно за събирането на всички районни чети, за да обсъдят обстановката за избухването на въстание. От февруари до април 1903 година Яворов издава 12 броя на вестник „Свобода или смърт“. На 23 април, Яворов участва в тежко сражение с турски войски край село Голешево. „Яворов трудно преживява и смъртта на Гоце Делчев през май 1903 година. Яворов е и първият биограф на Делчев. Самата биография е издадена непосредствено след убийството на героя през 1904 година. След тези събития поета се завръща в София, където започва подготовка за влизане с чета в Македония“, заяви Александрова. Самата чета преминава през Самоков, Демир Капия, Драглище, Банско с цел подготовка за въстание. В Мелник четата се разделя отново на четири части, но поради конфликт със Яне Сандански, Яворов я напуска и отново се завръща в София.\r\nЛивия НИНОВА", "date": "2018.01.13", "title": "Елена Александрова: След срещата на Яворов с Гоце Делчев през 1901 г. в него съзрява идеята да се бори за свободата на сънародниците си, останали в границите на Османската империя"}
{"url": "http://www.focus-news.net/news/2018/01/13/2476690/prof-georg-kraev-folklorist-na-mnogo-mesta-v-balgariya-surva-se-praznuva-na-13-sreshtu-14-yanuari.html", "text": "На много места в България Сурва се празнува на 13 срещу 14 януари, което идва от разминаването с 13 дни между в Юлианския и новия Григориански календар. Това каза в интервю за седмичното обзорно предаване „Метроном“ по Радио „Фокус“ фолклористът проф. Георг Краев. Той добави, че в България новият Григорианският календар е въведен на 31 март 1916 година. „Българската православна църква обаче не възприела новия календар и продължила да брои с разлика от 13 дни. Тя възстановява точните празнични дати през 1968 година – това е причината днес на някои места да празнуват Сурва година на 13 срещу 14 януари“, уточни проф. Георги Краев. Той даде като конкретен пример за това как и днес някои празници се отбелязват по стар стил с честването на светите братя Кирил и Методий на 11 май от Българската православна църква. Фолклористът отбеляза, че макар да не знаят, студентите отбелязват своя празник на 8 декември неслучайно – всъщност това е празникът на свети Климент Охридски, но по стар стил, както би бил отброен по Юлианския календар.", "date": "2018.01.13", "title": "Проф. Георг Краев, фолклорист: На много места в България Сурва се празнува на 13 срещу 14 януари"}
{"url": "http://www.focus-news.net/news/2018/01/13/2476691/nad-2-chasa-plenumat-na-bsp-debatira-po-pozitsiyata-na-partiyata-za-istanbulskata-konventsiya-i-za-stroitelstvoto-v-np-pirin.html", "text": "Над 2 часа Пленумът на БСП дебатира позицията на партията за Истанбулската конвенция и за строителството в НП \"Пирин\", предаде репортер на Агенция \"Фокус\". Двете позиции са част от първа точка от дневния ред на заседанието на Националния съвет на партията. Сред точките на Пленума са отчетът на ПГ на „БСП за България“ през втората сесия на 44-тото Народно събрание и анализът на работата на общинските съветници от БСП за периода 2015-2017 г., както и политическа оценка и мерки за подобряване на работата за реализиране политиките на БСП в местната власт. \r\nДеница КИТАНОВА", "date": "2018.01.13", "title": "Над 2 часа Пленумът на БСП дебатира по позицията на партията за Истанбулската конвенция и за строителството в НП \"Пирин\""}
{"url": "http://www.focus-news.net/news/2018/01/13/2476692/tass-balgarskata-politsiya-otkri-avtora-na-falshivite-signali-za-bombi-v-sofiya.html", "text": "Българската полиция откри кой стои зад фалшивите сигнали  за поставени бомби в Националния дворец на културата – щаба на българското председателство в Съвета на ЕС, на летище „София“ и Народното събрание на страната. Според директора на столичната полиция Ивайло Иванов заподозрян е 45-годишен български гражданин, живеещ в една от страните на ЕС, предава  ТАСС.\r\n„През последните няколко дни бяха получени лъжливи сигнали за взривни устройства, установени в НДК, на летището и в Народното събрание. Установено е, че сигналите са постъпили от телефон, регистриран в страна от ЕС. Имаме конкретна информация за заподозрения, ние работим заедно с партньорските служби над задържането на злоумишленика“, съобщи Иванов.  Той допълни, че полицията няма да съобщи името на заподозрения, отбелязвайки, че ще направи това, едва след като „колегите си изпълнят работата“. \r\n„Проверихме щателно постъпилите сигнали, взривни устройства не са открити“, уточни той.-\r\nСпоред закона авторът на фалшивите сигнали е заплашен със затвор и глоба в размер до 20 хил. лв.  Виктор Турмаков", "date": "2018.01.13", "title": "ТАСС: Българската полиция откри автора на фалшивите сигнали  за бомби в София"}
{"url": "http://www.focus-news.net/news/2018/01/13/2476693/ivaylo-slavov-broker-srednite-niva-na-naemnite-tseni-na-zhilishtata-vav-veliko-tarnovo-se-zapazvat-prez-poslednite-7-8-godini.html", "text": "Средните нива на наемните цени на жилищата във Велико Търново се запазват през последните 7 - 8 години. Това каза за Радио „Фокус“ – Велико Търново брокерът Ивайло Славов. Той подчерта, че това е най-стабилният сегмент на пазара на недвижимите имоти в града. „Това се дължи на непрекъснатия наплив на хора, които идват да живеят в града. Дължи се на  университетите, които се намират в града, и на факта, че не малко хора от по-малките населени места от Северна България предпочитат да работят и живеят във Велико Търново. Реална промяна на сегмента „наеми на жилищни имоти“ няма, но той си остава изключително атрактивен“, посочи Ивайло Славов. Той добави, че цените се определят в зависимост от локацията, обзавеждането и оборудването. „Ние имаме действително доста високи наеми сравнено със средните доходи на хората във Велико Търново. Така че наемите са си все още атрактивни. Не мога да кажа, че има увеличение на наемите, което да се отчете. Те са стабилни, но са много добри“, посочи брокерът.\r\nНадежда КРЪСТЕВА", "date": "2018.01.13", "title": "Ивайло Славов, брокер: Средните нива на наемните цени на жилищата във Велико Търново се запазват през последните 7 - 8 години"}
{"url": "http://www.focus-news.net/news/2018/01/13/2476694/interfaks-chetirima-dushi-sa-zaginali-pri-krushenie-na-helikopter-nad-arabsko-more.html", "text": "Бреговата охрана на Индия съобщава, че четирима души са загинали при падането на хеликоптер в Арабско море, недалеч от град Мумбай, предава Интерфакс.\r\nНа борда са се намирали петима сътрудници на индийската петролна и газова компания, както и двама пилоти. Възможно е броят на загиналите да се увеличи в сравнение с първоначално обявения. \r\nОперацията по издирване продължава. Хеликоптерът е изчезнал 15 минути след излитането си, преминавайки около 30 морски мири от крайбрежието. Виктор Турмаков", "date": "2018.01.13", "title": "Интерфакс: Четирима души са загинали при крушение на хеликоптер над Арабско море"}
{"url": "http://www.focus-news.net/news/2018/01/13/2476695/stefan-mirev-oblasten-upravitel-na-pazardzhik-do-kraya-na-yanuari-obshtinite-tryabva-da-proveryat-izryadni-li-sa-peshehodnite-pateki.html", "text": "На всички 12 общини в  област Пазарджик е възложено  от Областна администрация да бъде извършена проверка на състоянието на пешеходните пътеки. Това съобщи за Радио „Фокус“ – Пазарджик Стефан Мирев, областен управител на Пазарджишка област. Проверките ще се извършват от съответните Общински комисии по безопасност на движението по пътищата, в срок до 31 януари 2018 г. „От общинските комисии се очаква също да предложат мерки и срок за съответствие на пешеходните пътеки с изискванията на Наредба № 2 от 17.01.2011 г. за сигнализация на пътищата с пътна маркировка. Белият цвят на боята, с която се очертава пешеходната пътека, е регламентиран изрично\", посочи Стефан Мирев. Последните корекции в Наредбата станаха в края на 2016 г., а още от 2007 г. Община Пазарджик започна да боядисва пешеходните пътеки в жълто-червено. Наредбата обаче ще принуди общината да промени цветовете. В срок до 5 февруари 2018 г. кметовете на общини трябва да предоставят доклад до областния управител за извършения контрол и съответствието на пешеходните пътеки с нормативните изисквания. Резултатите от проверките и предприетите действия от страна на общините ще бъдат обсъдени на заседание на Областната комисия по безопасност на движението по пътищата през февруари 2018 г.“, уточни Мирев. Той каза още, че предприетите действия са във връзка със стартиралата общонационална проверка на всички пешеходни пътеки във връзка със зачестилите случаи на пътно-транспортни произшествия, в които беше констатирано, че пътеките са трудно забележими. По предложение на медиите на следващо заседание на Областната комисия ще бъде обсъден и проблемът с недостатъчната осветеност на пешеходните пътеки.\r\nАлбена ЖИЛЕКОВА", "date": "2018.01.13", "title": "Стефан Мирев, областен управител на Пазарджик: До края на януари общините трябва да проверят изрядни ли са пешеходните пътеки"}
{"url": "http://www.focus-news.net/news/2018/01/13/2476696/prof-todor-kantardzhiev-okolo-48-000-dushi-sa-zabolelite-ot-grip-v-stranata.html", "text": "Заболелите от грип в момента, по мои изчисления в последната седмица, са към 48 000 души в страната. Това каза в интервю за Агенция „Фокус“ директорът на Центъра по заразни и паразитни болести проф. Тодор Кантарджиев във връзка със зачестилите грипни заболявания. „Решението за обявяване на епидемични мерки в дадена област е по предложение на локалното РЗИ и се взима от местната управа. Фактически, епидемичната обстановка в страната можем да кажем, че някои от областите имат една значително повишена заболеваемост. Това са: Перник, Пазарджик, Смолян, София-област, Сливен. За 5 дни сме изследвали 134 проби, като са доказани пет вируса H1N1 (пандемичен грип), H3N2. Останалите 34 са група B. Той обикновено се явява в началото и в края на епидемията. Засега виждате 34 са група B, а 6 са група А“, обясни проф. Кантарджиев. По думите му засегнати с много положителни проби от група В са: Пазарджик, Сливен, Благоевград, където има група А - H3N2 и H1N1. „H1N1е този, който преди години наричахме „свински грип“, H3N2 е грипът, който в момента доминира в САЩ и Западна Европа. До две седмици ще можем да кажем кой от тях ще вземе превес. Засега прави впечатление, че наистина е много голям процентът на група В грипни вируси“, каза още проф. Тодор Кантарджиев.\r\nЛюба АЛЕКСИЕВА", "date": "2018.01.13", "title": "Проф. Тодор Кантарджиев: Около 48 000 души са заболелите от грип в страната"}
{"url": "http://www.focus-news.net/news/2018/01/13/2476697/afp-kitayskite-vlasti-sa-otrili-chernata-kutiya-i-oshte-dve-ot-telata-na-moryatsite-ot-ekipazha-na-iranskiya-petrolen-tanker.html", "text": "Китайските власти са открили черната кутия и още две от телата на изчезналите моряци от екипажа на иранския петролен танкер, съобщава AFP. Иранският танкер „Санчи“ се сблъска с китайски товарен кораб край устието на река Яндзъ на шести януари, като от тогава морският съд, превозващ над 136 хил. тона петрол, е обхванат от пламъци. \r\nДвете тела са открити в неспусната във водата спасителна лодка в събота, след като четирима спасители, екипирани със специални маски и кислородни бутилки са се качили на борда на танкера. Спасителите също така са успели да открият черната кутия на кораба, но опитите да претърсят по-голямата част от борда са се сблъскали с неуспех, тъй като заради пожара температурата на някои места достига до 89 градуса по целзий. \r\nЦелият екипаж от 32 души се намира в неизвесност след инцидента. Тялото на един от тях бе намерено в началото на тези седмица. : Цанко Цолов", "date": "2018.01.13", "title": "AFP: Китайските власти са отрили черната кутия и още две от телата на моряците от екипажа на иранския петролен танкер"}
{"url": "http://www.focus-news.net/news/2018/01/13/2476698/pernik-nay-visoka-e-zabolyaemostta-ot-grip-vav-vazrastovite-grupi-0-4-g-i-5-14-g.html", "text": "Директорът на РЗИ-Перник е обявил Грипна епидемия на територията на Пернишка област при наличие на данни за циркулация на грипни вируси тип А  и тип Б. Това съобщиха от РЗИ Перник. За периода от 8 до 11 януари най-висока е заболяемостта във възрастовите  групи 0-4 г. (718,95%00) и 5-14 г. (949,55%00). С цел ограничаване на епидемичния процес и превенция на усложненията от страна на долните дихателни пътища (бронхити и пневмонии), началникът на РУО на МОН е обявил дните от 15 до 17 януари включително за неучебни.", "date": "2018.01.13", "title": "Перник: Най-висока е заболяемостта от грип във възрастовите групи 0-4 г. и 5-14 г."}
{"url": "http://www.focus-news.net/news/2018/01/13/2476699/andrey-kovachev-gerbenp-istanbulskata-konventsiya-ne-e-obvarzana-po-nikakav-nachin-sas-spekulata-za-tretiya-pol-i-semeynoto-zakonodatelstvo.html", "text": "Истанбулската конвенция не е обвързана по никакъв начин със спекулата за третия пол и семейното законодателство. Това каза в интервю за седмичното обзорно предаване „Метроном“ по Радио \"Фокус\" евродепутатът от ГЕРБ/ЕНП Андрей Ковачев. Той подчерта, че конвенцията касае единствено случаите на домашно насилие и защита на нежния пол. „Фалшивите новини и това, че някои хора си правят изводите от заглавията в медиите, водят до разпространяването на тази фалшива психоза. Конвенцията няма нищо общо с другите теми. Другите теми също все пак се дебатират от страните в Съюза, но пак казвам – Истанбулската конвенция няма нищо общо с дебата, който се проведе.“ Андрей Ковачев направи уточнението, че Истанбулската конвенция не е конвенция на ЕС, а на Съвета на Европа, която е била ратифицирана с огромно мнозинство от ЕП. Той изрази надежда, че депутати ще се запознаят по-отблизо с конвенцията преди да започнат обсъжданията и в българския парламент.", "date": "2018.01.13", "title": "Андрей Ковачев, ГЕРБ/ЕНП: Истанбулската конвенция не е обвързана по никакъв начин със спекулата за третия пол и семейното законодателство"}
{"url": "http://www.focus-news.net/news/2018/01/13/2476700/dobrich-grazhdani-podgotvyat-protest-sreshtu-predlozhenieto-za-uvelichenie-na-tsenata-na-vodata-v-grada.html", "text": "Граждани подготвят протест срещу предложението за увеличение на цената на водата в града. Във връзка с това е изготвено и отворено писмо до отговорните институции. Информацията се разпространява чрез медиите и социалните мрежи в интернет, предаде кореспондентът на Радио „Фокус” – Варна. Протестът е насрочен за утре – 14 януари, от 11,00 часа пред сградата на Областна администрация – Добрич. Отвореното писмо е адресирано до Министерство на регионалното развитие и благоустройството, Омбудсмана на Република България, Комисията за енергийно и водно регулиране, областния управител на Добрич и до Община град Добрич. В писмото се заявява твърда позиция против предложеното увеличение на цената на водата в Добрич и областта. „Загубите по водопреносната мрежа на ВиК дружеството в Добрич възлизат на рекордните 85%. Загуби, които се налага отново ние да плащаме. В същото време качеството на водата е лошо и не се препоръчва за пиене, което налага всяко домакинство да отделя допълнителен финансов ресурс за закупуването на питейна вода от търговската мрежа. Ежемесечно към личните ни водомери се начисляват и допълнителни кубици от т.нар. общи водомери и сметките ни са изключително високи. С оглед на всичко това сме на мнение, че увеличението на цената на водата до 3,28 лв. е напълно неоснователно и социално непоносима“, се посочва в писмото. Изразено е несъгласие с работата на сегашното ръководство на дружеството. Настоява се за сформиране на екип от местни специалисти за изготвяне на оздравителен план на ВиК – Добрич, да се спазва плана до неговото удовлетворително за гражданите и окончателно изпълнение, да има прозрачност по време на изпълнението на бизнес плана и да бъде дадена възможност за участие на гражданите в дискусии, касаещи работата на дружеството. \r\nЖулиета НИКОЛОВА", "date": "2018.01.13", "title": "Добрич: Граждани подготвят протест срещу предложението за увеличение на цената на водата в града"}
{"url": "http://www.focus-news.net/news/2018/01/13/2476701/georgi-gyokov-bsp-nevednazh-e-osazhdala-nasilieto-no-na-5-mesta-v-istanbulskata-konventsiya-ima-sporni-tekstove-i-zaradi-tyah-bih-se-vazdarzhal-da-ya-podkrepya.html", "text": "БСП неведнъж е осъждала насилието, но на 5 места в Истанбулската конвенция има спорни текстове и заради тях бих се въздържал да я подкрепя. Това каза за Агенция „Фокус“ народният представител от ПГ на „БСП за България“ и член на Националния съвет на партията Георги Гьоков във връзка с Истанбулската конвенция. „В Истанбулската конвенция  ключовата дума е насилие и по-скоро реакциите, които трябва да имат държавата и обществото към насилието над жени и деца. От тази гледна точка тази конвенция е изключително полезна за ориентиране на хората в обществото“, коментира Гьоков. Според него няма човек, който да е „за“ насилието. „Тук искам да обърна внимание, че има едно „но“. Заради безхаберието на правителството нашето общество не беше подготвено за тази конвенция“, каза той. Гьоков обърна внимание, че в нея има спорни текстове, които се дължат на лош превод или са умишлени. „В обществото ни се насади отношение към конвенцията, че чрез нея искат да се прокарат други идеи покрай осъдителното отношение към насилието“, коментира депутатът. Гьоков посочи, че трябва да се отговори на притесненията на българския народ, защото конвенцията не се приема еднозначно. Той обясни, че не знае какво ще реши Пленумът на партията, но според него  фактът, че вече трети час продължават дебатите по нея означава, че конвенцията не се приема еднозначно, както би трябвало да бъде. „Каквото и да е решението на нашия форум, БСП няма как да бъде обвинявана, че е „за“ насилието, защото назад във времето левите движения в България и света са с най-огромни заслуги за признаване на правата на жените. Неведнъж сме осъждали насилието“, поясни Гьоков. Народният представител изтъкна, че Обединението на жените социалистки и Младежкото обединение в партията от година и половина събират подписи в подкрепа на борбата срещу насилието. „В България имаме доста адекватно законодателство в посока защита от насилие. Въпросът е как го прилага държавата, защото самият акт на ратифициране на една конвенция не значи, че ще има промяна в резултатите“, допълни Георги Гьоков. Той обясни, че при обсъждането на конвенцията на Пленума се е предложило партията да не ратифицира конвенцията, но за сметка на това ПГ на „БСП за България“ да направи законодателни инициативи от добрите неща в Истанбулската конвенция, касаещи насилието над деца и жени. \r\nДеница КИТАНОВА", "date": "2018.01.13", "title": "Георги Гьоков: БСП неведнъж е осъждала насилието, но на 5 места в Истанбулската конвенция има спорни текстове и заради тях бих се въздържал да я подкрепя"}
{"url": "http://www.focus-news.net/news/2018/01/13/2476702/tass-vanshnite-ministri-na-kitay-i-iran-sa-obsadili-reshenieto-na-donald-tramp-za-novo-otlagane-na-sanktsiite-sreshtu-teheranskoto-pravitelstvo.html", "text": "Външният министър на Китай Ван И е провел телефонен разговор с първия дипломат на Иран Мохамад Джавад Зариф, в който двамата са обсъдили решението на американския президент  Доналд Тръмп да отложи отново въвеждането на санкции срещу близкоизточната страна, съобщава ТАСС. \r\nСпоред външният министър на Китай, „съществуващите международни договорки по въпроса (с иранското ядрено споразумение – бел. прев.) са одобрени от Съвета за сигурност на ООН и всяка държава е отговорна за своята част от споразумението“. Първият дипломат на Пекин е подчертал също така важността на споразумението, изказвайки увереността си, че Иран ще спазва поетите ангажименти. От своя страна Зариф е изразил съгласието си с позицията на Китай по въпроса. Агенция „Фокус“ припомня:\r\nПо-рано в петък, президентът на САЩ Доналд Тръмп прие решение да продължи режима на сваляне на санкциите по отношение на Иран, които бяха отменени в рамките на реализацията на споразумението от 2015 година за ядрената програма на Техеран, известно като Съвместен всеобхватен план за действие(СВПД). Но, както съобщи представител на американската администрация от висок ранг, това се прави за последен път. Според неговите думи, Вашингтон има намерение да работи със своите съюзници над внасянето на изменения в споразумението.: Цанко Цолов", "date": "2018.01.13", "title": "ТАСС: Външните министри на Китай и Иран са обсъдили решението на Доналд Тръмп за ново отлагане на санкциите срещу техеранското правителство"}
{"url": "http://www.focus-news.net/news/2018/01/13/2476703/elena-aleksandrova-rim-blagoevgrad-peyo-yavorov-e-dobrovolets-v-balkanskata-voyna-i-parvi-kmet-na-nevrokop-dnes-gotse-delchev.html", "text": "Пейо Яворов е доброволец в Балканската война и първи кмет на Неврокоп, днес Гоце Делчев. Това каза за Радио „Фокус“ – Пирин историкът и уредник в Регионален исторически музей – Благоевград Елена Александрова по повод 140-годишнина от рождението на Яворов. По думите ѝ по време на Балканската война през 1912 г. той е определен за войвода на чета № 15. „Награден е с орден за храброст след войната. Искам да допълни, че няколко са документите, които отразяват участието на Яворов във войните от 1912 – 1913 година. Дейността на неговата чета е била съсредоточена по поречието на река Места. Яворов участва в сражения при Банско, Елешница, при Якоруда. Една голяма част от тези документи се съхраняват в Държавния военно-исторически архив във Велико Търново“, каза още Александрова. Яворов бива определен и като войвода на партизански взвод с 10 подчинени му опълченци. По време на бойните действия по течението на река Места, четата на Яворов се съединява с Четата на Йонко Вапцаров и Христо Чернопеев при Освобождението на Банско през 1912 година. По-късно Яворов се насочва към Неврокоп, днес Гоце Делчев, за да освободи града. Така става и негов първи кмет. Александрова допълни, че в Регионален исторически музей – Благоевград към днешна дата се съхраняват няколко неща, свързани с живота и делото на Яворов. „При нас е първото печатно издание на биографията на Гоце Делчев от 1904 година, написана от Пейо Яворов. Освен биографията в музея се пази първото издания на есеистичната книга „Хайдушки копнения. Спомени от Македония 1902 – 1903”, както и различни фотографии на поета и революционер Пейо Яворов заедно с четници в Македония, с четниците на Серския революционен окръг пред пещерата „Капе” 1903 година, малко преди убийството на Гоце Делчев и други“, коментира Александрова.\r\nЛивия НИНОВА", "date": "2018.01.13", "title": "Елена Александрова, РИМ – Благоевград: Пейо Яворов е доброволец в Балканската война и първи кмет на Неврокоп, днес Гоце Делчев"}
{"url": "http://www.focus-news.net/news/2018/01/13/2476704/kukerite-ot-blagoevgradskiya-kvartal-strumsko-podariha-na-kmeta-na-simitli-spetsialen-kolazh-ot-snimki-ot-tehni-uchastiya-na-festivala-simitliya-drevnata-zemya-na-kukerite-prez-godinite.html", "text": "Кукерите от благоевградския квартал „Струмско“ подариха на кмета на Симитли – Апостол Апостолов, специален колаж от снимки от техни участия на фестивала „Симитлия – Древната земя на кукерите“ през годините, предаде репортер на Радио „Фокус“ – Пирин. Това се случи по време на дефилето, което те направиха в рамките на маскарадните игри. Самата кукерска група от 200 човека впечатли публиката с цялостното си представяне. Преди тях сдружение „Турия“ с 36 дефилира в Симитли. Участници във фестивала бяха и кукери от селата Горно и Долно Сахрене (Община Павел Баня). Групата бе от 54 души. Маските на част от тях бяха изработени от кози кожи. В Симитли дефилираха и кукери от село Габра (Община Елин Пелин). Изключително силно представяне направиха бабугерите от симитлийския квартал „Ораново“. Сред участниците, които бяха общо 240 имаше бебе на 4 месеца, което до този момент е най-малкият участник. В друга от местните групи на Симитли пък най-малкият участник беше 4-годишен. Обичаят „Сватба“ пък разиграха бабугери от село Брежани (Община Симитли). Групата е с ръководител кмета на населеното място Благой Стефанов, а общият брой на участниците е 160. \r\nЛивия НИНОВА", "date": "2018.01.13", "title": "Кукерите от благоевградския квартал „Струмско“ подариха на кмета на Симитли специален колаж от снимки от техни участия на фестивала „Симитлия – Древната земя на кукерите“ през годините"}
{"url": "http://www.focus-news.net/news/2018/01/13/2476705/fox-news-ministarat-na-otbranata-na-frg-poseti-germanska-voenna-baza-v-yordaniya.html", "text": "Министърът на отбраната на ФРГ Урсула фон дер Лайен посети германска военна база в Йордания в събота, съобщава американският телевизионен канал FOX news. \r\nГерманската авиобаза, която е била обект на посещението, се намира в северния град Азрак, като там е разположен контингент от около 280 души, разполагащи с четири разузнавателни самолета. Целта на мисията е била част от борбата срещу терористичната групировка „Ислямска държава“, но след като екстремистката формация загуби почти всички свои територии в Сирия и Ирак, бъдещето на германския контингент в Йордания е неясно. \r\nНе се съобщава целта на посещението на фон дер Лайен, която е била придружена и от други официални лица. : Цанко Цолов", "date": "2018.01.13", "title": "FOX news: Министърът на отбраната на ФРГ посети германска военна база в Йордания"}
{"url": "http://www.focus-news.net/news/2018/01/13/2476706/ot-20-do-50-namaleniya-obyaviha-sledpraznichno-magazinite-v-pazardzhik.html", "text": "Голяма част от магазините за дрехи и обувки в Пазарджик обявиха намаления след празниците, показа проверка на Радио „Фокус”-Пазарджик. Намаленията започват от 20% и достигат до 50%. На най-голяма посещаемост се радват обектите за продажба на обувки и чанти, които предлагат ботуши и боти на много по-ниски цени отколкото в началото на сезона. В търговската мрежа могат да бъдат намерени боти за 15 лева, а най-евтините ботуши са по 20–25 лева. Дамските палта, които традиционно през есента са на цени от 70 до 200 лева, сега могат да бъдат закупени на цени от 50 лева до 100 лева. Някои от магазините правят разпродажби на дрехи за 5, 10 и 15 лева за бройка. Намаления има и в повечето от магазините за продажба на дрехи втора употреба. Част от тях са намалили наполовина цените за килограм дрехи, а други обявяват дни, в които разпродават стоката за 1 лев за бройка.\r\nАлбена ЖИЛЕКОВА", "date": "2018.01.13", "title": "От 20 до 50% намаления обявиха следпразнично магазините в Пазарджик"}
{"url": "http://www.focus-news.net/news/2018/01/13/2476707/afp-milosh-zeman-ima-prednina-na-prezidentskite-izbori-v-cheshkata-republika.html", "text": "Действащият чешки президент Милош Земан има преднина на изборите за държавен глава в Чешката република, при около 30% обработени гласове, съобщава AFP. Към момента 73-годишният Земан има общо 42,90% подкрепа от преброените бюлетини. След него се нарежда Иржи Драхош с 24,73%. \r\nТрадиционно първият тур на чешките президентски избори се провежда в два дни, като при нужда ще бъде организиран балотаж. Първият тур приключи в 15:00 часа българско време. : Цанко Цолов", "date": "2018.01.13", "title": "AFP: Милош Земан има преднина на президентските избори в Чешката република"}
{"url": "http://www.focus-news.net/news/2018/01/13/2476708/d-r-veselka-moncheva-rzi-mnogo-hora-ne-mogat-da-razlichat-gripa-ot-nastinkata.html", "text": "Много хора не могат да различат грипа от настинката. Това каза за Радио „Фокус“ – Пирин д-р Веселка Мончева, директор на дирекция „Надзор на заразните болести“ към РЗИ-Благоевград. Тя поясни, че едната основна разлика е, че настинката започва постепенно, а грипът внезапно. Д-р Мончева допълни, че настинката протича без температура, а грипът е с висока температура. Тя добави още, че показателни за настинката са хрема, кашлица, главоболие и отпадналост. По думите ѝ настинката не пречи на човек да върши ежедневните си задължения, за разлика от грипа, при който болните обикновено са на легло.\r\nЛора КАЛЧЕВА", "date": "2018.01.13", "title": "Д-р Веселка Мончева, РЗИ: Много хора не могат да различат грипа от настинката"}
{"url": "http://www.focus-news.net/news/2018/01/13/2476709/pazardzhik-panagyurishte-otbelyaza-140-godini-ot-osvobozhdenieto-si-ot-tursko-robstvo.html", "text": "С празнична програма в община Панагюрище беше отбелязана 140-годишнината от Освобождението на Панагюрския край от турско робство. Това съобщи за Радио „Фокус“ – Пазарджик Радка Костуркова от общинската администрация. „В 11.00 часа в село Оборище бе извършено поклонение пред паметниците на загиналите в боевете за Освобождение на Панагюрския край. През декември 1877 година там се водят ожесточени боеве. Военните действия са били от стратегическо значение, защото от тук се отварял пътят на руските войски към Пазарджик и Пловдив“, обясни тя. „Турското командване е имало намерение да спре настъплението на руските войски именно в Средногорието. Битката започва на 21 декември (стар стил) край село Петрич и постепенно стига до подстъпите на Мечка (Оборище). На 25 декември започват ожесточени битки и след около 6 часа турците са победени. От руска страна падат убити един офицер, шестима редници, а около 60 войника са ранени“, посочи Радка Костуркова. „Признателното население на селото издига два паметника на загиналите руски воини. На 30 декември (13 януари по нов стил) в Панагюрище пристига генерал Дандевил, който освобождава Панагюрище. След това руските войски продължават настъплението си към Пазарджик“, каза още тя. \r\nАлбена ЖИЛЕКОВА", "date": "2018.01.13", "title": "Пазарджик: Панагюрище отбеляза 140 години от Освобождението си от турско робство"}
{"url": "http://www.focus-news.net/news/2018/01/13/2476710/evrodeputatat-eva-maydel-gerbenp-ot-dnes-onlayn-plashtaniyata-stavat-po-evtini-i-sigurni.html", "text": "„От днес, 13 януари 2018 г., влиза в сила европейската директива за платежните услуги, която прави онлайн плащанията по-евтини, лесни и сигурни. Отпадат всички такси за плащане с дебитни и кредитни карти, въвеждат се строги изисквания за сигурност на данните на платците, както и ясни механизми, по които всеки потребител може да подаде оплакване за нередност с оналйн плащане“, заяви българският евродепутат от ГЕРБ/ЕНП Ева Майдел, която работи по директивата в комисията по парични и икономически въпроси на Европейския парламент. Това съобщиха от пресцентъра на ПП ГЕРБ.\r\n„Директивата е нагледен пример за по-голямата полза в някои случаи да има законодателство на европейско ниво, отколкото на национално. Всеки, който е запазвал онлайн хотел или кола под наем е изпадал в ситуация, в която накрая плаща повече, от колкото е показано на уебсайта. Това вече няма да се случва и потребителите ще виждат крайната цена преди да платят. Освен това, всеки ще може да изисква обратно средства, които са напуснали сметката му с директен дебит, например за битови сметки или фиксирани месечни плащания като наеми и т.н. в рамките на 8 седмици и търговците ще са длъжни да ги върнат безусловно.“ допълни Майдел.\r\nДруги аспекти, които третира директивата за платежните услуги, са даването на правна сигурност и рамка за всички иновативни компании, използващи финансови технологии (Финтех), които вече могат да се конкурират с банките на равни начала.", "date": "2018.01.13", "title": "Евродепутатът Ева Майдел (ГЕРБ/ЕНП): От днес онлайн плащанията стават по-евтини и сигурни"}
{"url": "http://www.focus-news.net/news/2018/01/13/2476711/albanian-daily-news-sedem-raneni-sled-vzriv-v-shkodra-politsiyata-podozira-napadenie-sreshtu-mesten-biznesmen.html", "text": "Седем души са ранени при взрив в албанския град Шкодра, случил се около 10:30 часа сутринта местно време, съобщава Albanian Daily News. Полицията подозира, че експлозията е била опит за убийството на местния бизнесмен Лулзим Кула. Контролни проверки се извършват в целия град, както и по изходите на Шкодра, с цел да се залови извършителят. Към момента няколко души са задържани във връзка с взрива. \r\nДвама от ранените се намират в тежко състояние и са транспортирани до близка болница.    : Цанко Цолов", "date": "2018.01.13", "title": "Albanian Daily News: Седем ранени след взрив в Шкодра, полицията подозира нападение срещу местен бизнесмен"}
{"url": "http://www.focus-news.net/news/2018/01/13/2476712/veliko-tarnovo-provede-se-poredno-zanyatie-na-tema-okazvane-na-parva-dolekarska-pomosht-v-detsko-politseysko-upravlenie-sevlievo.html", "text": "„Първа помощ при кръвотечение от носа и при порезни рани“ бе темата, с която се запознаха доброволците от Детско полицейско управление-Севлиево, съобщиха от ОДМВР–Габрово. Занятието бе част от редовното обучение, през което преминават четвъртокласници от СУ „Васил Левски“ в Севлиево в рамките на националната програма „Детско полицейско управление“. С децата не обсъдено как да реагират при инцидент, съпроводен с кръвотечение от носа, как да избягват подобни ситуации и как да окажат първа помощ в случай на нужда. Малките полицаи научиха и как да обработят и превържат порезна рана. В края на часа децата си припомниха основните правила при подаване на сигнал на тел.112.\r\nЧетвъртокласници от НУ „Васил Левски“-Габрово, ОУ „Васил Левски“-Севлиево, СУ „П. Р. Славейков“-Трявна и СУ „Максим Райкович“-Дряново за втора година участват в образователни занимания по програма „Детско полицейско управление“. Под формата на образователни игри и практически занимания, децата се обучават в пет модула „Социални умения“, „Оказване на първа долекарска помощ“ , „Детска полицейска лична защита“, „Безопасност на движението“ и „Етика и право“.\r\nПрограмата   „Детско полицейско управление“ е инициатива на Министерството на вътрешните работи. Заложените теми и методически указания са разработени от експерти от МВР, Министерството  на образованието и науката, Министерството на правосъдието, Българския младежки червен кръст, Българската православна църква, Българския туристически съюз.", "date": "2018.01.13", "title": "Велико Търново: Проведе се поредно занятие на тема „Оказване на първа долекарска помощ“ в Детско полицейско управление-Севлиево"}
{"url": "http://www.focus-news.net/news/2018/01/13/2476713/prof-todor-kantardzhiev-do-1-2-sedmitsi-ochakvam-i-v-sofiya-predpostavki-za-gripna-epidemiya.html", "text": "В момента в столицата още не е епидемична обстановката за грип, но очаквам до 1-2 седмици да се появят такива предпоставки. Това каза в интервю за Агенция „Фокус“ директорът на Центъра по заразни и паразитни болести проф. Тодор Кантарджиев във връзка със зачестилите грипни заболявания. „Симптомите на грипа са описани от Световната здравна организация. Те са внезапно начало и в рамките на 2-3 часа поява на болки по мускулите, ставите, отпадналост. Обикновено болки в гърлото, непродуктивна, дразнеща кашлица в белия дроб, често пъти има главоболие, боязън от светлината. Телесната температура е 38 градуса“, обясни проф. Кантарджиев. \r\nПо думите му различните типове грип поразяват различни възрастови групи. „А1H1 главно млади хора, пълни хора, бременни жени, всички с хронични заболявания. H3N2 – главно възрастните хора с хронични заболявания. Това не значи, че от него не могат да заболеят и деца. Затова трябва да се избягват болните хора. Който е вкъщи трябва да носи маска, за да не зарази и околните. Маската трябва да се сменява на два и половина часа и хората трябва да се консултират с лекар. Тези в големите градове е хубаво да имат антигрипни лекарства под ръка и при поява на грип в семейството да се обадят на личния лекар, а не да ходят с градския транспорт на прегледи“, допълни той. \r\nПроф. Кантардижев посъветва хората да използват тоалетни кърпички с антимикробно действие, да избягват на болни хора, да правят разходки на чист въздух и да избягват местата, където се събират много хора и най-вече се кашля. \r\nЛюба АЛЕКСИЕВА", "date": "2018.01.13", "title": "Проф. Тодор Кантарджиев: До 1-2 седмици очаквам и в София предпоставки за грипна епидемия"}
{"url": "http://www.focus-news.net/news/2018/01/13/2476714/vanshniyat-ministar-na-makedoniya-nikola-dimitrov-prizovavame-matyu-nimits-da-izleze-s-predlozhenie-za-novo-ime-na-republikata-vazmozhno-nay-skoro.html", "text": "Външният министър на Македония Никола Димитров заяви в петък вечерта, по време на интервю за местна медия, че все още няма официално предложение, свързано със спора за името на Македония, съобщава държавната агенция Макфакс. Първият скопски дипломат добави, че „призоваваме Матю Нимиц да излезе с работно предложение по въпроса възможно най-скоро“, тъй като по думите на Димитров, това ще постави някакво начало и даде насоки за напредък по решаването на т.нар. Спор за името между Македония и Гърция. : Цанко Цолов", "date": "2018.01.13", "title": "Външният министър на Македония Никола Димитров: Призоваваме Матю Нимиц да излезе с предложение за ново име на републиката възможно най-скоро"}
{"url": "http://www.focus-news.net/news/2018/01/13/2476715/plovdiv-lek-avtomobil-se-e-blasnal-v-mantinela-pri-nadlez-rodopi-nyama-postradali.html", "text": "Лек автомобил се е блъснал в мантинела при надлез „Родопи“, в близост до кръстовището на ВСИ, предаде репортер на Радио „Фокус“ – Пловдив. При пътнотранспортното произшествие няма пострадали, нанесени са само материални щети. На мястото на инцидента е пристигнал полицейски екип. Извършени са действия по вдигане на автомобила. Вероятната причина за катастрофата е несъобразена скорост, която в комбинация с мократа настилка е довела до възникването на произшествие. Движението в района се извършва нормално и без затруднения.\r\nТони МИХАЙЛОВ", "date": "2018.01.13", "title": "Пловдив: Лек автомобил се е блъснал в мантинела при надлез „Родопи“ няма пострадали"}
{"url": "http://www.focus-news.net/news/2018/01/13/2476716/plenumat-na-bsp-vazlozhi-na-parlamentarnata-grupa-na-partiyata-da-glasuva-protiv-istanbulskata-konventsiya.html", "text": "Пленумът на БСП възложи на парламентарната група на партията да гласува \"против\" Истанбулската конвенция, научи репортер на Агенция \"Фокус\". \"За\" решението гласуваха 61 членове на Пленума, \"против\" - 25 и \"въздържали се\" - 7, с което то е било прието. Дебатите по точката продължиха близо 5 часа. \r\nДеница КИТАНОВА", "date": "2018.01.13", "title": "Пленумът на БСП възложи на парламентарната група на партията да гласува \"против\" Истанбулската конвенция"}
{"url": "http://www.focus-news.net/news/2018/01/13/2476717/tass-prezidentskite-izbori-v-cheshkata-republika-ochertava-se-balotazh-mezhdu-milosh-zeman-i-irzhi-drahosh.html", "text": "При обработени 83% от бюлетините на президентските избори в Чешката република, най-голяма подкрепа има действащият държавен глава Милош Земан, за когото са гласували малко над 40% от избирателите. Втори с подкрепа от 25,76% е бившия председател на Чешката академия на науките Иржи Драхош. Това съобщава ТАСС, позовавайки се на официални данни. При така създалата се ситуацията, новият президент ще бъде определен по време на втория тур от изборите, насрочен за 26 и 27 януари. \r\nГласоподавателната активност е била малко над 61%. Окончателните резултати се очакват по-късно в събота. : Цанко Цолов", "date": "2018.01.13", "title": "ТАСС: Президентските избори в Чешката република: Очертава се балотаж между Милош Земан и Иржи Драхош"}
{"url": "http://www.focus-news.net/news/2018/01/13/2476718/blagoevgrad-spokoen-e-trafikat-v-tsentralnata-gradska-chast.html", "text": "Спокоен е трафикът в централна градска част, предаде репортер на Радио „Фокус“ – Пирин. В съботния ден е спокоен трафикът  в района на булевардите „Св. Димитър Солунски“, „Св. св. Кирил и Методий“ и „Васил Левски“.  Нормално се осъществява движението по улиците „Славянска“, „14-ти полк“ и „Владо Черноземски“. Светофарните уредби са в изправност. Пътните настилки са сухи. През деня няма регистрирани тежки пътни инциденти.\r\nЛора КАЛЧЕВА", "date": "2018.01.13", "title": "Благоевград: Спокоен е трафикът в централната градска част"}
{"url": "http://www.focus-news.net/news/2018/01/13/2476719/obshtina-pazardzhik-shte-otbelezhi-140-godini-ot-osvobozhdenieto-si-ot-tursko-robstvo-s-poreditsa-ot-praznichni-sabitiya.html", "text": "Община Пазарджик ще отбележи 140 години от Освобождението си от турско робство с поредица от празнични събития, съобщиха за Радио „Фокус“ – Пазарджик от общинската администрация. От 10.30 часа в катедралния храма „Св. Богородица“ в Пазарджик ще започне Благодарствен молебен. В 10.50 часа литийно шествие ще тръгне пред паметната плоча на Генерал Брок, където ще се извърши полагане на цветя и венци. В 12.00 часа също ще има поклонение на Братската могила. Празничен концерт с участието на Илия Ангелов и Ансамбъл „Пазарджик“, посветен на Освобождението на Пазарджик ще започне в 13.00 часа в ДКТ „К.Величков“. По повод отбелязването на 140-та годишнина от Освобождението на Пазарджик от 10.00 до 14.00 часа Регионален исторически музей и ХГ „Ст.Доспевски“ ще проведат Ден на отворените врати.", "date": "2018.01.13", "title": "Община Пазарджик ще отбележи 140 години от Освобождението си от турско робство с поредица от празнични събития"}
{"url": "http://www.focus-news.net/news/2018/01/13/2476720/plovdiv-zasnezheni-no-obraboteni-sa-patishtata-v-rayona-na-prohoda-troyan-karnare-studenets-i-panichkovo.html", "text": "Заснежени, но обработени са пътищата в района на прохода Троян-Кърнаре, Студенец и Паничково в Пловдивска област, където през нощта и до обедните часове днес е имало снеговалежи. Това съобщи за Радио „Фокус“ – Пловдив дежурният в Областно пътно управление. В останалата част от областта пътните настилки са мокри и хлъзгави. Дежурният призовава водачите да шофират с повишено внимание и съобразена скорост, за да не се създават предпоставки за възникването на пътнотранспортни произшествия. Към този час се отчита интензивен трафик по пловдивския участък на АМ „Тракия“, както и по пътищата към хижи и почивни станции. По всички други основни направления движението се осъществява нормално и без затруднения. Повишена опасност от свлачищна активност има по пътищата в планинските райони, особено по направленията Асеновград-Смолян и Кричим-Девин. Ограничено е движението на МПС над 12 тона през прохода Троян-Кърнаре, също по пътищата Югово – Лъки – Здравец, в отсечката град Лъки-пътно кръстовище за хижа Момчил юнак, и Поповица-Болярци. Остава забранено преминаването на всички МПС по пътя Белица-Загражден – Давидково, в участъка от км 13 до км 18, поради компрометирана настилка.\r\nТрафикът в град Пловдив също се извършва с нормална интензивност. По-засилено движение се наблюдава в централната градска част. Пътните настилки са мокри и хлъзгави.\r\nТони МИХАЙЛОВ", "date": "2018.01.13", "title": "Пловдив: Заснежени, но обработени са пътищата в района на прохода Троян-Кърнаре, Студенец и Паничково"}
{"url": "http://www.focus-news.net/news/2018/01/13/2476721/afp-spored-ofitsialni-danni-milosh-zeman-e-poluchil-nay-golyama-podkrepa-na-parviya-tur-na-prezidentskite-izbori-v-cheshkata-republika-shte-bade-proveden-balotazh.html", "text": "При обработени над 97% от бюлетините на чешките президентски избори, действащият държавен глава Милош Земан има подкрепа от почти 40% от гласувалите, съобщава AFP, като се позовава на официални данни. Между него и бившия председател на Чешката академия на науките Иржи Драхош, който е подкрепен от 26,39% от гласувалите, ще бъде проведен втори тур, насрочен за 26 и 27 януари. : Цанко Цолов", "date": "2018.01.13", "title": "AFP: Според официални данни, Милош Земан е получил най-голяма подкрепа на първия тур на президентските избори в Чешката република, ще бъде проведен балотаж"}
{"url": "http://www.focus-news.net/news/2018/01/13/2476722/aktualna-patna-obstanovka-kam-1730-chasa.html", "text": "Актуална пътна обстановка към 17.30 часа, съобщена от пресцентъра на Агенция \"Пътна инфраструктура\".Температурите са в интервала от – 5° до 8°. Времето над цялата страна е облачно.\r\nСлаб до умерен вятър духа в областите: Благоевград, Бургас, Варна, Видин, Добрич, Монтана, Пазарджик, Плевен, Разград, Силистра, Сливен София и Ямбол. Слаб дъжд вали в областите Бургас, Варна, Разград и София. Слаб сняг вали на места в областите Благоевград, Бургас, Видин, Кърджали, Монтана, Пазарджик, Плевен, Разград, Смолян, София, Стара Загора и Шумен.\r\nПътните настилки са предимно мокри, на места заледени и обработени.\r\nНамалена видимост до 50 м поради мъгла има в района на проход „Петрохан“ /обл. Монтана/.Състояние на магистралите:\r\nАМ „Тракия“: няма ограничения.\r\nАМ „Хемус“: няма ограничения.\r\nАМ „Струма“: няма ограничения.\r\nАМ „Марица“: няма ограничения.\r\nАМ „Черно море“: няма ограничения.\r\nАМ „Люлин“: няма ограничения.Въведени ограничения по основните пътни направления:\r\n1. Проходи:\r\n- „Върбишки” - затворен за всички МПС; \r\n- „Златишки” - затворен за всички МПС;\r\n- „Айтоски” - отворен за всички МПС;\r\n- „Обзорски” - отворен за всички МПС;\r\n- „Печинско” - отворен за всички МПС;\r\n- „Превала” – отворен за всички МПС;\r\n- „Предел” - отворен за всички МПС;\r\n- „Републиката“ - отворен за всички МПС;\r\n- „Ришки” - отворен за всички МПС;\r\n- „Рожен” - отворен за всички МПС;\r\n- „Вратник” - забранен за МПС над 10 т;\r\n- „Дюлински” - забранен за МПС над 3,5 т;\r\n- „Котленски” - забранен за МПС над 12 т;\r\n- „Пампорово” - забранен за МПС над 3,5 т; \r\n- „Петрохан” - забранен за МПС над 12 т;\r\n- „Твърдишки” - забранен за МПС над 10 т;\r\n- „Троянски” - забранен за МПС над 12 т;\r\n- „Шипка” - забранено е движението на МПС, предназначени за превоз на товари с технически допустима максимална маса над 12 тона от категория N3, както и тегленето на ремаркета и полуремаркета с технически допустима максимална маса над 10 тона от категория О4. Срок до 31.03.2018 г.Състояние на Републиканската пътна мрежа:Ограничения в движението на МПС по първокласната пътна мрежа:\r\n- път I-1 /Е79/ Граница Румъния-Видин-Монтана-Враца-София-Благоевград-Кулата-граница Гърция:\r\nОбласт Монтана: при км 121+919 се забранява влизането в с. Сумер на тежкотоварни превозни средства над 10 т. по общински път „пътна връзка за с. Сумер”. Движението на МПС при км 120+390 от Монтана посока Вършец се отклонява по път ІІІ-1621 Сумер-Вършец. Срок до 18.11.2018 г.\r\nОбласт София: Забранено е движението на всички МПС в участъка Жерково-Елешница от км 224+600 до км 229+700 поради намален габарит на пътното платно. Срок 01.09.2018 г.; \r\nот км 276+162 /Александров мост/ до км 282+485 до г-ца с област Перник – забранено движението на товарни МПС над 15 т. Срок до 13.09.2018 г.; \r\nОбласт Перник: ограничено е движението за тежкотоварни автомобили с тегло над 15 т в участъка от пътен възел „Даскалово“ посока Владая. Участъкът с ограничение за територията на ОПУ-Перник е от км 282+485 (граница ОПУ София) до км 287+183 (п.в. „Даскалово“); от км 276+162 /Александров мост/ до км 282+485 до г-ца с област Перник – забранено движението на товарни МПС над 15 т.; Срок 13.09.2018 г.; \r\n- път І-2 Граница Румъния-Русе-Цар Калоян-Разград-Шумен-Девня-Варна: няма ограничения.\r\n- път І-3 Гара Бяла-Плевен-Луковит-Коритна-Ябланица-Ботевград: \r\nОбласт София: Правец-с.Разлив-Трудовец-Ботевград – забранено движението на МПС над 12 т в участъка от км 193+345 /отклонение за п.в. „Правец”/ до км 204+200 /заустване в път І-1 Видин-Враца-Ботевград/. Обходен маршрут: АМ „Хемус” /за п.в. „Правец”/-път ІІ-17 (Мездра-Ботевград)-п.в. І-3-п.в. „Ботевград” на АМ „Хемус” и обратно. Срок до 30.09.2018 г.\r\n- път І-4 Коритна-Български Извор-Микре-Севлиево-В. Търново-Омуртаг-Търговище-Шумен: няма ограничения.\r\n- път І-5 Русе-В.Търново-Шипка-Стара Загора-Хасково-Кърджали-Маказа-граница Гърция: \r\nобласт Кърджали: Черноочене-Кърджали – ограничено е движението на МПС над 15 т. Срок до 21.12.2018 г.\r\nОбходен маршрут: път І-5-път ІІІ-505 /с. Манастир/-път ІІІ-507-Г. Войводино-Мост- Чифлик-Кърджали.; Надлез Кирково - ГКПП „Маказа“ – ограничено движението на МПС над 3,5 т. Срок до 21.12.2018 г.\r\n- път І-6 Граница Македония-Гърляно-Кюстендил-Перник-София-Пирдоп-Карлово-Сливен-Карнобат-Бургас:\r\nОбласт Перник: Движение в една лента от км 78+500 до км 79+500 поради аварийни дейности. Движението се осъществява в активната лента посока Радомир – Перник и е регулирано с пътни знаци. Срок до 31.03.2018 г.\r\n- път І-7 Граница Румъния-Силистра-Дулово-Преслав-Върбишки проход-Петолъчката-Елхово-Лесово-граница Турция: няма ограничения.\r\n- път І-8 Граница Сърбия-Драгоман-София-Ихтиман-Пазарджик-Пловдив-Хасково-Капитан Андреево-граница Турция: \r\nОбласт София: Вакарел-Ихтиман от км 110+700 до км 118+800 – ограничено движение за всички МПС, поради намален габарит на пътното тяло. Поставена е необходимата сигнализация указваща забраната. Срок до 30.09.2018 г.; \r\nОбласт Хасково: от км 370+500 до км 377+900 в участъка гр. Свиленград-Капитан Андреево – затворен за движение на МПС, поради пропадане на насип. Обходен маршрут: гр. Свиленград-п.в. „Свиленград”-АМ „Марица”-п.в. „Капитан Андреево“-с. Капитан Андреево.\r\n- път І-9 граница Румъния-Дуранкулак-Балчик-Варна-Бургас-Звездец-Малко Търново-граница Турция: \r\nОбласт Варна: Кранево-Варна при км 83+100 – ограничено движение на МПС над 10 т. Обходен маршрут: Кичево-Оброчище. Срок до 28.02.2018 г.;\r\nОбласт Бургас: Движението по път I-9 Бургас – Слънчев бряг в участъка обход на гр. Ахелой се осъществява с повишено внимание спрямо поставената вертикална сигнализация поради обезопасяване на движението в следствие на ремонтни дейности. Срок до 30.10.2018 г.Състояние на Републиканската пътна мрежа:\r\n1. Ремонтни дейности и временна организация на движението /ВОД/: \r\nОПУ-Благоевград:\r\nВременно са въведени следните ограничения за движение на МПС: няма ограничения.\r\nОПУ-Бургас:\r\nВременно са въведени следните ограничения за движение на МПС:\r\nПът III-908: Движението по път III-908 Варовник – Вълчаново ханче от км 20+000 до 39+200 е ограничено на МПС над 10 т. поради стесняване на пътното платно. Срок до 31.12.2018 г; \r\nПът III-908: Движението по път ІІІ-908 от разклона за с. Варовник до кръстовището с път II-79 от км 22+400 до км 39+300 е ограничено за МПС над 10 т поради намален габарит на пътното тяло. Срок до 31.12.2018 г; \r\nПът III-7306: Движението по път ІІІ-7306 Черница – Сунгурларе – Чубра е ограничено за МПС над 10 т поради намален габарит на пътното тяло. Срок 31.12.2018 г.\r\nОПУ-Варна:\r\nВременно са въведени следните ограничения за движение на МПС: няма ограничения.\r\nОПУ-В. Търново:\r\nВременно са въведени следните ограничения за движение на МПС: \r\nПът III-407: Движението по път ІІІ-407 Лозен – Полски Тръмбеш е ограничено за движението на МПС с обща маса над 12 т поради намален габарит на пътното тяло. Срок до 05.07.2018 г.\r\nОбходен маршрут: Лозен – Драганово – Янтра – Поликраище – Полски Тръмбеш;\r\nПът ІІІ-504: Движението по път ІІІ-504 Самоводене – Ресен в участъка от км 1+845 до км 5+925 е ограничено поради ремонтни дейности . \r\nОбходен маршрут: път ІІІ-504 Самоводене - до км 1+845, път ІІІ-3031 от км 1+845 до с. Хотница, път VTR 2011 с. Хотница – с. Ресен и обратно. Срок до 22.01.2018 г.;\r\nПът III-551: Движението по път ІІІ-551 Дебелец – Средни колиби – Елена е ограничено за МПС над 10 т поради намален габарит на пътното тяло. \r\nОбходен маршрут: Дебелец – В. Търново – Лясковски кантон – Миндя – Елена и обратно. Срок до 05.07.2018 г.\r\nПът III-4073: Движението по път ІІІ-4073 Царски извор – Драганово от км 0+000 до км 5+500 е ограничено поради свлачище. \r\nОбходен маршрут: Царски извор – Сушица – Драганово и обратно. Срок целогодишно.\r\nПът III-4082: Движението по път ІІІ-4082 Чешма – Кесарево е ограничено за МПС над 3,5 т поради намален габарит на пътното тяло. Срок до 05.07.2018 г.\r\nОбходен маршрут: Чешма – Сливовица – Горско Ново село – Джулюница – Кесарево.\r\nОПУ-Видин:\r\nВременно са въведени следните ограничения за движение на МПС: \r\nПът III-1411: Движението по път III-1411 с. Слана Бара – Видин при км 24+990 е ограничено за МПС над 5 т поради компрометирано експлоатационно състояние на мост. \r\nОбходен маршрут: Видин – път II-14 до пътно кръстовище на км 3+217 през с. Слана Бара до път III-1411. Срок до 31.01.2018 г.\r\nОПУ-Враца:\r\nВременно са въведени следните ограничения за движение на МПС:\r\nПът II-11: Движението по път ІІ-11 Оряхово – Лесковец – граница с област Плевен от км 118+000 до км 119+000 е ограничено за МПС над 3.5 т. поради свлачищни процеси и деформации в асфалтовата настилка.\r\nОбходен маршрут: Оряхово – Селановци /път ІІІ-306/ Галово – Остров /пътища ІV-ти клас/-път ІІ-11-граница Плевен. Срок 31.03.2018 г.\r\nПът ІІІ-161: Движението по път ІІІ-161 Ребърково – Люти дол от км 0+000 до км 8+700 се осъществява при стеснение в двете посоки и ограничение за движението на МПС над 10 т от км 0+000 до км 5+900 и над 3,5 т от км 5+900 до км 8+700, поради свлачищни процеси. Срок 31.03.2018 г. \r\nПът III-308: Движението по път ІІІ-308 Своде – Караш – Хубавене – Роман в участъка от село Караш до село Хубавене е ограничено поради свлачище от км 25+000 до км 25+200. Срок 31.03.2018 г.\r\nОбходен маршрут: Роман – Ябланица – Осикова Лъкавица – Правешка Лъкавица – Караш за пътуващите от Роман за Караш. Ябланица – Роман – Хубавене за пътуващите от София и Ловеч. \r\nОПУ-Габрово:\r\nВременно са въведени следните ограничения за движението на МПС:\r\nПът III-403: Движението по път III-403 с. Кормянско – с. Малък Вършец при км 10+080 е ограничено за МПС с ширина, включително на товара, по-голяма от 3,30 м поради стеснен участък при мост над р. Крапец. Сигнализирано е с пътен знак В15. \r\nОбходен маршрут: за МПС над 3,30 м по път III-401 Граница Ловеч - /Кормянско – Малък Вършец/ - при км 46+800 по общински път до III-403 в с. Малък Вършец. Срок до 31.03.2018 г.\r\nПът III-3011: Движението по път III-3011 Крамолин – В. Търново от км 22+129 до км 28+380 е ограничено за МПС над 10 т поради намален габарит на пътното тяло при км 26+444. Срок до 30.06.2018 г.\r\nПът III-5004: Движението по път III-5004 Граница В. Търново – Дряново – Габрово – граница Ст. Загора от км 10+940 до км 11+550 съвпадащ с ул. Малина в гр. Габрово е ограничено поради извършване на строителни дейности. \r\nОбходен маршрут: за квартал Чехлевци: по път III-5004, път II-44, път III-4404. Поставена е необходимата сигнализация. Срок до 31.08.2018 г.\r\nОПУ-Добрич:\r\nВременно са въведени следните ограничения за движение на МПС: няма ограничения.\r\nОПУ-Кюстендил:\r\nВременно са въведени следните ограничения за движение на МПС: \r\nПът ІІІ-6222: Движението по път ІІІ-6222 Смоличано – Пелатиково от км 10+000 до км 14+000 е ограничено поради пропадане на част от пътното платно при км 10+650, км 11+720, км 12+830 и км 13+360. Срок до 31.01.2018 г.\r\nОПУ-Кърджали:\r\nВременно са въведени следните ограничения за движение на МПС: \r\nПът III-5009: Движението по път ІІІ-5009 Зорница – Бели пласт – Стремци – Черноочене – Кърджали е ограничено за МПС над 12 т. \r\nОбходен маршрут: по път I-5 Хасково – Кърджали и път III-507 Кърджали – Мост през с. Мост. Срок до 21.12.2018 г.\r\nОПУ-Ловеч: \r\nВременно са въведени следните ограничения за движение на МПС: \r\nПът III-3505: Движението по път III-3505 Казачево – Стефаново от км 0+000 до км 8+500 е ограничено за МПС над 12 т поради пропадане на тротоар и подпорна стена при км 1+250 в с. Казачево, където има и стесняване на едната лента за движение. Водачите да се движат със съобразена скорост и повишено внимание. Срок до 30.04.2018 г.\r\nОПУ-Монтана:\r\nВременно са въведени следните ограничения за движение на МПС: \r\nПът ІІІ-112: Движението по път ІІІ-112 Дъбова Махала – Смирненски – Славотин – Студено Буче – Монтана е ограничено за МПС над 12 т поради изпълнение на строително-монтажни работи. Останалите автомобили да се придвижват с повишено внимание. Срок до 31.03.2018 г.\r\nПът III-8104: Движението по път ІІІ-8104 Замфирово – Пърличево от км 7+000 до км 7+700 е ограничено за МПС над 12 т поради пропадане на част от едната лента и банкета. Движението се осъществява двупосочно в една лента. Скоростта на движение е ограничена до 50 км/ч и е сигнализирано с пътни знаци. Срок до 31.03.2018 г.; \r\nОПУ-Пазарджик: \r\nВременно са въведени следните ограничения за движение на МПС:\r\nПът III-3704: Движението по път III-3704 Пазарджик – Ветрен при км 11+485 в с. Бошуля е ограничено за МПС над 10 т. \r\nОбходен маршрут: гр. Пазарджик, път I-8 с. Звъничево – Септемврийски ханчета, път III-8402 гр. Септември, кръгово кръстовище с път III-3704 с. Бошуля. Срок до 18.09.2018 г.\r\nОПУ-Перник:\r\nВременно са въведени следните ограничения за движение на МПС:\r\nПът ІІІ-637: Движението по път ІІІ-637 от с. Мрамор до разклон за с. Лева река е ограничено за МПС над 10 т. Срок до 31.03.2018 г.\r\nОПУ-Плевен:\r\nВременно са въведени следните ограничения за движение на МПС: \r\nПът III-118: Движението по път ІІІ-118 в чертите на гр. Долна Митрополия от км 23+057 до км 24+038 е ограничено за всички МПС, поради ремонтни дейности.\r\nОбходен маршрут: през съседни улици в града, съгласно поставената вертикална сигнализация. Срок – целогодишно.\r\nПът ІІІ-301: Движението по път III-301 край регулация с. Козар Белене – начало регулация гр. Левски от км 1+750 до км 5+753 е ограничено за МПС общо тегло над 7 т.\r\nОбходен маршрут: път III-303 Българене – Малчика – Аспарухово – Левски. Срок – целогодишно.\r\nПът ІІІ-304: Движението по път III-304 Изгрев – Трънчовица – Бацова махала – Новачене – Дебово от км 0+030 до км 24+650 е ограничено транзитното движение на МПС над 15 т.\r\nОбходен маршрут: по път ІІ-34 Плевен – Никопол. Срок – целогодишно.\r\nПът III-3004: Движението по път III-3004 в гр. Долна Митрополия от км 6+199 до км 8+027 е ограничено за всички МПС поради подмяна на ВИК мрежа. \r\nОбходен маршрут: по сигнализирана вътрешна улична мрежа в гр. Д. Митрополия. Срок до 31.01.2018 г.\r\nПът ІІІ-3004: Движението по път III-3004 Опанец – Долна Митрополия от км 0+000 до км 6+125 в района на с. Опанец е ограничено транзитно движение на МПС над 3.5 т.\r\nОбходен маршрут: по път І-3 Бяла – Плевен – Ботевград (от п.в. \"КАТ\" на км 88+973 към п.в. на км 95+099). Срок – целогодишно.\r\nПът ІІІ-3005: Движението по път III-3005 Ясен – Търнене – Градина в района на с. Ясен от км 1+793 до км 4+223 е ограничено за движение на МПС над 3.5 т, осигурен е сигнализиран обходен маршрут; Срок – целогодишно.\r\nПът ІІІ-3005: Движението по път III-3005 Ясен – Търнене – Градина – Петърница – Бъркач – Беглеж, в района на с. Беглеж от км 21+062 до км 27+123 е ограничено за МПС над 8 т.\r\nОбходен маршрут: път ІІІ-3502 Брестовец – Горталово – Беглеж – Бежаново – Ъглен. Срок – целогодишно.\r\nПът ІІІ-3006: Движението по път III-3006 Радомирци – Рупци – Червен бряг от км 8+904 до км 9+221 в участъка на свлачище в землището на гр. Червен бряг е ограничено за МПС над 12 т.\r\nОбходен маршрут: по път І-3 до гр. Луковит, кръстовище с път ІІІ-306, дясно, до гр. Червен бряг и обратно. Срок – целогодишно.\r\nОПУ-Пловдив: \r\nВременно са въведени следните ограничения за движение на МПС:\r\nПът II-86: Движението по път II-86 Асеновград – Нареченски бани е ограничено за МПС с височина над 4 м. през тунелите.\r\nОбходен маршрут: път III-866 Кричим – Девин.\r\nПът ІІІ-667: Движението по път III-667 Плодовитово – Първомай – Асеновград при км 6+832 в района на мост над р. Марица е ограничено за МПС над 5 т поради намален габарит на пътното платно на стоманения мост на р. Марица.\r\nОбходен маршрут: път ІІ-66 Стара Загора – Поповица и път І-8 София – Пловдив – Свиленград.\r\nПът III-804: Движението по път III-804 Поповица – Болярци е ограничено за МПС над 12 т поради намален габарит на пътното платно на мост в с. Поповица. Срок до 21.12.2018 г. \r\nПът III-861: Движението по път III-861 в отсечката гр. Лъки-пътно кръстовище за хижа Момчил юнак е ограничено за МПС с тегло над 12 т поради намален габарит на пътното тяло. Срок до 31.03.2018 г.\r\nПът III-5802: Движението по път III-5802 Тополово – Леново – Поройна в участъка от край с. Поройна до кръстовище с път III-667 от км 19+287 до км 19+495 е ограничено за всички МПС. Срок до 21.12.2018 г. \r\nПът III-8611: Движението по път III-8611 Белица-Загражден – Давидково в участъка от км 13+500 от Държавно ловно стопанство ”Кормисош” след с. Белица до границата с област Смолян при км 18+431 е ограничено за всички МПС. Срок до 21.12.2018 г.\r\nОПУ-Разград:\r\nВременно са въведени следните ограничения за движение на МПС: няма ограничение.\r\nОПУ-Русе:\r\nВременно са въведени следните ограничения за движение на МПС: \r\nПът ІІІ-202: Движението по път III-202 Русе – Щръклево – Нисово – Кацелово при км 36+945 е ограничено за МПС над 10 т поради поради компрометирано експлоатационно състояние на мост до с. Кацелово при км 36+945 над р. Черни Лом. Едната лента е затворена за движение и е въведен пропускателен режим по свободната лента за движение. Въведено е ограничение на скоростта 40 км/ч. Срок до 26.04.2018 г.\r\nПът III-202: Движението по път ІІІ-202 Нисово – Кацелово от км 17+750 до км 33+900 се ограничава за всички МПС за целия зимен период. Срок до 31.03.2018 г.\r\nОбходен маршрут: път ІІІ-501 Русе – Иваново – Две могили – път ІІІ-5001 Две могили – Широково – Кацелово и обратно. \r\nПът III-501: Движението по път ІІІ-501 Борово – Бяла от км 46+665 до км 51+245 се ограничава за всички МПС за целия зимен период. Срок до 31.03.2018 г.\r\nОбходен маршрут: гр. Борово – път І-5 /Русе – В. Търново/ - кръгово кръстовище гр. Бяла и обратно. Срок до 31.03.2018 г.\r\nПът ІІІ-5101: Движението по път ІІІ-5101 Борово – Пет кладенци от км 0+000 до км 6+670 е ограничено за МПС над 10 тона. \r\nОбходен маршрут: през гр. Бяла. Срок до 26.04.2018 г.\r\nОПУ-Силистра:\r\nВременно са въведени следните ограничения за движение на МПС: \r\nПът III-701:Ограничено движение по път ІІІ-701 в участъка Секулово – Тодор Икономово от км 9+454 до км 16+353 за МПС над 3,5 т поради компрометирано състояние на мостово съоръжение. \r\nОбходен маршрут за МПС над 3,5 тона: през общински път 70009 Секулово – Прохлада – Браничево, път І-7 Браничево – Пристое – Каолиново, път ІІІ-7005 Каолиново – Тодор Икономово и обратно. Срок до 30.06.2018 г.\r\nОПУ-Сливен:\r\nВременно са въведени следните ограничения за движение на МПС: няма ограничения.\r\nОПУ-Смолян:\r\nВременно са въведени следните ограничения за движение на МПС: \r\nПът III-861: Движението по път III-861 в отсечката гр. Лъки-пътно кръстовище за хижа Момчил юнак е ограничено за МПС с тегло над 12 т поради намален габарит на пътното тяло. Срок до 31.03.2018 г.\r\nПът ІІІ-8683: Движението по път ІІІ-8683 с. Арда – с. Горна Арда от км 27+000 до км 29+500 е ограничено за МПС с тегло над 10 т поради пропадане и стеснение на една от пътните ленти. Движението в района се регулира с пътни знаци. Срок до 31.03.2018 г.\r\nОПУ-София:\r\nВременно са въведени следните ограничения за движение на МПС: \r\nПът II-81: Ограничено движение по път ІІ-81 Монтана – София през проход „Петрохан“ за автомобили над 12 т.\r\nОбходен маршрут: през гр. Своге. Срок до 31.03.2018 г. 3\r\nПът ІІ-82: Движението по път II-82 Костенец – Самоков от км 0+000 до км 39+176 е ограничено за товарни МПС над 10 т в двете посоки. Срок до 30.09.2018 г.\r\nПът III-801: Движението по път III-801 Вакарел – Панагюрище е ограничено за МПС с ремаркета и полуремаркета поради намален габарит на пътното тяло. Срок до 31.03.2018 г. \r\nПът ІІІ-3701: Движението по път III-3701 в участък от края на с. Ямна до края на област Ловеч от км 16+600 до км 22+300 е ограничено за всички МПС поради свлачищни процеси. Срок до 30.09.2018 г.\r\nОбходен маршрут: път II-37 Етрополе – Лъга – Джурово, път I-3 Джурово – Ябланица граница област Ловеч, път III-358 Ябланица – Гложене, път III-3701 Гложене – Черни Вит.\r\nПът ІІІ-8001: Движението по път III-8001 Беренде извор – Беренде от км 4+700 до км 9+410 е ограничено за движение на МПС поради намален габарит на пътното платно. Срок до 01.09.2018 г. \r\nПът ІІІ-8102: Движението по път III-8102 Чибаовци – Свидня от км 10+000 до км 16+750 е ограничено поради активирали се свлачища. Срок до 30.09.2018 г.\r\nОбходен маршрут: до Чибаовци да се ползва път II-81 до Бучин проход, път III-164 Бучин проход – Искрец – Свидня. \r\nОПУ-Стара Загора:\r\nВременно са въведени следните ограничения за движение на МПС: \r\nПът ІІІ-807: Движението по път III-807 в с. Скобелево е ограничено поради аварирал р. Марица при км 7+600. \r\nОбходни маршрути:\r\n- път ІІ-66 Поповица – Плодовитово – Първомай – Скобелево;\r\n- път ІІ-66 Чирпан – Плодовитово – Първомай – Скобелево;\r\n- Скобелево – Първомай – Плодовитово – път ІІ-66.\r\nПът III-5005: Движението по път III-5005 връх Шипка – връх Бузлуджа от км 0+000 до км 12+213 се ограничава за всички МПС за целия зимен период. Срок до 31.03.2018 г.\r\nПът ІІІ-5031: Движението по път III-5031 Опан – Гълъбово е ограничено на МПС над 10 т. \r\nОбходен маршрут: път І-5 Стара Загора – Димитровград и път ІІІ-554 Раднево – Гълъбово. \r\nОПУ-Търговище:\r\nВременно са въведени следните ограничения за движение на МПС:\r\nПът III-4082: Движението по път III-4082 Капище – Банковец от км 0+000 до 11+300 е ограничено за МПС над 3,5 т поради компрометирано експлоатационно състояние на мостово съоръжение. Срок до 30.04.2018 г.\r\nОПУ-Хасково:\r\nВременно са въведени следните ограничения за движение на МПС:\r\nПът III-5009: Движението по път III-5009 Козлец – Кърджали от км 0+000 до км 26+080 e ограничено за МПС над 12 т. Срок до 21.12.2018 г.\r\nОПУ-Шумен:\r\nВременно са въведени следните ограничения за движение на МПС: \r\nПът III-701:Ограничено движение по път ІІІ-701 в участъка Секулово – Тодор Икономово от км 9+454 до км 16+353 за МПС над 3,5 т, поради компрометирано състояние на мостово съоръжение. \r\nОбходен маршрут: за МПС над 3,5 тона: през общински път 70009 Секулово – Прохлада – Браничево, път І-7 Браничево – Пристое – Каолиново, път ІІІ-7005 Каолиново – Тодор Икономово и обратно. Срок до 30.06.2018 г.\r\nПът ІІІ-731: Движението по път III-731 Радко Димитриево – Друмево e ограничено за МПС над 10 т поради свлачищни процеси. Срок до 21.05.2018 г.\r\nОбходен маршрут: Шумен – Овчарово – Друмево.\r\nОПУ-Ямбол:\r\nВременно са въведени следните ограничения за движение на МПС:\r\nПът ІІІ-7008: Движението по път III-7008 Елхово – Изгрев от км 2+440 до км 2+560 е ограничено поради компрометирано експлоатационно състояние на дървен мост над р. Тунджа.\r\nОбходен маршрут: по изграден обходен път до моста с ограничение на скоростта до 30 км/ч. Срок до 31.03.2018 г.;\r\nПът ІІІ-7008: Движението по път III-7008 Малък манастир – Голям манастир от км 18+059 до км 18+123 се осъществява в една лента, поради пропаднала настилка и пропаднал насип. Движението се регулира чрез пътни знаци. Срок до 31.03.2018 г.\r\n2. Опасност от падащи камъни: Искърско дефиле; Кресненско дефиле; път І-1 /Е-79/ Мездра-Ботевград, Видин-Монтана и в участъците от км 321+400 до км 321+500 и от км 352+650 до км 352+750; път I-4 София-Варна при с. Пролаз и Коритна-Български Извор-Микре; път I-5 /Е 85/ В. Търново-Дряново-Габрово-Шипка; път І-6 Коняво-разклон Клапаровци и София-Карлово-Бургас, проходи „Козница” и „Стражата”; път I-8 при кръстовище за с. Габровица; път I-9 Крушевец-М.Търново; път ІІ-19 Симитли- Г. Делчев; път II-35 Троян-Кърнаре; път II-37 Пещера-Батак-Ш. Поляна; път II-53 Стара река-Сливен; път ІІ-62 Самоков-Дупница /местност Дервена/; път ІІ-82 Самоков-София /Г.Окол-Пасарел-Кокаляне/; път II-84 Варвара-гара Костандово /кръстовище за Св. Петка/; път ІІ-86 Асеновград-Смолян; път ІІІ-102 Превала-Монтана; път ІІІ-104 Бобошево-Четирци; път ІІІ-107 Рила-Рилски Манастир; път III-305 Дерманци-Торос-Гложене; път ІІІ-488 Градец-Ичера-Сливен; път ІІІ-601 Горановци-Олтоманци; път ІІІ-606 в района на Копривщица; път ІІІ-622 Друмохар-Ваксево; път III-842 Юндола-Голямо Белово; път ІІІ-861 Юговско ханче-Югово-Лъки-Здравец; път ІІІ-865; Стояново-Ардино; път ІІІ-866 Смолян-Кричим-Стамболийски-път І-8; път ІІІ-3011 стената на яз. „Ал. Стамболийски”; път ІІІ-8611 Белица-Загражден, всички пътища на област Смолян; път II-55 Прохода на Републиката; път ІІ-73 Шумен-Карнобат. Шофьорите да се движат с повишено внимание по тези участъци.", "date": "2018.01.13", "title": "Актуална пътна обстановка към 17.30 часа"}
{"url": "http://www.focus-news.net/news/2018/01/13/2476723/pazardzhik-natovareno-e-dvizhenieto-po-patya-pazardzhik-plovdiv.html", "text": "Натоварено е движението по пътя Пазарджик-Пловдив, предаде репортер на Радио „Фокус“ – Пазарджик. Движат се и много товарни автомобили в двете посоки. Пътните настилки са мокри, на места с условия за аквапланинг. Патрул на КАТ е разположен на разклона за село Мало Конаре. Въведени са скоростни ограничения по трасето.\r\nАлбена ЖИЛЕКОВА", "date": "2018.01.13", "title": "Пазарджик: Натоварено е движението по пътя Пазарджик-Пловдив"}
{"url": "http://www.focus-news.net/news/2018/01/13/2476724/vik-dobrich-litsa-koito-sa-doprinesli-za-natrupanite-desetki-milioni-zadalzheniya-na-druzhestvoto-spekulirat-s-ikonomicheskite-pritesneniya-na-zhitelite-na-dobrich.html", "text": "Лица, които са допринесли за натрупаните десетки милиони задължения на дружеството, спекулират с икономическите притеснения на жителите на Добрич. Това се посочва в обръщение на изп. директор на Водоснабдяване и канализация Добрич АД инж. Тодор Гикински. Изявлението е разпространено ден, преди готвените в Добрич протести срещу повишаването на цената на водата в областта. \"Фокус\" публикува обръщанието без редакторска намеса.", "date": "2018.01.13", "title": "ВиК \"Добрич\": Лица, които са допринесли за натрупаните десетки милиони задължения на дружеството, спекулират с икономическите притеснения на жителите на Добрич"}
{"url": "http://www.focus-news.net/news/2018/01/13/2476725/bsp-v-istanbulskata-konventsiya-sashtestvuvat-tekstove-koito-razdelyat-balgarskoto-obshtestvo-i-mogat-da-badat-talkuvani-raznoposochno.html", "text": "На днешното си заседание Националният съвет на БСП прие позиция против ратификацията на Истанбулската конвенция. Агенция \"Фокус\" публикува позицията на БСП без редакторска намеса:", "date": "2018.01.13", "title": "БСП: В Истанбулската конвенция съществуват текстове, които разделят българското общество и могат да бъдат тълкувани разнопосочно"}
{"url": "http://www.focus-news.net/news/2018/01/13/2476726/hurriyet-turskata-artileriya-e-otkrila-ogan-sreshtu-obekti-v-siriyskata-provintsiya-afrin.html", "text": "Турската артилерия е открила огън срещу обекти на обявената за терористична групировка Работническа партия на Кюрдистан и партията „Демократически съюз“, разположени в сирийската провинция Африн, пише вестник Hurriyet. Съгласно данните на изданието, атаката е извършена от територията на южната турска провинция Хатай, като целта е да се предотврати формирането на „терористичен коридор“ край южната граница на Турция. Според разпространено от турската армия съобщение, военните са изстреляли най-малко 36 снаряда срещу няколко от кварталите на град Африн, който е център на едноименната провинция.\r\nПо-рано в събота турският държавен глава Реджеп Тайип Ердоган също даде информация за действията на военните по време на среща с членове на управляващата „Партия на справедливостта и развитието“, проведена в източната част на Турция. По думите на Ердоган, „ние разрушаваме западното крило на този коридор“. Президентът също така заплаши с интервенция, ако, както пише изданието, терористите не се предадат. : Цанко Цолов", "date": "2018.01.13", "title": "Hurriyet: Турската артилерия е открила огън срещу обекти в сирийската провинция Африн"}
{"url": "http://www.focus-news.net/news/2018/01/13/2476728/plovdiv-konkurs-za-detska-risunka-na-tema-osvobozhdenieto-na-balgariya-se-provezhda-v-rakovski-krayniyat-srok-za-uchastie-e-23-fevruari.html", "text": "Конкурс за детска рисунка на тема „Освобождението на България“ се провежда в Раковски. Това съобщиха за Радио „Фокус“ – Пловдив организаторите на конкурса. Срокът за участие е 23-ти февруари, като всички рисунки трябва да бъдат предоставени в сградата на Общинска администрация – Раковски. Участниците в конкурса са разпределени в четири възрастови групи – възпитаници на детските градини, ученици от 1-4 клас, от 5-8 клас и от 9-12 клас. Според правилата за участие, на лицевата страна на рисунката не трябва да се поставят етикети или други надписи, нарушаващи нейната визия. Техниката на рисуване е по избор на участника. Рисунката трябва да бъде с размер на листа 35/50 см. На гърба й е необходимо да са посочени три имена и възраст на участника, както и името на детската градина или училището, което посещава. Оценяването на подадените рисунки ще бъде извършено от компетентно жури, специалисти в областта на изобразителното изкуство. Победителите ще бъдат лично наградени, а имената им ще бъдат обявени на сайта на общината. Ще бъдат отличени рисунки до 3-то място и в четирите възрастови групи. Организаторите съобщават, че основната цел на конкурса е да се насърчи развитието и реализацията на проявени творчески заложби при децата и учениците. Тематично конкурсът обхваща познанията на подрастващите, свързани с историята на България, по-конкретно Освобождението ни от турско робство.\r\nНа 2 март в читалище „Св. св. Кирил и Методий“ в град Раковски ще бъде открита изложба от всички предоставени за участие в конкурса рисунки.\r\nТони МИХАЙЛОВ", "date": "2018.01.13", "title": "Пловдив: Конкурс за детска рисунка на тема „Освобождението на България“ се провежда в Раковски, крайният срок за участие е 23 февруари"}
{"url": "http://www.focus-news.net/news/2018/01/13/2476729/plenumat-na-bsp-prie-pozitsiya-za-np-pirin-i-otlozhi-ostanalite-tochki-ot-dnevniya-red-za-drugo-zasedanie.html", "text": "Пленумът на БСП прие позиция за НП „Пирин“ и отложи останалите точки от дневния ред за друго заседание, научи репортер на Агенция „Фокус. Позицията за строителството в Национален парк „Пирин“ на партията е, че БСП подкрепя  развитието на зимния туризъм, но е против  обслужване на корпоративни интереси и нарушаване на законодателството. Точките от дневния ред, свързани с отчета на ПГ на „БСП за България“ за втората сесия на 44-ото Народно събрание  и анализа на местната власт бяха отложени за друго заседание на Националния съвет. \r\nДеница КИТАНОВА", "date": "2018.01.13", "title": "Пленумът на БСП прие позиция за НП „Пирин“ и отложи останалите точки от дневния ред за друго заседание"}
{"url": "http://www.focus-news.net/news/2018/01/13/2476730/na-balgaro-gratskata-granitsa-trafikat-e-normalen-na-vsichki-granichni-kontrolno-propuskatelni-punktove.html", "text": "На българо-гръцката граница трафикът е нормален на всички гранични контролно-пропускателни пунктовеТова съобщиха за Радио „Фокус“- Пирин от пресцентъра на МВР.\r\nЛора КАЛЧЕВА", "date": "2018.01.13", "title": "На българо-гръцката граница трафикът е нормален на всички гранични контролно-пропускателни пунктове"}
{"url": "http://www.focus-news.net/news/2018/01/13/2476731/stoyan-mirchev-bsp-shte-predpriemem-zakonodatelni-initsiativi-za-protivodeystvie-na-nasilieto-nad-zheni-no-nyama-da-podkrepim-istanbulskata-konventsiya.html", "text": "Ще предприемем законодателни инициативи за противодействие на насилието над жени, но няма да подкрепим Истанбулската конвенция. Това каза за Агенция „Фокус“ народният представител от ПГ на „БСП за България“ и член на Националния съвет на партията Стоян Мирчев след приемането на решението на Пленума за конвенцията. \"Националният съвет на БСП прие най-правилната позиция, именно, че подкрепяме всички текстове, които са свързани с насилието на жени и ще предприемем съответните законодателни инициативи наистина да се противодейства на този тип престъпления\", заяви Мирчев. Той посочи, че поради спорните текстове на Истанбулската конвенция, БСП няма да я подкрепи в Народното събрание.\r\nДеница КИТАНОВА", "date": "2018.01.13", "title": "Стоян Мирчев, БСП: Ще предприемем законодателни инициативи за противодействие на насилието над жени, но няма да подкрепим Истанбулската конвенция"}
{"url": "http://www.focus-news.net/news/2018/01/13/2476732/api-trafikat-v-stranata-e-normalen-po-intenzivno-e-dvizhenieto-v-rayona-na-yablanitsa-i-po-am-cherno-more.html", "text": "Трафикът в страната е нормален. Това съобщиха за Агенция „Фокус“ от Ситуационния център на Агенция „Пътна инфраструктура“ (АПИ). По-интензивно е движението в района на Ябланица и по АМ „Черно море“.", "date": "2018.01.13", "title": "АПИ: Трафикът в страната е нормален, по-интензивно е движението в района на Ябланица и по АМ „Черно море“"}
{"url": "http://www.focus-news.net/news/2018/01/13/2476733/pregled-na-mezhdunarodnite-novini-do-18-chasa-agentsiya-fokus.html", "text": "Турската артилерия е открила огън срещу обекти на обявената за терористична групировка Работническа партия на Кюрдистан и партията „Демократически съюз“, разположени в сирийската провинция Африн. Съгласно данните на изданието, атаката е извършена от територията на южната турска провинция Хатай, като целта е да се предотврати формирането на „терористичен коридор“ край южната граница на Турция. Според разпространено от турската армия съобщение, военните са изстреляли най-малко 36 снаряда срещу няколко от кварталите на град Африн, който е център на едноименната провинция.\r\nПо-рано в събота турският държавен глава Реджеп Тайип Ердоган също даде информация за действията на военните по време на среща с членове на управляващата „Партия на справедливостта и развитието“, проведена в източната част на Турция. По думите на Ердоган, „ние разрушаваме западното крило на този коридор“. Президентът също така заплаши с интервенция, ако, както пише изданието, терористите не се предадат. \r\n*** При обработени над 97% от бюлетините на чешките президентски избори, действащият държавен глава Милош Земан има подкрепа от почти 40% от гласувалите, според официални данни. Между него и бившия председател на Чешката академия на науките Иржи Драхош, който е подкрепен от 26,39% от гласувалите, ще бъде проведен втори тур, насрочен за 26 и 27 януари. \r\n*** Седем души са ранени при взрив в албанския град Шкодра, случил се около 10:30 часа сутринта местно време. Полицията подозира, че експлозията е била опит за убийството на местния бизнесмен Лулзим Кула. Контролни проверки се извършват в целия град, както и по изходите на Шкодра, с цел да се залови извършителят. Към момента няколко души са задържани във връзка с взрива. \r\nДвама от ранените се намират в тежко състояние и са транспортирани до близка болница.    \r\n*** Министърът на отбраната на ФРГ Урсула фон дер Лайен посети германска военна база в Йордания в събота.\r\nГерманската авиобаза, която е била обект на посещението, се намира в северния град Азрак, като там е разположен контингент от около 280 души, разполагащи с четири разузнавателни самолета. Целта на мисията е била част от борбата срещу терористичната групировка „Ислямска държава“, но след като екстремистката формация загуби почти всички свои територии в Сирия и Ирак, бъдещето на германския контингент в Йордания е неясно. \r\nНе се съобщава целта на посещението на фон дер Лайен, която е била придружена и от други официални лица. \r\n***  Бреговата охрана на Индия съобщава, че четирима души са загинали при падането на хеликоптер в Арабско море, недалеч от град Мумбай.\r\nНа борда са се намирали петима сътрудници на индийската петролна и газова компания, както и двама пилоти. Възможно е броят на загиналите да се увеличи в сравнение с първоначално обявения. \r\nОперацията по издирване продължава. Хеликоптерът е изчезнал 15 минути след излитането си, преминавайки около 30 морски мири от крайбрежието.\r\n*** Правителството на Косово назначи нов представител на страната в преговорите със Сърбия.\r\nНа мястото на досегашния представител Едита Тахири, правителството в Прищина назначи за нов представител в преговорите със Сърбия Авни Арифи, началник на кабинета на Косовският министър-председател Рамуш Харадинай.\r\nНа правителствената сесия е  оценено, че Арифи има капацитет да бъде правителствен представител в преговорите за нормализиране на отношенията между Белград и Прищина.\r\n***  Изпълнителният директор на „Дойче Банк“ Джон Крайън съобщи, че компанията ще премести само няколко стотин, а не хиляди работни позиции от Великобритания в Европа заради Брекзит.\r\n„По-рано споменаваните от медиите 4000 места са твърде много“, заяви Крайън пред швейцарски медии. Той допълни, че повечето банкери, експерти и трейдъри ще останат в Лондон, докато регистрационния център „ще се премести със сигурност“ във Франкфурт. \r\nКрайън допълни, че очаква от „Дойче Банк“ да създаде „неколкостотин работни места“ на Континента в резултат на Брекзит. „Те няма да са единствено в централата във Франкфурт“, уточни той. \r\n„Един италиански служител би предпочел да се премести от Лондон в Милано, за да се занимава от там с италианските клиенти“, заяви директорът. „Италия също така подкрепя преместването на работни места с по-добри данъчни условия. Подобно е и положението в Париж“, допълни той. \r\n*** Китайските власти са открили черната кутия и още две от телата на изчезналите моряци от екипажа на иранския петролен танкер. Иранският танкер „Санчи“ се сблъска с китайски товарен кораб край устието на река Яндзъ на шести януари, като от тогава морският съд, превозващ над 136 хил. тона петрол, е обхванат от пламъци. \r\nДвете тела са открити в неспусната във водата спасителна лодка в събота, след като четирима спасители, екипирани със специални маски и кислородни бутилки са се качили на борда на танкера. Спасителите също така са успели да открият черната кутия на кораба, но опитите да претърсят по-голямата част от борда са се сблъскали с неуспех, тъй като заради пожара температурата на някои места достига до 89 градуса по целзий. \r\nЦелият екипаж от 32 души се намира в неизвесност след инцидента. Тялото на един от тях бе намерено в началото на тези седмица. \r\n*** Външният министър на Китай Ван И е провел телефонен разговор с първия дипломат на Иран Мохамад Джавад Зариф, в който двамата са обсъдили решението на американския президент  Доналд Тръмп да отложи отново въвеждането на санкции срещу близкоизточната страна.\r\nСпоред външният министър на Китай, „съществуващите международни договорки по въпроса (с иранското ядрено споразумение – бел. прев.) са одобрени от Съвета за сигурност на ООН и всяка държава е отговорна за своята част от споразумението“. Първият дипломат на Пекин е подчертал също така важността на споразумението, изказвайки увереността си, че Иран ще спазва поетите ангажименти. От своя страна Зариф е изразил съгласието си с позицията на Китай по въпроса. \r\n***", "date": "2018.01.13", "title": "Преглед на международните новини до 18 часа (Агенция \"Фокус\")"}
{"url": "http://www.focus-news.net/news/2018/01/13/2476734/gd-granichna-politsiya-intenziven-e-trafikat-za-tovarni-avtomobili-na-izhod-na-gkpp-kapitan-andreevo.html", "text": "Към 18.00 часа трафикът за товарни автомобили на изход на ГКПП \"Капитан Андреево\" е интензивен. Това съобщиха за Агенция \"Фокус\" от ГД \"Гранична полиция\". Трафикът на всички контролно-пропускателни пунктове по границите с Румъния, Сърбия, Македония и Гърция е нормален.", "date": "2018.01.13", "title": "ГД \"Гранична полиция\": Интензивен е трафикът за товарни автомобили на изход на ГКПП \"Капитан Андреево\""}
{"url": "http://www.focus-news.net/news/2018/01/13/2476735/the-telegraph-podkrepyashti-donald-tramp-demonstranti-prekasnaha-rech-na-kmeta-na-london.html", "text": "Подкрепящи Доналд Тръмп демонстранти прекъснаха конференция, на която лондонския кмет Сакид Хан трябваше да държи реч, пише британското издание The Telegraph. Секунди преди градоначалникът да започне своето обръщение на конференция, организирана от лява британска организация, група, подкрепяща американския президент е нахлула в залата. Демонстрантите са били впоследствие изведени от охраната, като техните действия са протест срещу думите на лондонския градоначалник, който в петък приветства решението на Тръмп да отмени визитата си в британската столица.  : Цанко Цолов", "date": "2018.01.13", "title": "The Telegraph: Подкрепящи Доналд Тръмп демонстранти прекъснаха реч на кмета на Лондон"}
{"url": "http://www.focus-news.net/news/2018/01/13/2476736/blagoevgrad-snyag-vali-v-rayona-na-prohoda-predel-papaz-chair-i-selo-cherna-mesta.html", "text": "Сняг вали в района на прохода Предел, Папаз чаир и село Черна Места. Пътните настилки в този район са мокри и хлъзгави. Това съобщиха за Радио „Фокус“ – Пирин от Областно пътно управление – Благоевград. През деня няма регистрирани тежки пътни инциденти. В област Благоевград няма въведени ограничения за движението на леки и товарни автомобили. Повишена опасност от падащи камъни има в района на Кресненското дефиле и по второкласен път – 19 Симитли – Гоце Делчев.\r\nЛора КАЛЧЕВА", "date": "2018.01.13", "title": "Благоевград: Сняг вали в района на прохода Предел, Папаз чаир и село Черна Места"}
{"url": "http://www.focus-news.net/news/2018/01/13/2476737/sofiya-lek-avtomobil-se-e-obarnal-v-kanavka-na-paten-vazel-bankya-nyama-postradali.html", "text": "Екип на Спешна помощ се е отзовал на сигнал за обърнал се лек автомобил в канавка на пътен възел „Банкя“ край София. Това съобщи за Aгенция „Фокус“ говорителят на Центъра за спешна медицинска помощ-София Катя Сунгарска. При инцидента няма пострадали.\r\nБиляна ИВАНОВА", "date": "2018.01.13", "title": "София: Лек автомобил се е обърнал в канавка на пътен възел „Банкя“, няма пострадали"}
{"url": "http://www.focus-news.net/news/2018/01/13/2476738/pristanishte-burgas-e-zatvoreno-zaradi-silen-vyatar.html", "text": "Пристанище Бургас е затворено заради силен вятър, предаде БНР. Забранено е маневрирането на плавателни съдове. Поривите на вятъра достигат до 15 метра в секунда, като скоростта се променя. Вълнението на морето е 4-5 бала. Летището на морския град работи нормално.", "date": "2018.01.13", "title": "Пристанище Бургас е затворено заради силен вятър"}
{"url": "http://www.focus-news.net/news/2018/01/13/2476739/sofiya-trima-dushi-sa-postradali-v-katastrofa-mezhdu-dva-leki-avtomobila-na-10-km-ot-samokov-v-posoka-sofiya.html", "text": "Трима души са пострадали в катастрофа между два леки автомобила на 10 км от Самоков, в посока София. Това съобщи за Aгенция „Фокус“ говорителят на Центъра за спешна медицинска помощ-София Катя Сунгарска. Инцидентът е станал около 16.00 часа. В двата автомобила са пътували общо 9 човека. Тримата пострадали са около 30-годишни. Те са с различни наранявания, без животозастрашаващи травми. Транспортирани са в лечебно заведение.\r\nБиляна ИВАНОВА", "date": "2018.01.13", "title": "София: Трима души са пострадали в катастрофа между два леки автомобила на 10 км от Самоков, в посока София"}
{"url": "http://www.focus-news.net/news/2018/01/13/2476740/daily-mail-v-balgariya-e-dosta-po-evtino-ot-nitsa-i-pochti-sashto-tolkova-hubavo.html", "text": "Британското издание Daily Mail публикува на страниците си статия, посветена на първия полет на авиокомпанията „Изиджет“ до българския град Варна. Изданието пише, че градът е бил дестинация за германски и полски туристи от десетилетия, но Варна иска да отвори себе си и за британски посетители. В свят, в който всеки град се определя като „Северна Венеция“ или „Южен Париж“, Варна може да се назове „Нова Ривиера“. Съгласно туристическата брошура на града, цитирана от британския вестник, в град \"е слънчево като в Ница, плажовете са също толкова хубави, но във Варна цените са на 1/3“ от тези във френския град. Вестникът пише още, че има два града Варна. Единият представлява място с приятни  клубове, добри хора и тонове история, докато другият град са местата, отдалечени на няколко километра от жилищните квартали, пише вестника, уточнявайки, че става въпрос за варненските плажове и най-вече Златни пясъци.  \r\nПри все това британското издание не пропуска да отбележи наличието на бездомни хора по улиците на българската \"морска столица\". : Цанко Цолов", "date": "2018.01.13", "title": "Daily Mail: В България е доста по-евтино от Ница и почти също толкова хубаво"}
{"url": "http://www.focus-news.net/news/2018/01/13/2476741/predstoyashti-sabitiya-v-stranata-za-14-yanuari-agentsiya-fokus.html", "text": "***\r\nПремиерът Бойко Борисов ще се срещне с японския премиер Шиндзо Абе.\r\n***\r\nОт 16.35 часа Акие Абе, съпруга на японския министър-председател, ще се срещне с децата от Детския радиохор в сградата на БНР (София, бул. Драган Цанков 4).\r\n***\r\nОт 08.00 часа започва обхождането на къщите в града от сурвакарска група, част от традиционни зимни сурвакарски игри.\r\n***\r\nОт 18.00 часа на пл. „Освобождение“ с ритуал по вдигане на знамената и отслужване на водосвет за здраве и благоденствие ще започнат тържествата по повод 140 години от освобождението на града. От 19.00 часа ще започне празничен концерт с участието на Валя Балканска и Петър Янев, Николина Чакардъкова, Боби Шапков и Неврокопски танцов ансамбал.\r\n***\r\nОт 09.00 часа Неврокопският митрополит Серафим ще оглави Неделната св. Литургия в храм „Въведение Богородично“. \r\n***\r\nОт 11.00 часа в мемориален  парк  „Априлци“ ще започнат празничните чествания 173 години от рождението на революционера Васил Петлешков.\r\n***\r\nОт 14.00 часа на пл. „9-ти септември” официално ще бъде открит ХV Маскараден фестивал “СУРОВА БРЕЗНИК“ 2018, който ще продължи до 18.30 часа. \r\n***\r\nОт 08.00 часа сурвакари ще започнат традиционното обикаляне на къщи в селото.\r\n***\r\nОт 08.30 часа сурвакари ще започнат традиционното обикаляне на къщи в селото.\r\n***\r\nОт 08.00 часа сурвакари ще започнат традиционното обикаляне на къщи в селото.\r\n***\r\nОт 10.00 часа сурвакари ще започнат традиционното обикаляне на къщи в селото.\r\n***\r\nОт 08.00 часа сурвакари ще започнат традиционното обикаляне на къщи в селото.\r\n***\r\nОт 08.00 часа сурвакари ще започнат традиционното обикаляне на къщи в селото. От 18.00 часа на площада в селото ще бъде запален ритуален огън,  ще има факелно шествие, заря и закриване на празника.\r\n***\r\nОт 09.00 часа сурвакари ще започнат традиционното обикаляне на къщи в селото.\r\n***\r\nОт 09.00 часа сурвакари ще започнат традиционното обикаляне на къщи в селото.\r\n***\r\nОт 08.30 часа сурвакари ще започнат традиционното обикаляне на къщи в селото.\r\n***\r\nОт 09.00 часа сурвакари ще започнат традиционното обикаляне на къщи в селото.\r\n***\r\nОт 11.00 до 16.00 часа на Славейковото пазарче ще се проведе фермерски пазар.\r\n***\r\nОт 19.00 часа в в ресторанта на центъра в кв. „Нов път“ кметът на Видин Огнян Ценков ще награди победителките от конкурса „Мис Василица“. \r\n***\r\nОт 11.00 часа пред сградата на Областна администрация – Добрич ще се проведе \r\nпротест срещу предложението за увеличение на цената на водата в града.\r\n***\r\nОт 07.00 часа сурвакари ще започнат традиционното обикаляне на домовете в града. От 12.00 часа на площада при НЧ “Светлина - 1924 г.” ще се състоят сурвакарски игри.\r\n***\r\nОт 10.00 часа сурвакари ще започнат традиционното обикаляне на къщи в селото.\r\n***\r\nОт 11.00 часа в центъра на селото ще започнат сурвакарски игри.\r\n***\r\nОт 10.00 часа на площада в селото ще се проведе среща със сурвакарските групи от с. Горна Врабча и с. Сиришник и сурвакарски игри.\r\n***\r\nОт 08.00 часа сурвакари ще започнат традиционното обикаляне на къщи в селото.\r\n***\r\nОт 11.00 часа от местността Рибарника в града ще започне шествие на свободата, посветено на 140 години от Освобождението на града от османско робство. В програмата се предвижда поднасяне на венци и цветя на паметните плочи на майор Орлински и на опълченците от Дупница, празничен концерт и дискусия, посветена на Освобождението.  \r\n***\r\nОт 10.00 часа на площада пред НЧ “Георги Димитров - 1928 г.” ще бъдат посрещнати .- сурвакарските  групи от с. Сирищник, Светля  и  Ракиловци и ще започнат  сурвакарски  игри и празнична програма. \r\n***\r\nОт 13.00 часа в центъра на селото ще се проведе празникът „Сурва весела година”.\r\n***\r\nОт 09.00 часа Константийският епископ Яков ще оглави архиерейска света Литургия в храм „Св. Богородица“. От 10.30 часа ще започне Благодарствен молебен към Всеподателя Бога по повод 140 години от Освобождението на град Пазарджик от османско владичество.  \r\n***\r\nОт 10.50 часа литийно шествие ще тръгне пред паметната плоча на Генерал Брок, където ще се извърши полагане на цветя и венци.  От 12.00 часа започва поклонение на Братската могила. Празничен концерт с участието на Илия Ангелов и Ансамбъл „Пазарджик“ , посветен на Освобождението на Пазарджик ще започне в 13.00 часа в ДКТ „К.Величков“. \r\n***\r\nОт 08.30 часа сурвакари ще започнат традиционното обикаляне на къщи в кв. „Бела вода“. От 11.00 часа сурвакари ще обхождат домовете в кв. „Църква”.\r\n***\r\nОт 08.00 часа сурвакари ще започнат традиционното обикаляне на къщи в селото.\r\n***\r\nОт 08.00 часа сурвакари ще започнат традиционното обикаляне на къщи в селото.\r\n***\r\nОт 08.00 часа ще започне празникът Сурова в село Дивотино. По стара традиция сурвакарската група ще направи обхождане на къщите за здраве и берекет. . По-късно в 13.30 часа на площада пред „Ханчето“ ще се разиграе ритуалът „Сурвакарска сватба“, а от 15.00 часа ще бъдат подредени вкусни гозби в салона на местното читалище „Чичо Стоян“. От 16.00 часа центъра на Дивотино ще бъде огласен с изпълненията на София Илиева. Концертът ще започне от 16.00 часа и ще продължи до 18.00 часа, след което небето ще бъде озарено от празнична заря. \r\n***\r\nОт 09.00 часа сурвакари ще започнат традиционното обикаляне на къщи в селото.\r\n***\r\nОт 08.30 часа сурвакари ще започнат традиционното обикаляне на къщи в селото.\r\n***\r\nОт 06.00 часа сурвакари ще започнат традиционното обикаляне на къщи в селото. От 17.00 часа на площада пред НЧ “Св.Паисий Хилендарски - 1927 г.” ще бъде запален ритуален огън и ще се играе мечкарско хоро.\r\n***\r\nОт 08.30 часа сурвакари ще започнат традиционното обикаляне на къщи в селото.\r\n***\r\nОт 07.30 часа сурвакари ще започнат традиционното обикаляне на къщи в селото. От 12.00 часа на площада в селото ще започнат сурвакарски игри.\r\n***\r\nОт 09.00 часа сурвакари ще започнат традиционното обикаляне на къщи в селото.\r\n***\r\nОт 08.00 часа сурвакари ще започнат традиционното обикаляне на къщи в селото.\r\n***\r\nОт 08.00 часа сурвакари ще започнат традиционното обикаляне на къщи в селото. От 14.30 часа трите сурвакарски групи от селото ще се срещнат на площада пред НЧ „Христо Ботев - 1940 г.” \r\n***\r\nОт 06.00 часа сурвакари ще започнат традиционното обикаляне на къщи в селото.\r\n***\r\nОт 10.00 часа сурвакари ще започнат традиционното обикаляне на къщи в селото.\r\n***\r\nОт 08.00 часа сурвакари ще започнат традиционното обикаляне на къщи в селото.\r\n***\r\nОт 07.30 часа сурвакари ще започнат традиционното обикаляне на къщи в селото.\r\n***\r\nОт 07.30 часа сурвакари ще започнат традиционното обикаляне на къщи в селото.", "date": "2018.01.13", "title": "Предстоящи събития в страната за 14 януари (Агенция „Фокус“)"}
{"url": "http://www.focus-news.net/news/2018/01/13/2476742/makfaks-makedoniya-v-nedelya-shte-se-provede-protest-v-skopie-zaradi-mrasniya-vazduh.html", "text": "Жители на македонската столица са организирали с помощта на социалните мрежи в страната протест, заради мръсния въздух в града, съобщава македонската държавна агенция Макфакс. Недоволните граждани ще се съберат пред сградата на Народното събрание към обяд местно време. Според някои от тях високото замърсяване на въздуха е предизвикано от остарялата система за изгаряне на отпадъци, която не филтрира токсичните газове. : Цанко Цолов", "date": "2018.01.13", "title": "Макфакс (Македония): В неделя ще се проведе протест в Скопие заради мръсния въздух"}
{"url": "http://www.focus-news.net/news/2018/01/13/2476743/nimh-utre-v-po-golyamata-chast-ot-stranata-valezhite-shte-sprat-shte-e-vetrovito-i-studeno-s-maksimalni-temperaturi-mezhdu-3-i-2.html", "text": "Утре в по-голямата част от страната валежите ще спрат, ще е ветровито и студено с максимални температури между -3° и 2°. Това съобщи за Агенция \"Фокус\" Анна Дякова , дежурен синоптик в Националния институт по метеорология и хидрология (НИМХ) при БАН. През следващото денонощие облачността над страната ще е значителна. През нощта превалявания от сняг ще има главно в северозападните и планинските райони. Утре в по-голямата част от страната валежите ще спрат. Слаб сняг ще превалява на места в Западна България и в крайните източни райони. Ще е ветровито и студено с минимални температури между минус 5° и 0° и максимални - между минус 3° и 2°. През нощта срещу понеделник валежите от сняг в Западна България ще се усилят. По високопланинските проходи в Западна Стара планина ще има виелици и навявания. Атмосферното налягане е по-високо от средното за януари и ще продължи да се повишава.\r\nПо Черноморието ще е облачно, със слаби превалявания, предимно от сняг. Ще духа силен североизточен вятър. Максималните температури ще са 1°-5°. Температурата на морската вода е 8°-9°. Вълнението на морето ще бъде около 4 бала.\r\nВ планините ще е облачно, ще превалява слаб сняг, на повече места в западната половина на страната. Ще духа умерен и силен предимно югоизточен вятър, по билата на Рила и Пирин – западен вятър. Температури те ще се понижават, максималната на височина 1200 метра ще е около минус 5°, на 2000 метра – около минус 9°.     \r\nВ понеделник валежи от сняг ще има на повече места в Северна и Западна България. Ще се образува нова снежна покривка. Почти без валежи ще е в югоизточните райони. Вятърът ще е до умерен от североизток и по планинските проходи и в Северна България ще има условията за снежни виелици и навявания. Минималните температури ще са между минус 7° и минус 2°, а максималните между минус 3° и 2°, в югоизточните райони до 4-5°. Във вторник ще има значителна облачност, само на отделни места в Северна България ще превали слаб сняг. Дневните температури ще са с градус-два по-високи. През нощта срещу сряда в северозападната част от страната ще има слаби превалявания от дъжд, ще се образува поледица. В сряда след временно разкъсване на облачността, отново ще се увеличи и след обяд на повече места ще превали дъжд. Температурите ще се повишат бързо, но за кратко.", "date": "2018.01.13", "title": "НИМХ: Утре в по-голямата част от страната валежите ще спрат, ще е ветровито и студено с максимални температури между -3° и 2°"}
{"url": "http://www.focus-news.net/news/2018/01/13/2476744/blagoevgrad-priklyuchi-festivalat-simitliya-drevnata-zemya-na-kukerite.html", "text": "Приключи фестивалът „Симитлия – Древната земя на кукерите“, предаде репортер на Радио \"Фокус\" - Пирин. Последни пред публиката се представиха кукерите от симитлийското село Черниче, село Осетеново (Павел Баня) село Полена (Симитли), село Крупник (Симитли) и групата от село Ябълково (Кюсрендил). Преди тях дефилираха няколко групи от Карлово и Петрич. В момента кметът на община Симитли Апостол Апостолов връчва награди на участниците във фестивала, сред които за най-добро представяне, най-добра хореография и много индивидуални плакети.\r\nЛивия НИНОВА", "date": "2018.01.13", "title": "Благоевград: Приключи фестивалът „Симитлия – Древната земя на кукерите“"}
{"url": "http://www.focus-news.net/news/2018/01/13/2476745/reuters-nyakoi-ot-chlenovete-na-gsdp-se-obyavi-protiv-formiraneto-na-nova-golyama-koalitsiya-sas-sayuza-hdshss.html", "text": "Някои от членовете на Германската социалдемократическа партия призоваха в събота формацията да не влиза в нова коалиция с канцлера Ангела Меркел, предава Reuters. Според част от противниците на нова голяма коалиция, въвеждането на ограничение за годишния прием на бежанци е грешно, като такова е мнението най-вече сред младежкото крило на организацията.  В същото време, някои от партийните членове от провинция Северен Рейн-Вестфалия също са против одобряване на споразумението, като един от главните мотиви е най-слабият изборен резултат на ГСДП от 1933 г. насам, регистриран по време на вота от септември 2017 г., достигнат след четиригодишно коалиционно управление със Съюза (ХДС/ХСС). : Цанко Цолов", "date": "2018.01.13", "title": "Reuters: Някои от членовете на ГСДП се обяви против формирането на нова голяма коалиция със Съюза (ХДС/ХСС)"}
{"url": "http://www.focus-news.net/news/2018/01/13/2476746/ivaylo-mirchev-op-turizam-asenovgrad-izdavaneto-na-knizhka-za-pechati-ot-25-obekta-v-obshtinata-ima-za-tsel-uvelichavane-na-turistopotoka-i-stimulirane-na-mestnata-ikonomika.html", "text": "Издаването на специална книжка за събиране на печати от 25 туристически обекта на територията на Община Асеновград има за цел увеличаване на туристопотока и стимулиране на местната икономика. Това каза за Радио „Фокус“ – Пловдив експертът в ОП „Туризъм“ в Асеновград Ивайло Мирчев. По думите му книжката е локално подобие на тази със 100-те национални туристически обекта. „Основната ни цел е не само да покажем и не толкова популярни обекти в нашата община, колкото да може да привлечем вниманието на хората и те да остават за повече време тук, като потребители на туристическата услуга. На този, който събере 25 печата, ние ще предоставим специална значка, удостоверяваща посещенията на всички обекти. Направили сме така, че печатите да се взимат от места за настаняване в съседство. Идеята ни е да направим една връзка между местата за настаняване, между обектите и туриста, за да бъде всячески обгърнат от внимание. Първо да види обекта, след това в близост да има място за настаняване, където може да хапне и да си вземе печат. Целта е нещата да са навързани и да са в полза на всички“, обясни Ивайло Мирчев. Експертът от ОП „Туризъм“ посочи, че голяма част от 2017 година е преминала в дейности по цялостното прецизиране на процеса по издаване на специалната книжка, като много време е отнела логистиката по утвърждаване на местата за поставяне на печати. „Най-накрая вече всичко е регламентирано и уточнено. Спокойно можем да реализираме тази кампания на базата на много добре преценени детайли“, коментира Ивайло Мирчев.\r\nТони МИХАЙЛОВ", "date": "2018.01.13", "title": "Ивайло Мирчев, ОП „Туризъм“-Асеновград: Издаването на книжка за печати от 25 обекта в общината има за цел увеличаване на туристопотока и стимулиране на местната икономика"}
{"url": "http://www.focus-news.net/news/2018/01/13/2476747/targovishte-vremenno-dvizhenieto-po-patya-targovishte-sofiya-pri-s-razboyna-v-posoka-sofiya-se-osashtestvyava-v-edna-lenta-poradi-patnotransportno-proizshestvie.html", "text": "Временно движението по път I-4 Търговище – София при с. Разбойна в посока София се осъществява в една лента поради пътнотранспортно произшествие. Това съобщиха от пресцентъра на Агенция \"Пътна инфраструктура\". Шофьорите да се движат с повишено внимание и съобразена скорост, спазвайки указанията на служителите на „Пътна полиция“.", "date": "2018.01.13", "title": "Търговище: Временно движението по пътя Търговище – София при с. Разбойна в посока София се осъществява в една лента поради пътнотранспортно произшествие"}
{"url": "http://www.focus-news.net/news/2018/01/13/2476748/ria-novosti-kosmicheskiyat-tovaren-korab-drakon-se-prizemi-uspeshno-v-tihiya-oken.html", "text": "Американският космически товарен кораб „Дракон“ се е приземил успешно в Тихия океан в събота, съобщава РИА Новости. Корабът, който принадлежи на частанта фирма SpaceX, е единственият способен да доставя провизии на международната космическа станция. Съоръжението е стигнало до целта си на 17 декември, където е доставил успешно товар, тежащ почти два тона, включително и определен брой лабораторни мишки, върху които учените ще изследват влиянието на нова технология, предназначена да намали гравитационното налягане спрямо мускулите на намиращите се на станцията космонавти. На борда на върналия се товарен кораб се намират растения, отгледани в космоса, които на свой ще бъдат изследвани от учените на Земята. : Цанко Цолов", "date": "2018.01.13", "title": "РИА Новости: Космическият товарен кораб „Дракон“ се приземи успешно в Тихия окен"}
{"url": "http://www.focus-news.net/news/2018/01/13/2476749/veliko-tarnovo-okolo-190-hil-leva-sa-sabrani-ot-prodazhbata-na-suveniri-v-etnografskiya-muzey-etar-v-gabrovo-prez-2017-godina.html", "text": "188 363 лева е сумата, събрана от продажбата на  сувенири в Етнографски музей на открито „Етър” – Габрово през 2017 година, съобщиха от Музея. Сувенирите в ЕМО „Етър” се продават в Дюкяна, в Книгопродавницата, на трите билетни каси, в Изложбена зала, в Център Българка и в хотел „Странноприемницата”. Творбите на майсторите, които се харесват, са козяк, хлопките, ножовете, хаванчетата и купите, покривките, бакърджийските изделия. Гайтанът е много търсен и предпочитан от посетителите. Оказва се, че много от хората знаят какво е гайтан и как да го използват. Гайтан се зашива не само към народни носии, а и към мартеници. Цървулите от истинска кожа са друга търсена стока. Много често сувенирите, които се продават в ЕМО „Етър” служат за интериора на битови помещения и за подаръци. Към детските дървени играчки има голям интерес. Много родители имат желание да покажат на децата си такива играчки. Най-продаваните детски книжки от „Книгопродавницата“  за българските корени, традиции и обичаи са „Българознайко” и „Българознайка”. От тях през 2017 г. са продадени над 800 броя. \r\nОт около месец в продажба е календар за 2018 година, който представя ЕМО „Етър” през четирите годишни сезона. Този календар е съвсем различен от предлаганите досега, има не само практическа, но и колекционерска стойност.", "date": "2018.01.13", "title": "Велико Търново: Около 190 хил. лева са събрани от продажбата на сувенири в Етнографския музей „Етър” в Габрово през 2017 година"}
{"url": "http://www.focus-news.net/news/2018/01/13/2476750/targovishte-bus-i-lek-avtomobil-sa-se-udarili-chelno-v-mestnostta-momina-cheshma.html", "text": "Бус и лек автомобил са се ударили челно на първокласния път София-Варна, малко след изхода от Търговище в посока Омуртаг, в местността „Момина чешма“. Това съобщиха за Агенция „Фокус“ от ОДМВР-Търговище. Сигналът за инцидента е подаден в 17.40 часа. По предварителна информация в болница за преглед са транспортирани пътувалите в двата автомобила. По първоначални данни те са контактни и без опасност за живота. Движението в участъка се осъществява в едната лента и се регулира от „Пътна полиция“.\r\nБиляна ИВАНОВА", "date": "2018.01.13", "title": "Търговище: Бус и лек автомобил са се ударили челно в местността „Момина чешма“"}
{"url": "http://www.focus-news.net/news/2018/01/13/2476751/plovdiv-18-to-izdanie-na-mezhdunarodniya-festival-na-kukerskite-i-maskaradnite-igri-shte-se-provede-v-grad-rakovski-prez-fevruari.html", "text": "18-то издание на Международния фестивал на кукерските и маскарадните игри „Кукове“ ще се проведе в град Раковски през февруари. Това съобщиха за Радио „Фокус“ – Пловдив организаторите на събитието. Събитията започват на 9 февруари, когато от 18.00 часа в читалище „Св. св. Кирил и Методий“ ще се състои концерт на СОУ „Любен Каравелов“ – Пловдив и на общински самодейни състави. На 10 февруари от 11.00 часа на пл. „Европа“ в града ще се проведе състезателно дефиле, което ще завърши с парад и с представяне на участниците пред журито. За победителите е осигурен награден фонд. На втория ден на фестивала ще свири оркестър „Млади тракийци“ с ръководител Божидар Стрехин.\r\nОрганизаторите съобщиха, че Международният фестивал на кукерските и маскарадни игри „Кукове“ в Раковски е вторият по големина фестивал след Международния фестивал на маскарадните игри „Сурва” в Перник. Той се организира ежегодно петъка и съботата преди Великденските заговезни и е едно от най-колоритните събития в общината. Обичаят е свързан с „хамкането на халвата”. Фестивалът се заражда спонтанно от група младежи, които участват в танцовия състав при читалище „Св. св. Кирил и Методий”. От 2002 година фестивалът в града прераства в национален, а от 2003 година той вече е със статут на международен фестивал. Традиционно участниците достигат около 2000 души от всички райони на България и гости от Румъния, Словения, Сърбия, Македония, Ирландия и Гърция.\r\nТони МИХАЙЛОВ", "date": "2018.01.13", "title": "Пловдив: 18-то издание на Международния фестивал на кукерските и маскарадните игри ще се проведе в град Раковски през февруари"}
{"url": "http://www.focus-news.net/news/2018/01/13/2476752/the-new-york-times-zhelanieto-na-donald-tramp-da-prenapishe-iranskata-sdelka-e-test-za-otslabeniya-diplomaticheski-korpus-na-sasht.html", "text": "Американският президент Доналд Тръмп поиска от европейските си партньори, участващи в иранската сделка, да преработят споразумението в срок от 120 дни, заплашвайки в противен случай с изтеглянето на САЩ от договорката. По такъв начин Тръмп постави пред себе си огромно предизвикателство, коментира на първата си страница The New York Times. Държавният глава направи множество пенсионирани бивши военни свои съветници, и позволи на Държавния департамент да отслабне, което поставя допълнителна тежест върху и без това голямото предизвикателство. А не става дума само за проблема около иранската ядрена сделка, пише още вестникът. Има още един фронт – кризата на корейския полуостров, която изведнъж премина към масата на преговори. Според настоящи и бивши официални лица, администрацията на Тръмп е принудена да прави промени в стратегията си, която до сега се водеше предимно от военни, взимащи присъщи за тях решения. Авторитетното американско издание изразява своето мнение, че около действащия американски президент има твърде много военни и твърде малко дипломати, които да се справят чрез преговори със стоящите пред САЩ проблеми. Гледната точка, изразена в статията, е подкрепена от мнението на някои анонимни бивши и настоящи служители в правителството, цитирани от вестника. \r\nВ петък Тръмп се съгласи неохотно да отложи отново въвеждането на санкции срещу Иран, свързани с ядрената програма на близкоизточната държава. Той обаче даде на европейските си партньори по сделката само четири месеца да измислят последващо споразумение, следващо принципите на иранската ядрена сделка, но със значително по-твърди постановления, припомня изданието. \r\nАмериканският президент също така въведе санкции срещу някои официални лица от иранското правителство, включително и отговарящия за правните въпроси в страната, който е държан отговорен от Вашингтон за скорошните антиправителствени протести в множество ирански градове. Според изявление на Тръмп, протестите в Иран са свързани и с ядрената сделка. Споразумението и съпътстващата го отмяна на международните санкции срещу Техеран са позволили на местните власти да организират фонд за финансиране на тероризма и подтисничеството в страната, както и за „пълнене на джобовете“ на местните управляващи. Но по мнението на европейските страни, участващи в сделката(Франция, Великобритания и Германия), точно затова действието на споразумението не трябва да бъде премахвано, тъй като то разкрива престъпните аспекти на техеранското правителство, което в противен случай би хвърлило вината за проблемите в страната другаде, коментира вестникът. \r\nВ момента, пише авторитетното издание, Тръмп се изправя срещу отслабено иранско правителство – нещо, което никой не е очаквал. В същото време експертите, съветващи американския президент относно политиката му, засягаща Иран, са предимно военни, което поставя под въпрос резултата, ако САЩ последват тенденцията и също започнат да отдават по-голяма значение на дипломацията, вместо на заплахите.  : Цанко Цолов", "date": "2018.01.13", "title": "The New York Times: Желанието на Доналд Тръмп да пренапише иранската сделка е тест за отслабения дипломатически корпус на САЩ"}
{"url": "http://www.focus-news.net/news/2018/01/13/2476753/maystor-na-115-kupoli-i-kambanarii-vav-velikotarnovsko-i-gabrovsko-shte-kandidatstva-za-knigata-s-rekordite-na-gines.html", "text": "Майсторът на 115 куполи и камбанарии във Великотърновско и Габровско Христо Пашов ще кандидатства за Книгата с рекордите на Гинес. Това каза той за Радио „Фокус“ – Велико Търново. Той посочи, че вече е предприел стъпки в тази посока и изрази надежда през тази година да изпълни това свое желание. По думите му поне в България няма друг човек, който да е измайсторил толкова много куполи на храмове. Христо Пашов е автор на куполите и камбанариите на почти всички църкви във Велико Търново. Той е работил по Патриаршеския храм на крепостта Царевец „Св. Възнесение Господне“, по църквата „Св. Константин и Елена“ във Велико Търново и по един от най-новите църковни храмове в града „Св. Възкресение Христово“ на т. нар. Руски гробища. В момента майсторът работи по новострояща се църква „Св. св. Онуфрий, Дамаскин и всех мучеников Габровских“ в кв. „Младост“ в Габрово.\r\nИнж. Христо Пашов е роден във Велико Търново. Започва работа като строителен техник през 1959 година. Занаятът научава от баща си Стефан Пашов, който също е ненадминат майстор. През 1967 година започва работа по църковните обекти на света Великотърновска митрополия. През 1971 година завършва строително инженерство във ВИАЗ – София. В същата година започва работа в Строителния комбинат „Кремиковци“ в София. През 80-те години на миналия век работи по църкви и манастири във Великотърновски и Габровски регион. През 1988-1989 година отново е на работа в София. По-късно по препоръка на сегашния великотърновски митрополит Григорий, тогава викарий на митрополит Стефан, е назначен за началник на строителния отдел на Света великотърновска митрополия. През 1985 година издава единствения в България наръчник за тенекеджийски работи. Изработил е 115 кубета, камбанарии, часовникови кули, както и кръстове. Понастоящем занаятът му се поема от неговия син Тихомир.\r\nНадежда КРЪСТЕВА", "date": "2018.01.13", "title": "Майстор на 115 куполи и камбанарии във Великотърновско и Габровско ще кандидатства за Книгата с рекордите на Гинес"}
{"url": "http://www.focus-news.net/news/2018/01/13/2476754/tass-samoubiystven-atentator-zadeystva-vzrivno-ustroystvo-pri-preminavaneto-na-kortezha-na-predsedatelya-na-provintsialniya-savet-na-bagdad.html", "text": "Самоубийствен атентатор задейства взривно устройство при преминаването на кортежа на Рияд ал Адад, председател на провинциалния съвет на областта Багдад, една от 18-те административни единици на Ирак, предава TАСС, като се позовава на съобщение от местни медии.\r\nСъгласно думите на Рияд ал Адад, „самоубиецът се взриви на площад „Аден“, точно преди моя кортеж“. Един от телохранителите на председателя е загинал, други трима са ранени. \r\nСъгласно данните на телевизия Al Baghdadia News, общият брой на загиналите е осем души, представители на правоохранителните органи и случайни минувачи. Други осем са ранени. \r\nАтентаторът се е придвижвал на мотор, достигнал е до автомобила на Рияд ал Адад, след което се е взривил. : Цанко Цолов", "date": "2018.01.13", "title": "ТАСС: Самоубийствен атентатор задейства взривно устройство при преминаването на кортежа на председателя на провинциалния съвет на Багдад"}
{"url": "http://www.focus-news.net/news/2018/01/13/2476755/nimh-zhalt-kod-za-silno-valnenie-e-obyaven-po-chernomorieto-za-14-yanuari.html", "text": "Жълт код за силно вълнение е обявен по Черноморието за 14 януари. Това сочи справка на интернет страницата на Националния институт по метеорология и хидрология (НИМХ) към БАН. Вълнението на морето ще бъде 4 бала. Ще духа и силен северен вятър със скорост 12-17 м/сек (6-7 бала по Бофорт).", "date": "2018.01.13", "title": "НИМХ: Жълт код за силно вълнение е обявен по Черноморието за 14 януари"}
{"url": "http://www.focus-news.net/news/2018/01/13/2476756/veliko-tarnovo-uvelichava-se-tarseneto-na-skladovi-pomeshteniya-v-grada-otchita-se-rast-v-prodazhnite-i-naemnite-tseni.html", "text": "Бум на търсенето на складови помещения се отчита във Велико Търново. Това съобщи за Радио „Фокус“ – Велико Търново брокерът Ивайло Славов. Той отбеляза, че през миналата година се наблюдава активиране на този сегмент на пазара на недвижими имоти. Отчита се и ръст, както в продажните цени, така и в наемните. Цената се определя от типа и условията на самото складово помещение. Нивата, на които са се реализирали сделките през миналата година с този тип имоти, е от 2 до 6 евро/кв.м, като средното ниво е 4,5 евро.кв. м. „Смея да твърдя, че по-скоро има по-голям брой сделки, отколкото някакъв сериозен растеж на нивата, на които те се реализират“, коментира брокерът. Той обясни, че бизнес имотите в града – магазини, офис и търговски площи, са най-слабо развитият сегмент на пазара на недвижими имоти. Въпреки това той отчете подобрение в сравнение с предходни години. „Малко по-голяма активност се забелязва, но за никой не е тайна икономическата ситуация в нашата държава. Икономиката в никакъв случай не бележи някакъв огромен растеж, за да може това пряко да се отрази върху този сегмент от пазара“, посочи Ивайло Славов.\r\nНадежда КРЪСТЕВА", "date": "2018.01.13", "title": "Велико Търново: Увеличава се търсенето на складови помещения в града, отчита се ръст в продажните и наемните цени"}
{"url": "http://www.focus-news.net/news/2018/01/13/2476757/ekathimerini-lodka-s-29-migranti-na-borda-akostira-na-gratskiya-ostrov-kefaloniya.html", "text": "Лодка с 29 мигранти на борда е акостирала на гръцкия остров Кефалония, като причината за това е повреда в двигателя на морския съд, пише гръцкото електронно издание Ekathimerini. 10 от мигрантите на лодката са деца, пет от тях са жени, докато останалите 14 са възрастни мъже. Според разпространената информация, повредата в лодката е настъпила по време на буря в региона между Кефалония и близкия остров Закинтос. Очаква се групата мигранти да бъде прехвърлена към Атина. : Цанко Цолов", "date": "2018.01.13", "title": "Ekathimerini: Лодка с 29 мигранти на борда акостира на гръцкия остров Кефалония"}
{"url": "http://www.focus-news.net/news/2018/01/13/2476758/blagoevgrad-kukerite-ot-simitliyskoto-selo-krupnik-specheliha-golyamata-nagrada-na-festivala-simitliya-drevnata-zemya-na-kukerite.html", "text": "Кукерите от симитлийското село Крупник спечелиха голямата награда на фестивала „Симитлия – Древната земя на кукерите“, предаде репортер на Радио „Фокус“–Пирин. Бабугерите от населеното място, които бяха над 250 впечатлиха журито, за което бяха отличени с първа награда „За цялостно творчество“. След тях на второ място се класираха кукерите от кв. „Ораново“, село Полена и село Черниче. Третото място остана за село Брежани, град Симитли и 1 квартал, 2-ра група от Симитли. Връчени бяха още следните награди: „Най-възрастен участник” - баба Спаса от село Крупник; „Най-добре представен сурвакарски обичай” - Васильовден на 1-ви кварал, 2-ра група Симитли; \r\nПърво място за „Представяне на обредна традиция“ – „Стара сватба“ на кукерска група Симитли; второто място в категорията бе за „Сватба“ – село Брежани, а третото място бе за „Бабинден“ – село Крупник. \r\nНаградата за „Най-добре маскирана мечка” и „Най-добре маскирано мече” отидоха при двете мечки на село Полена; \r\nНаградата „Най-добре маскиран мечкар” журито определи да бъде връчена на Любен Бачев 1-ви квартал, 2-ра група град Симитли; \r\nНаграда за „Най-добра хореография” се присъди на град Петрич - група Център; \r\nНаграда за „Най-оригинална младоженческа двойка” на кв. Ораново, Симитли; \r\n„Най- сполучлива интерпретация на съвременен актулен проблем“ бе дадена за представяне на идеята за „трети лифт Симитлия“ от  1-ви квартал, 2-ра група Симитли; \r\nНаграда за „Най-колоритни старци” се присъди на село Крупник;\r\nПървото място за „Най-добра маска на бабугер” бе дадено на град Земен; второто място отиде бе село Ябълково, Община Кюстендил; третото място се връчи на село Коларово, Община Петрич; \r\nНагради за „Най-оригинален кукерски костюм“ получиха първо място - Краси Бачев от 1-ви квартал, 2-ра група, Методи Равначки от Крупник и Александър Аспрухов от Черниче; Нагрaдaта в пaмет на Васил Благоев бе връчена на семейство Мурджови от квартал Ораново; Специалната наградa в памет на Виолета Айкова бе присъдена на Пламен Георгиев от село Крупник, за развитието и организацията на кукерството в Община Симитли; Специлната награда на кмета на община Симитли Апостол Апостолов бе връчена на квартал Струмско, Благоевград; „Най-добра гостуваща група“ спечели групата на Братя Соколови - Петрич, второ място грабна Бачево, а третото взеха Горно и Долно Сахране.\r\nМножество индивидулнии нагрди бяха раздадени на най- добрите персонажи.\r\nПетнадесетият фестивал ще бъде запомнен с десетките трибагреници, усмихнатите хора, над 10 хиляди зрители и над 5000 уникални участници.\r\nЛивия НИНОВА", "date": "2018.01.13", "title": "Благоевград: Кукерите от симитлийското село Крупник спечелиха голямата награда на фестивала „Симитлия – Древната земя на кукерите“"}
{"url": "http://www.focus-news.net/news/2018/01/13/2476774/studenoto-vreme-i-snegovalezhat-uslozhniha-patnata-obstanovka-v-stranata-obzor.html", "text": "Студеното време и снеговалежът в някои части на страната усложниха пътната обстановка, но трафикът се осъществяваше с нормална интензивност. На много места пътищата са мокри и хлъзгави, което създаваше предпоставки за инциденти. Валежите от сняг затрудняваха водачите на автомобили в областите Пловдив, Габрово и Благоевград и Велико Търново. Снеговалежът обхвана прохода Троян – Кърнаре, Студенец и Паничково, района на прохода Шипка, както и района на Разлог, Предел, Папаз чаир и село Черна Места. Пътните настилки в този район са мокри и хлъзгави. През деня няма регистрирани тежки пътни инциденти. В област Благоевград няма въведени ограничения за движението на леки и товарни автомобили. Повишена опасност от падащи камъни има в района на Кресненското дефиле и по второкласен път – 19 Симитли – Гоце Делчев. Всички пътни участъци са почистени.\r\nОтворен за движение на всички превозни средства е Проходът на Републиката. Не се допуска преминаване на товарни автомобили над 10 тона през прохода Твърдица – Елена.\r\nБяха направени обработки със смеси срещу заледяване пътищата в София. Обработени бяха и общинските пътища в район Панчарево, пътят Панчарево – Бистрица. Опесъчаване бе направено в планината Витоша на „Драгалевци – Алеко” и „Бояна – Златни мостове”. Градският транспорт се движеше по обичайните си маршрути. През днешния ден най-интензивно бе движението в района на Ябланица, по автомагистрала „Черно море“ и по главен път Е-79. От всички гранични пунктове през днешния ден най-натоварен бе трафикът за товарни автомобили на изход на ГКПП \"Капитан Андреево\". Нормално бе преминаването през всички контролно-пропускателни пунктове по границите с Румъния, Сърбия, Македония и Гърция.\r\nДенят не премина без пътни инциденти. 69-годишна жена загина, след като бе блъсната от автомобил на изхода на село Труд. Сигналът за блъсната пешеходка е подаден на телефон 112 към 18.00 часа. По първоначални данни, 69-годишната жена пресякла неправилно пътното платно и е била ударена от автомобил „Ситроен“ със смолянска регистрация. Екип на Спешна помощ е констатирал смъртта на пешеходката. Водачът на колата е 47-годишен.  \r\nМалко по-рано, в 17.40 часа, е подаден сигнал за челен сблъсък между бус и лек автомобил на пътя София-Варна, малко след изхода от Търговище в посока Омуртаг, в местността „Момина чешма“. По предварителна информация в болница за преглед са транспортирани пътувалите в двата автомобила. По първоначални данни те са контактни и без опасност за живота, като двама от ранените остават под наблюдение в болницата. \r\nТрима души пострадаха в катастрофа между два леки автомобила на 10 км от Самоков, в посока София. Инцидентът е регистриран около 16.00 часа. В двата автомобила са пътували общо 9 човека. Тримата пострадали са около 30-годишни. Те са с различни наранявания, без животозастрашаващи травми. Транспортирани са в лечебно заведение.\r\nВ Пловдив лек и таксиметров автомобил се сблъскаха на бул. „Шести септември“ в близост до железопътния прелез. Вероятната причина за катастрофата е отнето предимство. Вследствие на инцидента няма пострадали, нанесени са само материални щети върху превозното средство. При друг инцидент лек автомобил се е блъснал в мантинелата. При произшествието няма пострадали, а причината за него е несъобразена скорост, която в комбинация с мократа настилка е довела до възникването на произшествие. В София лек автомобил се обърна в канавката при пътен възел „Банкя“. Няма пострадали. Отново в столицата тази вечер катастрофираха два автомобила. Инцидентът стана на кръстовището на бул. „Александър Малинов“ и ул. „Св. Киприян“ в ж.к. „Младост“ 2 и затрудни движението в района.", "date": "2018.01.13", "title": "Студеното време и снеговалежът усложниха пътната обстановка в страната (ОБЗОР)"}
{"url": "http://www.focus-news.net/news/2018/01/13/2476775/veliko-tarnovo-tri-golemi-izlozhbi-planira-hudozhestvenata-galeriya-nikolay-pavlovich-v-svishtov.html", "text": "Три големи изложби, свързани с културния календар на Община Свищов, планира Художествената галерия „Николай Павлович“ в града. Освен това в културната институция ще бъдат подредени и традиционните ежегодни експозиции. Това каза за Радио „Фокус“ – Велико Търново главният уредник Пламен Симеонов.  Основните събития, които ще бъдат отбелязани са 140-годишнината от рождението на Александър Божинов, 155 години от рождението на Цветан Радославов и 30 години ХГ „Николай Павлович“. „Tрадиционни изложби правим по повод Освобождението на Свищов – 27 юни,  изложба на свищовските художници – в края на месец септември, в рамките  на празника „Свищовски лозници“, по повод новогодишни празници и други“, обясни Пламен Симеонов. В галерията има и  три постоянни експозиции, които са част от фонда– на Николай Павлович, на Александър Божинов и портретната зала.\r\nЛуиза ТРАНЧЕВА", "date": "2018.01.13", "title": "Велико Търново: Три големи изложби планира Художествената галерия „Николай Павлович“ в Свищов"}
{"url": "http://www.focus-news.net/news/2018/01/13/2476776/sled-5-chasa-debat-plenumat-na-bsp-reshi-partiyata-da-ne-podkrepya-ratifikatsiyata-na-istanbulskata-konventsiya-obzor.html", "text": "След 5 часа дебат Пленумът на БСП реши партията да не подкрепя ратификацията на Истанбулската конвенция. \"За\" решението гласуваха 61 членове на Пленума, \"против\" - 25 и \"въздържали се\" - 7, с което то е било прието. Дебатите по конвенцията бяха основната тема на заседанието на Националния съвет на партията. Според БСП Истанбулската конвенция разделя обществото и в нея има много спорни моменти. От партията обаче са категорични, че винаги са били против домашното насилие и насилието над жени и деца. Именно затова ПГ на „БСП за България“ предвижда законодателни промени по отношение на този вид насилие, но в зала няма да подкрепи конвенцията. Пленумът на БСП обсъди и позицията си за строителството в Национален парк „Пирин“. БСП подкрепя развитието на зимния туризъм, но е против обслужване на корпоративни интереси и нарушаване на законодателството. Тъй като Националният съвет на БСП се занимаваше почти цял ден с Истанбулската конвенция и позицията си за строителството в Национален парк „Пирин“, отложи останалите точки от дневния си ред за следващо заседание. В началото на заседанието с почетния знак на партията бяха наградени проф. Стефан  Данаилов и проф. Радослав Гайдарски. „Фокус“ припомня: На 3 януари Изпълнителното бюро на БСП прие позиция, че партията няма да подкрепи Истанбулската конвенция. В социалната мреца „Фейсбук“ лидерът на БСП Корнелия Нинова призова правителството да оттегли решението си и то да не се разглежда в Народното събрание. Седмица по-късно, на 10 януари, Бюрото насрочи заседание на Националния съвет на партията, на което този въпрос да бъде обсъден. \r\nДеница КИТАНОВА", "date": "2018.01.13", "title": "След 5 часа дебат Пленумът на БСП реши партията да не подкрепя ратификацията на Истанбулската конвенция (ОБЗОР)"}
{"url": "http://www.focus-news.net/news/2018/01/13/2476777/pazardzhik-okolo-200-hil-leva-sa-nalozhenite-globi-ot-ekoinspektsiyata-v-grada-prez-2017-g.html", "text": "РИОСВ–Пазарджик наложи глоби и санкции за нарушаване на екологичното законодателство за близо 200 000 лева, съобщи за Радио „Фокус“ – Пазарджик Цветана Чочева, експерт в Екоинспекцията в областния град. „През изминалата година експертите извършиха 1232 планови и извънредни проверки на 1071 обекта. „На „зеления“ телефон и по електронната поща са приети и обработени 104 сигнала. За установени нарушения и несъответствия са издадени 418 предписания, съставени са 47 акта, наложени са три текущи месечни санкции и са издадени 39 наказателни постановления в размер на 196 250 лева. Събраните през 2017 г. суми от наложени санкции са на стойност 65 644 лв“, уточни Чочева. Тя каза също, че  от тези средства – 52 650 лева са постъпили в бюджетите на общините, на чиято територия са санкционираните обекти. Сумите трябва да бъдат изразходвани за екологични дейности.\r\nАлбена ЖИЛЕКОВА", "date": "2018.01.13", "title": "Пазарджик: Около 200 хил. лева са наложените глоби от екоинспекцията в града през 2017 г."}
{"url": "http://www.focus-news.net/news/2018/01/13/2476778/predstoyashti-mezhdunarodni-sabitiya-za-14-yanuari-agentsiya-fokus.html", "text": "Министър-председателят на България Бойко Борисов ще се срещне с японския премир Шиндзо Абе, който е на обиколка в държавите от Източна Европа.\r\n*** Ларс Льоке Расмусен и естонският му колега Юри Ратас ще посетят бойна група на НАТО в рамките на първия ден от двудневното пътуване на датския министър-председател в балтийската страна.\r\n*** Папа Франциск ще отслужи литургия в базиликата „Св. Петър“ по повод Световния ден на мигрантите и бежанците. \r\n*** Продължават бурните реакции по повод коментарите на американския президент Доналд Тръмп за държавите „клоаки“. \r\n***", "date": "2018.01.13", "title": "Предстоящи международни събития за 14 януари (Агенция „Фокус“)"}
{"url": "http://www.focus-news.net/news/2018/01/13/2476779/daily-sabah-turtsiya-izprati-voenen-konvoy-na-granitsata-sas-siriya.html", "text": "Турски военен конвой, който включва танкове, е изпратен на границата със Сирия в южната провинция Хатай, съобщава вестник Daily Sabah, като се позовава на източник от силите за сигурност. \r\nВидеозапис, разпространен от държавната агенция Anadolu Agency, показва група от пет танка, натоварени на камиони, да се движат по ненатоварен път. Източник от военните кръгове, пожелал анонимност, разкри, че танковете са транспортирани за подкрепление на турските гранични единици. \r\nПо-рано в събота държавният глава на Турция Реджеп Тайип Ердоган призова членовете на „Работническа партия на Кюрдистан“ (ПКК) и нейните клонове в района на сирийския град Африн, провинция Алепо, да се предадат. Съгласно думите му, всяко тяхно начинание „няма шанс за успех“, ако Анкара не е дала съгласието си за него. Турция ще се намеси, ако „терористите в Африн не се предадат“, предупреди Ердоган\r\nТурски артилерийски единици, базирани в Хатай и в сирийската провинция Идлиб, откриха в събота огън по кюрдите в района на Африн, припомнят от редакцията. .Тереза Герова", "date": "2018.01.13", "title": "Daily Sabah: Турция изпрати военен конвой на границата със Сирия"}
{"url": "http://www.focus-news.net/news/2018/01/13/2476780/der-standard-desetki-hilyadi-avstriytsi-se-vklyuchiha-v-protest-sreshtu-novata-sinyo-cherna-koalitsiya-vav-viena.html", "text": "Десетки хиляди граждани на Австрия се включиха в протест срещу новата синьо-черна коалиция на водената от канцлера Себастиан Курц Австрийска народна партия (АНП) и „Партията на свободата на Австрия“ на Хайнц-Кристиан Щрахе, съобщава националният ежедневник Der Standard.\r\nДемонстрацията бе най-голямата, организирана до този момент срещу новото правителство във Виена. По данни на полицията в нея са участвали около 20 хил. души. Организаторите обаче са категорични, че в протеста са се включили около 70 хил. участници, които са изразили несъгласието си с „расистките, десните екстремистки и неофашитските“ тенденции в управлението на синьо-черната коалиция. Тереза Герова", "date": "2018.01.13", "title": "Der Standard: Десетки хиляди австрийци се включиха в протест срещу новата синьо-черна коалиция във Виена"}
{"url": "http://www.focus-news.net/news/2018/01/13/2476781/plyus-info-makedoniya-loshoto-vreme-i-snegovalezhite-predizvikaha-navodneniya-i-problemi-s-trafika-v-gartsiya.html", "text": "Силни ветрове, дъждове и превалявания от сняг обхванаха района на гръцкия град Лариса в събота, което доведе до наводнения и проблеми с трафика, отбелязва скопската електронна медия „Плюс Инфо“ .\r\nСъгласно разпространените данни, проливните дъждове са предизвикали наводнения в районите на Агиокампос и Велика, които са затруднили движението по пътищата, а на места – и до напълното му блокиране. \r\nВ планинските местности около Лариса пък са регистрирани обилни снеговалежи, поясняват от редакцията.Тереза Герова", "date": "2018.01.13", "title": "„Плюс Инфо“ (Македония): Лошото време и снеговалежите предизвикаха наводнения и проблеми с трафика в Гърция"}
{"url": "http://www.focus-news.net/news/2018/01/13/2476782/afp-emanyuel-makron-pripomni-na-izrael-za-neobhodimoto-uvazhenie-kam-yadrenoto-sporazumenie-s-iran.html", "text": "В рамките на телефонен разговор с израелския министър-председател Бенямин Нетаняху, държавният глава на Франция Еманюел Макрон припомни за „необходимото уважение от страна на всички държави“ към споразумението за ядрената програма на Иран, предава AFP, като се позовава на изявление от Елисейския дворец.\r\nПо-рано в събота премиерът на Израел призова Макрон да „преразгледа“ сделката, след като президентът на САЩ отправи почти ултимативна молба към европейците да отстранят „пропуските“ в сделката с Техеран, постигната през 2015 г. Тереза Герова", "date": "2018.01.13", "title": "AFP: Еманюел Макрон припомни на Израел за „необходимото уважение“ към ядреното споразумение с Иран"}
{"url": "http://www.focus-news.net/news/2018/01/13/2476783/gazeta-express-dialogat-belgrad-prishtina-shte-bade-vazobnoven-na-16-yanuari-s-pregovori-v-bryuksel.html", "text": "Диалогът за нормализиране на двустранните отношения между Сърбия и Косово ще бъде възобновен във вторник, 16 януари. Информацията бе потвърдена от Авен Арифи, който по-рано тази седмица бе назначен за главен преговарящ на косовското правителството, съобщава електронното издание Gazeta Express.\r\nСъгласно думите на Арифи, косовската делегация се очаква да отпътува за Брюксел на 16 януари, където ще бъде проведена тридневна среща. „В следващите дни ще имаме допълнителна информация, свързана с това пътуване\", увери Арифи пред Klan Kosova TV. Същевременно той потвърди, че държавният глава Хашим Тачи ще ръководи лично разговорите с Белград, а ролята на правителството в Прищина ще бъде свързана с изпълнението на постигнатите споразумения. \r\nАрифи бе назначен за ръководител на косовската делегация в преговорите със Сърбия в петък, 12 януари. Той замени на длъжността бившия министър на диалога Едита Тахири. Основната задача на неговия екип е да координира на техническо ниво диалога Белград-Прищина, който се води под егидата на Европейския съюз.Тереза Герова", "date": "2018.01.13", "title": "Gazeta Express: Диалогът Белград-Прищина ще бъде възобновен на 16 януари с преговори в Брюксел"}
{"url": "http://www.focus-news.net/news/2018/01/13/2476784/bbc-v-iztochna-guta-saobshtavat-za-predpolagaema-himicheska-ataka.html", "text": "Хората, живеещи в обсадения регион Източна Гута, разположен в покрайнините на сирийската столица Дамаск, съобщават за миризма на газ след пореден ракетен удар, предава BBC.\r\nПо данни на медиците след ударите шестима души са потърсили лекарска помощ заради проблеми с дишането. Не се уточнява изрично обаче кога е извършена предполагаемата химическа атака. \r\nОт 2013 г. насам около 400 хил. души продължават да живеят в условията на обсада, наложена от правителствените сили на режима в Дамаск, подкрепян от Москва. След избухването на гражданския конфликт в Сирия бе съобщено за няколко атаки с хлорен газ, но правителството на президента Башар Асад отрича да е използвало химически агенти във военните действия. \r\nНа 10 януари Върховният комисариат на ООН по правата на човека съобщи, че след 31 декември 2017 г. се наблюдава засилване на бомбардировките и наземните атаки в Източна Гута, в резултат на което са загинали 85 цивилни. \r\nРегионът на Източния Гута е стратегически важен, тъй като базирани там опозиционни сили имат възможност да поразяват с ракети жилищни квартали на сирийската столица Дамаск. В резултат също има цивилни жертви, съобщават контролирани от режима на Башар Асад медии. Тереза Герова", "date": "2018.01.13", "title": "BBC: В Източна Гута съобщават за предполагаема химическа атака"}
{"url": "http://www.focus-news.net/news/2018/01/13/2476785/the-times-of-israel-izraelskite-vvs-sa-nanesli-udari-v-blizost-do-granitsata-s-egipet.html", "text": "Късно в събота вечер самолети на Военновъздушните сили на Израел са нанесли удари в южния регион Рафа на Ивицата Газа, разположен в близост до границата с Египет, съобщава вестник The Times of Israel.\r\nСъгласно информацията, разпространена от израелската армия, ударите са били насочени към „терористична инфраструктура“. Военните обаче отказаха да разясняват какви точно са поразените цели. \r\nВ изявлението на армията се добавя единствено, че „терористичната организация „Хамас“ отговаря за цялата активност в и от Ивицата Газа“..Тереза Герова", "date": "2018.01.13", "title": "The Times of Israel: Израелските ВВС са нанесли удари в близост до границата с Египет"}
