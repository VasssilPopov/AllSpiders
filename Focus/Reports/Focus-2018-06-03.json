{"url": "http://www.focus-news.net/news/2018/06/03/2529544/makfaks-makedoniya-benyamin-netanyahu-zapochva-obikolkata-si-v-evropa.html", "text": "Министър-председателят на Израел Бенямин Нетаняху в понеделник ще започне обиколката си в Европа, за да търси подкрепа за промяна на ядреното споразумение с Иран, съобщава македонската информационна агенция „Макфакс“.\r\nТой ще се срещне с лидерите на Германия, Франция и Великобритания. Първата му спирка ще бъде в Берлин, където ще се срещне с канцлера Ангела Меркел.\r\nОбръщайки се към членовете на кабинета си, Нетаняху заяви че Иран ще бъде на върха на дневния ред по време на обиколката и допълни, че се надява тя да е успешна. Йонислав Дочев", "date": "2018.06.03", "title": "„Макфакс“ (Македония): Бенямин Нетаняху започва обиколката си в Европа"}
{"url": "http://www.focus-news.net/news/2018/06/03/2529518/sport-sarbiya-pobedi-avstraliya-s-32-i-e-s-tri-pobedi-ot-tri-macha-v-sofiya.html", "text": "Националният отбор на Сърбия постигна трета победа от три мача в група 5 на Лигата на нациите в София с победата си над Австралия с 3:2 гейма. Плавите поведоха с 2:0 гейма, но допуснаха изравняване и трябваше да решат всичко в тайбрека, който спечелиха с 15:9 точки. В момента се играе мачът между България и Русия, като до момента гостите водят с 1:0 гейма и националният ни отбор може да запише трето поредно поражение в домакинската си група след загубите с 0:3 от Австралия и 2:3 от Сърбия.", "date": "2018.06.03", "title": "Спорт: Сърбия победи Австралия с 3:2 и е с три победи от три мача в София"}
{"url": "http://www.focus-news.net/news/2018/06/03/2529517/sofiya-zadrastvane-se-e-obrazuvalo-po-avtomagistrala-hemus-v-rayona-na-vitinya.html", "text": "Задръстване се е образувало по автомагистрала \"Хемус\" в района на Витиня, поради стеснение на участъка за ремонтни дейности. Това съобщи слушател на Радио „Фокус“.", "date": "2018.06.03", "title": "София: Задръстване се е образувало по автомагистрала \"Хемус\" в района на Витиня"}
{"url": "http://www.focus-news.net/news/2018/06/03/2529515/praznikat-na-rozata-se-provede-za-115-i-pat-v-kazanlak-obzor.html", "text": "С възстановка на ритуала „Розобер“ в розовите градини край Казанлък започна поредицата от събития в програмата на Празник на розата 2018. Председателят на Народното събрание Цвета Караянчева,  министърът на българското председателство на Съвета на ЕС Лиляна Павлова присъстваха на възстановка на ритуала \"Розобер\" в розовите градини край Казанлък. Министър Павлова заяви, че за седми път присъства на този празник, а тази година той е по-специален за казанлъчнаи, защото е 115-ият, и бе избрана 50-ата Царица роза. „Отбелязани бяха и 100 години лютиерство в Казанлък. Радвам се, че в годината, обявена за Година на европейското културно наследство, присъствам отново на този ритуал, който представя България пред света. Искам да благодаря на кмета Галина Стоянова и нейния екип, че толкова години те правят този празник, с който разнасят славата на България по света\", каза министър Павлова.\r\nНа ритуала присъстваха още областният управител на Стара Загора Гергана Микова, представтители на побратимени на Казанлък градове, общински съветници и гости. Точно в 12.00 часа започна и традиционното карнавално шествие по централните улици на Казанлък, което тази година е под надслов \"Мъдростта на розата\". \r\nКараянчева заяви, че е изключително щастлива, че е на най-вълнуващия и колоритен празник. Тя отбеляза, че розата е символ на България от векове, не само божествен дар от природата, но и послание към света. По думите ѝ тя е самочувствие и гордост за България и национално богатство.. Цвета Караянчева посочи, че вече 350 години нашето розово масло е ненадминато в целия свят и 115 години след първото си издание фестивалът на розата  продължава да събира и сприятелява хора от близо и далеч. Председателят на парламента пожела на казанлъчани да се гордеят със своята история и традиции и да предават това чувство на приемственост на своите деца и внуци.\r\nКметът на Казанлък Галина Стоянова заяви, че 115-те Празници са направили Казанлък столица на розите. Стоянова каза още, че Казанлък днес е световна столица и на лютиерството, с Деветия Международен фестивал за съвременно лютиерство на името на Антонио Страдивари. \r\n„Казанлък е столица на културата и признание на таланта на казанлъшките граждани. Още двама казанлъчани са удостоени със званието „Почетен гражданин“ – проф. Теньо Попминчев и хореографът Христо Стоянов“, каза още кметът Стоянова. В словото си тя обърна внимание на това, че на шествието присъстват представители на побратимените на Казанлък градове от три континента. Галина Стоянова благодари на казанлъчани за силния дух, който носят и ги призова: “Нека заедно да запазим културата, традициите и обичаите на тази красива Долина и нека ги предадем на нашите наследници, защото те ще продължат да пишат историята на Празника на розата“.\r\nСред официалните гости на Празничното шествие бяха председателят на Народното събрание Цвета Караянчева, министърът на туризма Николина Ангелкова и министърът за Българското председателство на Съвета на Европейския съюз Лиляна Павлова.\r\nВ шествието под надслов „Мъдростта на розата“ взеха участие състави и читалищни формации от община Казанлък и гостуващи групи от страната.\r\nПред журналисти председателят на парламента Цвета Караянчева коментира и протестите на розопроизводителите, като посочи, че дали има смисъл от Закон за розопроизводството, това ще решат представителите на Комисията по земеделие и Министерство на земеделието, храните и горите. Тя поясни, че по повод протестите на розопроизводители преди известно време, е инициирала среща между тях и Комисията по земеделие. „Върви в момента дискусия по темата, надявам се в много кратки срокове да се решат проблемите. Пазарът е отворен и цената се формира на база конкуренцията, която имаме на пазара. Каквото можем като държава ще помогнем, но не можем да се месим във формирането на цените“, каза Цвета Караянчева.", "date": "2018.06.03", "title": "Празникът на розата се проведе за 115-и път в Казанлък (ОБЗОР)"}
{"url": "http://www.focus-news.net/news/2018/06/03/2529520/ministar-nikolina-angelkova-proverkite-na-ministerstvoto-na-turizma-po-morskite-plazhove-zapochvat-bukvalno-ot-utre.html", "text": "По отношение на плажовете и на контрола, мога да заявя, че нашите проверки в нашите компетенции, стартират буквално от утре, за да се уверим, че концесионерите и наемателите на морските плажове спазват изискванията на закона и могат да гарантиран безопасността на туристите. Това каза пред журналисти в Созопол министърът на туризма Николина Ангелкова по време на откриването на летния туристически сезон, предаде репортер на Агенция „Фокус“. „Стриктно ще следим дали има необходимия брой спасители на плажа, осигуреното медицинско обслужване, дали разрешените проценти за търговска дейност са спазени и отговарят на одобрената от мен схема“, заяви Ангелкова. \r\nТя уточни, че очаква един много силен летен туристически сезон. „Нашите прогнози към момента са, че се движим към ръст от около 5%. Това със сигурност ще постави България на едно изключително добро и устойчиво място в сектора. Много е важно, когато се правят каквито и да било промени, те да бъдат максимално широко обсъдени, за да може да има предвидимост. Важно е за туроператорите и избора на всеки един турист, е да има предвидимост, когато планира своята почивка какво ще очаква от дадената дестинация. За първите три месеца на годината, независимо, че сме на Черноморието, имаме ръстове в област Бургас“, допълни тя и уточни, че повече от 77 000 нощувки са реализирани, което е 24% ръст. „Това показва, че усилията, които стартираха от миналата година на местните власти за създаване на регионален фонд към летището в Бургас и Варна за стимулиране на нискотарифните авиокомпании дава резултат. Стартира от следващата година и втората по големина нискотарифна авиокомпания от Великобритания. Заедно с компаниите, с които се водят разговори, смятам, че ще успеем да превърнем страната в целогодишна туристическа дестинация“, каза още Николина Ангелкова.", "date": "2018.06.03", "title": "Министър Николина Ангелкова: Проверките на Министерството на туризма по морските плажове започват буквално от утре"}
{"url": "http://www.focus-news.net/news/2018/06/03/2529519/stara-zagora-kilometrichno-zadrastvane-se-e-obrazuvalo-na-avtomagistrala-trakiya-pri-km-154-v-posoka-sofiya-poradi-katastrofa-mezhdu-bus-i-lek-avtomobil.html", "text": "Около 154 км на автомагистрала \"Тракия\" в посока София се е образувало километрично задръстване  поради катастрофа между бус и лек автомобил. Това съобщи слушател на Радио „Фокус“", "date": "2018.06.03", "title": "Стара Загора: Километрично задръстване се е образувало на автомагистрала \"Тракия\", при км 154, в посока София, поради катастрофа между бус и лек автомобил"}
{"url": "http://www.focus-news.net/news/2018/06/03/2529521/kaloyan-pargov-v-bsp-sme-prekaleno-kritichni-kam-sebe-si-che-chak-prekalyavame-i-se-samootravyame.html", "text": "В БСП сме прекалено критични към себе си, че чак прекаляваме и се самоотравяме. Това каза Калоян Паргов, председател на БСП-София и член на Изпълнителното бюро на БСП, в разговор с Илиана Беновска в предаването „Беновска пита” по Радио К2 и Канал 3, съобщиха от екипа на предаването. Калоян Паргов коментира актуалните политически теми. \r\nБеновска поздрави госта си с “добре дошъл”, а той й отвърна, че по дрехите посрещат, но по ума изпращат. “Добре ли сте облечен”, попита водещата. Калоян Паргов отвърна, че е облечен подходящо за празничен концерт на детски хор в Руския център, в който ще участва заедно с вицепрезидента Илияна Йотова. Българо-руските отношения след визитите на Румен Радев и Бойко Борисов при Владимир Путин \r\n“Забранена дума ли е Русия в България”, попита Беновска. \r\nКалоян Паргов отговори, че Русия не само, че не е забранена, но трябва да се споменава по-често, свързвайки я нашите национални интереси, защото е важна и за Европа в контекста на геополитически момент. \r\n“Уверен ли сте, че Европа безкористно цени Русия и императора на света – президентът Путин”, попита Беновска.\r\nКалоян Паргов обърна внимание на анонса от предаването на Беновска “политиката, глупако” и добави “икономиката, глупако, и интересите”, защото няма вечни приятели, има вечни интереси. Русия заедно с Европа тези интереси ги разиграва векове наред.\r\n“С една дума, как може да определите посещенията на Румен Радев и Бойко Борисов при Путин”, попита Беновска. \r\n“От гледна точка на това, което се случи 2009 година със започналото замразяване, особено с избирането на Росен Плевнелиев за президент,  мога да  перефразирамОстапБендер“ледовете се топят, Господа съдебни заседатели”, отговори Калоян Паргов. \r\n“А да слагаме ли портакалите в кашоните, както казва Остап Бендер”, попита Беновска.\r\nСледващата важна стъпка е да видим как прагматично може да оползотворим тези две посещения чисто икономически, счита Калоян Паргов. “Дълго време се опитвахме да слугуваме на нечии други мантри и интереси, затова от “голям шлем” стана една “малка каска” и каре валета вместо да го изиграем на всичко коз го взехме на без коз и засега не сме капо. Това е положителното и трябва да направим така, че да излезем от този без коз поне с нещо”, допълни социалистът. \r\n“Аз бих казала, че сме с чифт валета и те са два генерала Борисов и Радев или може би са чифт попове”, отвърна Беновска.\r\nСпоред Калоян Паргов, тандемът Радев-Борисов е могъл да играе по-добре в Русия от гледна точка на българския интерес. Когато държавният интерес диктува, няма политически различия. Трябва да възобновим и да стоплим отношенията си с една велика държава, каквато е Русия. Радев беше първи, прокара един път, използва културата. След това правителството в лицето на премиера направи това посещение, което продължи с икономически проекти.\r\n“Като казахте култура, без да се заяждам, но ще използвам тази игра на думи. Президентът Радев много ли културно напада премиера Борисов”, попита Беновска. \r\n“Крушката си има опашка винаги, нали разбирате, че това е като кокошката и яйцето, кой първи и кой втори, кое е първо и второ. В случая, като казвам, че можеха да го изиграят по-добре като тандем в полза на държавния интерес мисля, че трябваше все пак взаимно да се информират или поне министър-председателят да информира президента, че последва такова посещение и да стиковат определени тези при посещението на Радев, който да ги прокара по-добре”, отговори Калоян Паргов. \r\n“Ах, какъв сте правоверен защитник наиздигнатия от инициативен комитет за президент Радев, не ме прекъсвайте, той отиде ли да се информира и да съобщи на Борисов или поне на Теменужка Петкова, министър на енергетиката, какви идеи има, че дори наименува един поток с името “Български поток”, попита Беновска.\r\n“Едва ли ние двамата с Вас може да бъдем посредници в този разговор. Нито може, нито прилича. Има достатъчно съветници да го правят”, отвърна Паргов. \r\n“Не ми се измъквайте. Питах Ви защо нападате Борисов, а не критикувате Радев, че отиде и прокара в съзнанието ни един “Български поток”. Кой даде критично интервю, а дали е аргументирано срещу другия – Радев срещу Борисов, часове преди Борисов да замине в Москва”, попита Беновска.\r\n“Все пак Радев е държавен глава и нека приемаме, един път завинаги, че този президент е по-различен от  Плевнелиев”, заяви Паргов. \r\n“Надявам се, моля ви, недейте, че ако и този е същият като другия просто …”, отвърна Беновска. \r\n“Европредседателството как минас активното участие на държавния глава или с пасивното?!Беше ли редно това на фона на останалите държавни глави в Европа”, попита Калоян Паргов. \r\n“Питате ме като журналист или като избирател”, уточни Беновска. \r\n“И като двете, както искате ми отговорете. Въпросът е риторичен, може да не ми отговаряте, задавам го в контекста на нашия разговор”, обясни Паргов. \r\n“Радев има още много път да извърви, за да стане фактор във вътрешната политика и едва тогава във външната. Това е моят отговор”, отвърна Беновска. \r\nРадев има конституционни правомощия, продължи Паргов. \r\n“Той и Плевнелиев имаше конституционни правомощия, с които направо нажежи до червено отношенията между България и Русия”, посочи Беновска. \r\n“Плевнелиев чий президент беше, чии министър, кой го издигна. След пляскането на Дянков и заплахите от страна на Плевнелиев, ледовете започват наистина да се топят и това е пътят”, категоричен е социалистът. \r\n“Вие, като политик знаете, че много често залагате надежди на някой от Вашия екип и го издигате на съответна длъжност, а той после се еманципира по свой си начин. Диагнозата “Плевнелиев” е тази”, счита Беновска. \r\n“Борисов трябва да се разграничи, противно на политиката на Плевнелиев говоря като линия на поведение”, отвърна Паргов.\r\n“А Вие ще се разграничите ли от Радев, щом препоръчвате на Борисов да беше се бил разграничил от Плевнелиев”, попита Беновска. \r\n“Другата седмица ще има един важен дебат. Темата ще бъде въоръжаване. Няколко милиарда самолети, кораби, така нататък по тази тема националния съвет има решение по време на председателството  на Михаил Миков, който тогава каза по-добре два милиарда за социална политика, за образование и здравеопазване, отколкото 2 милиарда в този момент за въоръжаване. Беше на един Консулативен съвет по национална сигурност при президента Плевнелиев, тоест на 10 юни, когато ще имаме Национален съвет и една от темите ще бъде точно този въпрос. Разбираемо е ,че президентът като върховен главнокомандващ ще настоява и всеки президент е нормално да го прави да иска повече пари за армията, за укрепване на Националната сигурност, което му влиза в конституционните правомощия.Въпросът е дали на този етап това въоръжение, тези пари отговарят като  приоритети на първо място”, отвърна Калоян Паргов. \r\n“Ще се разграничите ли в нещо от Румен Радев. Вие повторихте позиция на БСП от времето на Михаил Миков, че искате повече социалност и пари в социалната сфера, отколкото във въоръжаването”, попита Беновска. \r\n“Така е и ще има дебат за или против. Има два варианта или решението да бъде променено и да подкрепим при определени условия или да си запазим позицията от онзи КСНС от 2014 година”, заяви Паргов. Политиката и алтернатива на БСП? Ще прави ли БСП своя телевизия?\r\n“Да оставим генералите да се разбират по между си и да видим БСП. На този пленум ще разисквате ли въпроса за Ваша телевизия”, попита Беновска. \r\nКалоян Паргов посочи, че на предстоящия пленум ще бъде представена концепцията за телевизия. Тогава всички членове на Националния съвет ще се запознаят отблизо с това оттук-нататък каква ще бъде медийната политика, през призмата на тази ненепартийна телевизия, която има претенции да излезе извън партийното, което означава че ще трябва да има водещи и събеседници не само от представители на партията, за да има интересен дебат.\r\n“Аз съм един от аналитичните критици на политиката на БСП в момента и на лидера Ви Корнелия Нинова. Дали ще дръзнете да ме поканите като гост-водещ понякога”, попита Беновска. \r\nКалоян Паргов отговор, че ако има участва в управителното тяло ще прояви своето добро отношение към Илиана Беновска. \r\n“Ще бъдете ли силни и имате ли политически тестостерон в тази телевизия да не словославите БСП, Корнелия Нинова и Вашата политика, а да бъдете обективни и критични към себе си, за да спечелите наистина зрителския интерес”, попита Беновска. \r\nКалоян Паргов счита, че в БСП са твърде критични към себе сина фона на останалите политически сили, че даже и прекаляват и се самоотравят понякога. По-лошо е не да критикува опинента отвън, а съпартийците ти. Външнатакритика е по-скоро погалване.По отношение на едно или друго политическо решение през годините, като  управляващи или опозиция, в БСП винаги е имало доста остра дискусия и доста бурна на моменти. Хвърля се доста енергия вместо да се предлага алтернатива. \r\n“Корнелия Нинова като стана председател на БСП преди две години каза, че ще се отчита всеки месец не само пред вас БСП, а и пред обществото. Поправете ме ако бъркам, но не съм била свидетел или да прочета на един ден отчет пред БСП, та камо ли е пред обществото. Но този пленум защо не покажете колко сте вътрешно самокритични и да я помолите да подготви един отчет” попита Беновска. \r\nКалоян Паргов отговори, че всеки пленум започна с анализ на политическита обстановка и поетите ангажименти, а отчетът се прави в края на всяка година. Много лесно се продават и купуват новините, за които говорихте с коментара на водещия, допълни Паргов. Той попита дали някои си спомня предложението на БСП да се актуализират всички пенсии. Това щеше да струва 800 млн лева на бюджета. Пенсиите на всички не са актуализирани от управлението на Сергей Станишев. Според Калоян Паргов, това предложение на БСП ще има веднага резултат и ефект върху икономиката. Тези 30% българи над 1,2 милиона от тях живеят на ръба на бедността. БСП се стреми не да каже на богатите да дават повече пари, а да повиши жизнения стандарт и да промени системата, за да се затвори ножицата между богати и бедни. Данъчната алтернатива на БСП \r\n“Вие БСП, които въведохте плоския данък искахте той да бъде премахнат. От близо 10 дни БАН излезе с анализ, че плоския данък трябва да се премахне. Вече имате подкрепа от научните среди”, посочи Беновска. \r\nКалоян Паргов си спомни, че и КНСБ и КТ “Подкрепа” са застанали зад предложението на БСП в студиото на “Беновска пита”. Данъчна политика се прави при спокойна политическа обстановка и спокоен мандат, когато всички граждани могат да приемат как се променя цялата данъчна система, а не са един данък. Нужно е цялостна данъчна промяна с преки и косвени данъци. Калоян Паргов вижда, че в обществото се е събрала голямо недоволство и прогнозира нови протести. Повечето протести в София са справедливи, счита лидерът на БСП-София. Ролята на БСП като опозиция е да натисне управляващите да си свършат работата и да изпълнят обещанията си. Предстоящите местни избори за София през 2019 г\r\n“Ефективни ли сте в Столичния общински съвет, колко души сте”, попита Беновска.\r\nГрупата на БСП в СОС е 7 души, но работят като за 17, заяви Калоян Паргов. Важни е ефективността на работата, а не размерът. Паргов даде пример с протести с Малашевци, Орландовци, Панчарево, чиито искания на гражданите са внесени от БСП в общинския съвет и предстои да се обсъждат. Калоян Паргов изрази недоумение защо ГЕРБ са подкрепили поддръжниците на отбора на Десислава Иванчева в Младост. Важно е да се нормализира работата на администрацията в Младост. След дълги дебати, ГЕРБ са капитулирали пред силата и аргументите на разума, счита лидерът на БСП-София. \r\n“Ще Ви стисна ръката и ще Ви пожелая, тъй като вече водите предизборна кампания и предстоят местни избори “, обърна се Беновска. \r\nКрайно време е БСП да се събуди, защото ГЕРБ не са спрели кампанията си от 10 години. БСП трябва да бъде активна и конструктивна опозиция.\r\nБеновска припомни на Паргов, че БСП не са печелили избори в София от 1990 година и не са имали кмет 29 години. \r\nКалоян Паргов не се съгласи и каза, че през 2003 година БСП е първа политическа сила, но са останали в опозиция, защото не са могли са направят коалиция. Местните избори са проблем на цялата партия, а не една конкретна община. \r\n“Имате ли конкурентоспособна личност по обаяние, по биография в управлението с Йорданка Фандъкова”, попита Беновска. \r\nЕдва ли вече Фандъкова е еталон и витрина на ГЕРБ след масовото недоволство на граждани от бул. “Дондуков”, който й поискаха оставката, посочи Калоян Паргов. След протестите в квартала на Фандъкова и всички крайни квартали на София, инсталацията за боклук, не е ясно дали Фандъкова ще бъде издигната отново за кмет на София. Калоян Паргов предложи референдум с три въпроса за завода за боклук. Трябва гражданите да бъдат пита и къде да се направи инсталацията за горене на отпадъци. \r\nБеновска попита Паргов защо не вижда добрите страни от управлението на София и влизал ли е скоро в метрото. \r\nКалоян Паргов отговори, че БСП не са злобни, безочливи и нагли, както Бойко Борисов често се обръща към БСП коагуо критикуват ГЕРБ. Управлението на Фандъкова има своите достижения и ползи, но София трябва да бъде европейски град и в своята периферия. \r\n“Вие имате ли човек или личност, която да е достатъчно компетентна и делова, уравновесена, която да управлява София и да премахне недостатъците”, попита Беновска.\r\nКалоян Паргов отговори, че БСП имат такива хора, но няма да ги каже, за да не бъдат обект на предварителна атака. \r\n“Една шега за финал. На Ваше дясно чака следващият събеседник, един от най-успешните кметове в бълагрия Живко Тодоров, кмет на Стара Загора, слушайте го по Радио К2 в колата и трупайте опит”, пошегува се Беновска.\r\n“Опит може да вземем отвсякъде стига да съвпада с нашите програми и виждания”, отговори Калоян Паргов на Илиана Беновска в предаването “Беновска пита” по Радио К2 и Канал 3 на 3 юни 2018 година.", "date": "2018.06.03", "title": "Калоян Паргов: В БСП сме прекалено критични към себе си, че чак прекаляваме и се самоотравяме"}
{"url": "http://www.focus-news.net/news/2018/06/03/2529516/reuters-antiimigrantskata-slovenska-demokraticheska-partiya-vodi-na-izborite.html", "text": "Опозиционната антиимигрантска дясноцентристка Словенска демократическа партия (СДП) най-вероятно ще спечели парламентарните избори в неделя, като според екзит половете тя получава 24,4% от вота, съобщи националният телевизионен канал TV Slovenia, предава Reuters.\r\nЛявоцентристката партия на кмета на Крамник Мариян Сарец, ЛМС, е втора с 12,6% от гласовете. Предварителните резултати ще бъдат обявени от ЦИК по-късно в неделя.\r\nПревод и редакция:", "date": "2018.06.03", "title": "Reuters: Антиимигрантската Словенска демократическа партия води на изборите"}
{"url": "http://www.focus-news.net/news/2018/06/03/2529522/plovdiv-regionalniyat-etnografski-muzey-shte-predstavi-izlozhba-na-obshtovoyskovi-ofitserski-i-voennomorski-kortitsi.html", "text": "Регионалният етнографски музей в Пловдив ще представи изложба на общовойскови офицерски и военноморски кортици, изработени от майстора на късото хладно оръжие Кирил Коликов. Това съобщиха за Радио „Фокус“ – Пловдив организаторите на изложбата. Изложбата „Приемственост“ по повод юбилея на ножаря ще бъде открита от 19.00 часа на 7 юни в музея, като ще продължи до 17 юни. Сред най-впечатляващите експонати е кортик на противопожарното дело, който се прави за първи път след 9-ти септември 1944 година. Оръжейната колекция, която ще могат да видят посетителите, е разделена в два творчески периода. Почетно място ще бъде отредено и на колекцията на Димитър Димитров, доайен на ножарите в България и учител на Кирил Коликов. Учениците на именития пловдивски занаятчия също ще изложат своите произведения и така, нагледно ще покажат приемствеността в изложбата „Приемственост”.\r\nЕкспертът в областта на историческото късо хладно оръжие, също учредител и председател на Национално дружество „Традиция” Агоп Казасян ще направи  творчески портрет на Кирил Коликов и ще представи модел кортик на противопожарното дело. Специален гост на събитието ще бъде Валя Балканска. В деня на откриването на изложбата майсторът навършва 70 години. Представители от Национално дружество „Традиция“ в Пловдив ще изпълнят залп за отдаване на почит в чест на Кирил Коликов.\r\nЦенителите на хладно оръжие могат да закупят експонати след края на изложбата. От своя страна майстор-ножарят ще дари на Регионалния етнографски музей в Пловдив кортик на военновъздушните сили, публикуван в руския каталог “Кортики мира“ на най-добрите образци в света за последните двеста години. В това издание са поместени още две творби на пловдивския майстор – общовойскови офицерски и военноморски кортик.", "date": "2018.06.03", "title": "Пловдив: Регионалният етнографски музей ще представи изложба на общовойскови офицерски и военноморски кортици"}
{"url": "http://www.focus-news.net/news/2018/06/03/2529526/biznesmen-be-ubit-v-kurorta-slanchev-bryag-s-opasnost-za-zhivota-e-22-godishno-momiche-obzor.html", "text": "55-годишният бизнесмен Коста Николов, по прякор Миджурина, беше убит, а 22-годишно момиче простреляно около 21.14 часа в събота в курорта Слънчев бряг. Двамата са били в паркиран лек автомобил „Мерцедес”, със софийска регистрация, спрян в района на комплекс „Сън вилидж” в курорта. Извършителят - 37-годишният Михаил Станчев, е задържан при опит да премине границата през ГКПП \"Лесово\".\r\nПричини за прострелването са ревност и неизяснени лични отношения между 37-годишния задържан и младото момиче. „Точната връзка между тях тепърва ще се уточнява”, заяви главният секретар на МВР Младен Маринов на брифинг по случая. \r\n22-годишното момиче е пострадало тежко при стрелбата, претърпяло е хирургични интервенции и е настанено за лечение в УМБАЛ – Бургас с опасност за живота.\r\nУстановено е, че 37-годишният мъж е притежавал законно огнестрелно оръжие, с което се сдобил по повод работата си, като управител и лице, работещо с парични средства в различни фирми. В процес на изясняване е дали това е оръжието, с което е извършено прострелването. \r\nГлавният секретар на МВР Младен Маринов уточни, че на задната седалка в лекия автомобил „Мерцедес” са седели още двама души, станали преки очевидци на стрелбата, които вече са разпитани, като свидетели. По техни данни първо е застрелян 55-годишният мъж, а след това е стреляно и в момичето.\r\nАдминистративният ръководител на Бургаска Окръжна прокуратура Георги Чинев обяви, че държавното обвинение ще иска постоянен арест за извършителя на тежкото престъпление, извършено с особена жестокост. Ще му бъдат повдигнати обвинения за убийство и опит за убийство.", "date": "2018.06.03", "title": "Бизнесмен бе убит в курорта Слънчев бряг, с опасност за живота е 22-годишно момиче (ОБЗОР)"}
{"url": "http://www.focus-news.net/news/2018/06/03/2529525/predstoyashti-mezhdunarodni-sabitiya-za-4-yuni-agentsiya-fokus.html", "text": "***В понеделник или вторник се очаква да се гласува вот на доверие за новото италианско правителство\r\n***Борда на директорите на Международната агенция за атомна енергия (МААЕ) ще заседава във Виена на фона на несигурността около ядрената сделка с Иран\r\n***Германският канцлер Ангела Меркел ще приеме премиера на Израел Бенямин Нетаняху след изострянето на напрежението около събитията в Ивицата Газа\r\n***Последен ден на преговорите между китайските официални лица и министъра на търговията на САЩ Уилбър Рос за новите американски мита\r\n***", "date": "2018.06.03", "title": "Предстоящи международни събития за 4 юни ( Агенция „Фокус“ )"}
{"url": "http://www.focus-news.net/news/2018/06/03/2529524/varna-na-5-yuni-shte-badat-izneseni-rezultatite-v-parvoto-klasirane-ot-elektronniya-priem-na-parvoklasnitsite-v-grada.html", "text": "В 17.00 часа на 5 юни ще бъдат изнесени резултатите в първото класиране от електронния прием на първокласниците във Варна. Това съобщи за Радио „Фокус“ – Варна директорът на общинската Дирекция по образование и младежки дейности Лилия Христова. От 6 до 8 юни включително следва записването на всички деца, които са приети. До 17.30 часа на 11 юни ще бъдат обявени и свободните места за второ класиране. На 12 юни в 10.00 часа ще започне регистрацията за редактиране и отказване от заявления за прием на второ класиране, каза още Лилия Христова. Общинският директор добави, че до 17.00 часа на 15 юни ще бъдат обявени и резултатите от класирането. Родителите ще могат да запишат децата си в съответните училища на 18 юни и до 17.00 часа на 19 юни. Местата от третото класиране ще бъдат обявени след 17.30 часа на 20 юни. Системата ще бъде отворена за подаване на заявления  на 21 юни от 10 часа до 23.59 часа, след което отново ще бъде затворена. На 25 юни ще бъде обявено класирането, а в следващите два дни – на 26 и 27 юни, следват датите за записване от третото класиране. След това електронната система ще бъде затворена и родителите на всички деца, които са останали извън този график, ще трябва да преценяват в кое от училищата със свободни места да ги запишат.\r\nДиана СТОЕВА", "date": "2018.06.03", "title": "Варна: На 5 юни ще бъдат изнесени резултатите в първото класиране от електронния прием на първокласниците в града"}
{"url": "http://www.focus-news.net/news/2018/06/03/2529529/plovdiv-lyatnata-programa-za-detsa-vakantsiya-v-bibliotekata-shte-se-provede-v-asenovgrad-za-osma-poredna-godina.html", "text": "Лятната програма за деца „Ваканция в библиотеката“ ще се проведе в Асеновград за осма поредна година. Това каза за Радио „Фокус“ – Пловдив Милена Марковска, директор на Градската библиотека „Паисий Хилендарски“ в Асеновград. „В момента сме в усилена и трескава подготовка по програмата ни, като наистина се надяваме, че това ще е едно от най-прекрасните приключения и мечтаната ваканция за децата през лятото. Програмата ще стартира на 3 юли и ще се провежда всеки вторник и четвъртък до края на август, във времето между 10.00 и 12.00 часа“, обясни Марковска. Тя посочи, че темите в тазгодишната лятна програма ще бъдат много и разнообразни, като ще обхващат света на книгите, науката, изкуствата и технологиите. „Новото през тази година ще бъде програмиране с роботчето Финч. Второто направление, по което ще работим отново е свързано със съвременните технологии, като за тази цел ще ни помогне един от учителите в Асеновград. Това е рисуване с пръсти с помощта на мобилно приложение. Децата, които проявят интерес ще могат да си свалят това приложение и да се научат да рисуват с пръсти. Друга тема, по която ще работим, е свързана  с годината на културното наследство. За Асеновград това е особено важно и поради факта, че през 2017 година в списъка на биосферните паркове към ЮНЕСКО беше включен и биосферният парк „Червената стена“. Затова с децата ще правим пътешествие из България и из всички онези български паметници, включени в списъка на световното културно и природно наследство на ЮНЕСКО. Ще запознаем по-подробно децата с биосферния парк „Червената стена“, като това ще бъде и една от темите през следващите години, защото изисква особено добро отношение и информационна кампания както сред децата, така и сред възрастните. Отново свързано с нашите традиции и култура ще бъде и другото ни направление – запознаване на децата с българската шевица и обучение в различни технологии и знаци, като ще имат възможността по желание да изработят свои сувенири. Това е чат от проекта „Завръщане към корените“, който Градската библиотека спечели към Фондация „Пловдив 2019“, разказа Марковска. Директорът на Градската библиотека в Асеновград каза още, че и през тази година по време на лятната програма „Ваканция в библиотеката“ ще присъства рубриката „Гласът на публиката“. Всеки четвъртък децата ще имат възможността да представят своите таланти.\r\n„Надявам се, че и през тази година за децата ще бъде много интересно и най-вече поради факта, че сами избират в кое от предвидените занимания да се включат и с какво темпо да работят. Ще организираме също много игри, забавления и различни изложби. Говорейки за лятната програма, вече целият екип на Градската библиотека очакваме незабравимото лято, което ни предстои“, коментира Милена Марковска.\r\nТя подчерта, че участието на децата в лятната програма „Ваканция в библиотеката“ в Асеновград е напълно безплатно. Родителите могат да запишат децата си, подавайки необходимите документи на място в Градската библиотека или в Местната комисия за борба срещу противообществените прояви на малолетните и непълнолетните. Библиотеката не поставя срокове, но е препоръчително да бъдат подадени заявления до 3 юли, да е ясен ориентировъчния брой на децата, които ще участват в различните занимания.\r\nТони МИХАЙЛОВ", "date": "2018.06.03", "title": "Пловдив: Лятната програма за деца „Ваканция в библиотеката“ ще се проведе в Асеновград за осма поредна година"}
{"url": "http://www.focus-news.net/news/2018/06/03/2529527/kmetat-na-sozopol-panayot-reyzi-za-merkite-sreshtu-shuma-ne-sam-saglasen-predi-da-zapochne-poslednata-minuta-na-futbolniya-mach-da-se-smenyat-pravilata.html", "text": "Не съм съгласен преди да започне последната минута на футболния мач да се сменят правилата. Това каза пред журналисти в кметът на Созопол Панайот Рейзи по време на откриването на летния туристически сезон, предаде репортер на Агенция „Фокус“. „Надявам се през 2018 г. летният сезон да бъде по-добър от последните две години. Туристите, които очакваме са почти от цял свят. Забелязва се един малък спад на ръста на руския туризъм, но в замяна на това има увеличение на другите. По отношение на чуждестранния туризъм мисля, че няма да има спад. Созопол е подготвен за летния сезон. Единствено стоим и чакаме да видим какво ще се случи със Закона за шума. Аз специално не съм съгласен преди да започне последната минута на футболния мач да се сменят правилата“, коментира Рейзи. \r\nПо думите му в крайна сметка всички, които са в увеселителния бизнес, са се подготвили по някакви правила. „В тази посока не съм съгласен през юни месец да се променя Закона за шума. Надявам се народните представители наистина да разгледат нормално нещата и да преценят, че не може да се сменя в последния момент закон, който обхваща цялата държава. Мисля, че не е правилно да се направи днес. Сигурен съм, че ако бъде прието, в края на летния сезон ще имаме спад на туризма. Лично мен нищо не ме притеснява“, допълни той. „Ако трябва да бъда точен този закон ме удовлетворява, защото всички тези ангажименти, които до днес съм носил на гърба си, вече няма да са в моите компетенции, а в тези на МВР и на държавата. Не трябва да забравяме обаче, че аз съм градоначалника на Созопол и няма как да не коментирам това нещо. Това не е закон за Черноморието или летния туризъм, а за цялата държава. Не е нужно да се прибързва. Колкото до проверките, такива винаги е имало,  ще има, защото когато има закон или правилник, той трябва да има някакво лице, което утре да отговаря“, коментира още кметът на Созопол.", "date": "2018.06.03", "title": "Кметът на Созопол Панайот Рейзи за мерките срещу шума: Не съм съгласен преди да започне последната минута на футболния мач да се сменят правилата"}
{"url": "http://www.focus-news.net/news/2018/06/03/2529528/tass-sebastian-kurts-otbelyaza-zdravite-osnovi-za-dialog-s-rusiya.html", "text": "Австрия е късметлийка да има здрава основа за диалог с Москва и планира да я използва, за да преодолее напрежението в отношенията между Русия и Европейския съюз, заяви канцлерът на Австрия Себастиан Курц в интервю с първия заместник-директор на ТАСС Михаил Гусман.\r\n„Последните няколко години бяха изпълнени с трудности заради украинската криза и напрежението в отношенията между ЕС и Русия, но един факт остава неоспорим: през всичките тези десетилетия Виена и Москва винаги са имали добре установен комуникационен канал, взаимодействието е било отворено, диалогът е бил успешен, което аз лично намирам за важно“, заяви Курц.\r\n„Австрия се намира в сърцето на Европа, на границата между Изтока и Запада. Нашата държава винаги е била мост в географски и политически смисъл и би искала да остане такъв и в бъдеще. В това отношение мисля, че сме късметлии да имаме толкова здрава основа за диалог с Русия. Ние желаем да превъзмогнем острите отношения, които нарастват на нашия континент, защото сме искрено заинтересовани от взаимодействието между ЕС и Русия“, допълни той.\r\nОт Кремъл обявиха, че президентът на Русия Владимир Путин ще направи работна визита в Австрия на 5 юни. В програмата са включени разговори с президента на Австрия Александър ван дер Белен и федералния канцлер Себастиан Курц. Йонислав Дочев", "date": "2018.06.03", "title": "ТАСС: Себастиан Курц отбеляза здравите основи за диалог с Русия"}
{"url": "http://www.focus-news.net/news/2018/06/03/2529304/pregled-na-osnovnite-temi-v-svetovniya-pechat-agentsiya-fokus.html", "text": "Канадският премиер Джъстин Трюдо често е виждан весел и усмихнат по време на срещите си със световните лидери. Но в четвъртък, 31 май, Трюдо се въплъти в непозната роля: тази на критик на американския президент Доналд Тръмп, пише американското издание The Atlantic.\r\nПоводът бе новината, че САЩ ще наложат вносни мита от 25 процента за стомана и 10 процента за алуминий към Канада, Мексико и Европейския съюз. Това решение може да разпали търговска война, която малко хора очакват да завърши добре за която и да е от участващите страни.\r\nОчевидно изнервен Трюдо отговори почти веднага, заявявайки че Канада ще наложи мита на вноса на американска стомана, алуминий и други продукти.\r\n„Налагаме мита за всеки обложен долар от САЩ срещу канадците“, заяви той, добавяйки че облаганията ще влязат в сила от 1 юли и ще продължат докато САЩ свалят своите мита от Канада.\r\nТрюдо също заяви, че Канада ще отправи жалба към Световната търговска организация и Северноамериканското споразумение за свободна търговия (НАФТА), пакт който изглежда е пред загиващо положение, тъй като Доналд Тръмп го вижда като несправедливо.\r\nПолитиките и мирогледа на Джъстин Трюдо може и да не съвпадат с тези на Тръмп, но той беше сред първите лидери, които поздравиха американския президент за изборната му победа, отбелязвайки че Канада „няма по-близък приятел, съюзник и партньор от САЩ“. Това бе съобщение, което той занесе до Вашингтон лично. След срещата помежду им, Доналд Тръмп заяви че е готов да предоговори НАФТА, вместо да се оттегли от него.\r\nНо в четвъртък Джъстин Трюдо изглеждаше частично огорчен от националните мотиви, върху които администрацията на Тръмп обоснова решението си да наложи митата. Той заяви, че Канада е била „най-трайният съюзник“ на САЩ във военно и мирно време, наричайки митата „обида към хилядите канадци воювали и загинали рамо до рамо с американските си другари по оръжие“. Но това, което той заяви след това, може би илюстрира колко са се влошили отношенията между двете съседни държави.\r\n„В заключение, искам да бъда много ясен за едно нещо: Американците остават наши партньори, приятели и съюзници. Това не се отнася до американския народ. Трябва да вярваме, че в някакъв момент техният разсъдък ще надделее. Но към момента не виждам белег за това в днешния ход на американската администрация“, заяви канадският премиер.\r\nТръмп отговори в късния четвъртък: „САЩ бяха използвани в сферата на търговия от много десетилетия. Тези дни приключиха. По-рано днес това съобщение беше изпратено до министър-председателя на Канада Джъстин Трюдо: САЩ ще се съгласят на справедлива сделка или такава няма да има“.\r\nВ петък Доналд Тръмп добави: „Канада се отнася към нашия селскостопански бизнес и нашите фермери много лошо от много дълъг период от време. Крайно рестриктивно за търговия. Те трябва да отворят пазарите си и да свалят търговските си бариери.“\r\nСпорът около митата е част от по-голям търговски спор между САЩ и техните два съседа – Канада и Мексико – върху НАФТА. Тръмп заяви, че вярва че споразумението наранява американските работници и стопява американската средна класа.\r\nПрез следващата седмица ще бъде проведена ежегодната среща на лидерите на държавите от Г7, която ще бъде организирана и приета именно от Канада. Очаква се въпросът с митата да се превърне в централен по време на срещата.\r\n*** Генералният секретар на НАТО Йенс Столтенберг заяви, че Алиансът няма да помогне на Израел в случая на нападение от Иран, пише американският вестник Washington Examiner.\r\nСтолтенберг е заявил пред германското списание „Der Spiegel“, че тъй като Израел не е член на НАТО, „гаранцията за сигурност“ не се прилага за него.\r\nНАТО също така не участва в конфликти в Близкия изток или мирни усилия там, допълни Столтенберг.\r\nНапрежението между Израел и Иран наскоро ескалира. Министър-председателят на Израел Бенямин Нетаняху в последно време повиши критиките си за ядреното споразумение с Иран, от което президентът на САЩ Доналд Тръмп наскоро обяви, че оттегля страната си.\r\n*** В събота китайският генерал Хе Лей отхвърли забележките на министъра на отбраната на САЩ Джеймс Матис, който обвини Китай по въпроса за милитаризацията на Южнокитайско море по време на тазгодишния форум в Сингапур посветен на сигурността, пише китайският вестник Global Times.\r\n„Продължаващата милитаризация на Китай“ в Южнокитайско море е ключовата причина САЩ да отмени поканата си за военните учения в Азиатско-тихоокеанския регион, заяви Матис, отбелязвайки че „политиката на Китай стои в ярък контраст с прозрачността, която нашата стратегия обещава. Това предизвиква въпроси за по-обширните цели на Китай“.\r\nТези забележки бяха незабавно отхвърлени от Генерал-лейтенант Хе Лей, заместник-началник на Академията за военни учения на Китайската народноосвободителна армия и лидер на китайската делегация на форума в Сингапур.\r\n„Тези, които се провикват за „милитаризацията на Южнокитайско море“, са тези които милитаризират Южнокитайско море“, заяви Хе Лей по време на пресконференция по-късно в същия ден.\r\nТой отбеляза, че разполагането, от страна на Китай, на нужни и ограничени защитни съоръжения на собствените си острови и рифове в Южнокитайско море, е в съответствие с международното право.\r\n„Определени държави под маската на така наречената „свобода на навигацията“ и „свобода на авиацията“ изпратиха военни плавателни съдове и авиация близо до водите и въздушното пространство на китайската територия, дори плавайки в рамките на 12 морски мили от китайски води. Това заплаши директно сигурността и суверенитета на Китай“, заяви той, подчертавайки че подобни действия „са истинския корен на милитаризацията на Южнокитайско море“.\r\nГенералът повтори, че различни острови в Южнокитайско море и прилежащите им териториални води са свещени територии на Китай признати от историята и международните закони.\r\n„Китай предлага, на базата на историята и международните закони, споровете между Китай и претендентите в Южнокитайско море да се отправят чрез мирни средства“, заяви той.\r\nДжеймс Матис също така засегна тайванския въпрос по време на своята реч на форума в Сингапур.\r\n„САЩ са ангажирани към това да работят с Тайван, за да им предоставят материали и услуги, нужни за собствената им защита“, заяви отбранителният министър на САЩ.\r\nХе Лей опроверга това твърдение, препотвърждавайки китайската позиция, че Тайван е неделима част от Китай и че „Тайванският въпрос е червената линия, която не може да бъде пипана или преминавана“.\r\nКитай се противопоставя твърдо на продажбата на оръжия към Тайван и всякакви официални връзки с острова, заяви Лей, допълвайки че „Китайската народноосвободителна армия има решителността, увереността и способността да пази суверенитета на Китай, както и интересите му“.\r\n*** Съюзът САЩ-Израел се готви за нова дългосрочна война в Сирия като използва отново тактиката „Ислямска държава“-ПКК в южната част на страната, след като вече беше приложена в северната част, пише турският вестник Yeni Safak.\r\nГоворейки пред Yeni Safak представителят на Сирийската свободна армия (ССА) Закария Мулахафджи заяви, че „Западните сили планират да елиминират първо иранското присъствие в Сирия, а след това и турското“.\r\n„Като се започне от южната част на Голанските възвишения, Кунеитра и Дараа, след това разпростирайки се към Йордания и границата на Сирия с Ирак, всички тези региони ще бъдат нападнати под претекста, че се целят всички ирански и шиитски бунтовници в Сирия“, допълни Мулахафджи.\r\n„Замисълът да се приложи планът за южния коридор е в пълна сила. САЩ наблюдават шиитски групировки от шест години. Те ги добавиха към списъците с терористи, за да легитимират израелските нападения“.Моделът „Ислямска държава“\r\n„САЩ и Израел се подготвят за дългосрочна война в Сирия. Те положиха нелегитимен път за Кюрдската работническа партия (ПКК) под претекста за опасността от „Ислямска държава“. Сега прилагат същия модел с шиитските групировки на юг. През изминалите дни шиитски военни групировки в Сирия като Хизбула, Асаеб Ахл ал-Хак и ал-Нуджабаа са прибавени към терористичните списъци“, поясни Мулахафджи.\r\n„Кампанията започната от САЩ в Сирия през 2015 година този път напредва от юг. Израел е всъщност в полето. Разбивайки връзките на подкрепените от Иран групировки в Ливан, Йордания и Ирак, те ще успеят да ги изчистят от Сирия“.Турция е следващата\r\n„Израел желае оста Суейда-Кунейтра. САЩ искат пълен контрол на Хасака и Ракка, в допълнение на Деир Езор. Те подготвят постоянни бази в източната част на Деир Еззор, в допълнение на вече съществуващите бази в Табках, Рмейлан и Танф.“\r\n„След като елиминират шиитските групировки воюващи се в Сирия, те няма да спестят усилия, за да се отърват от турското военно присъствие в Сирия. САЩ, които претърпяха очевидно поражение и намаляване на влиянието след операциите „Ефратски щит“ и „Маслинова клонка“, ще се опитат да нанесат отмъщението си“, завърши Закария Мулахафджи.", "date": "2018.06.03", "title": "Преглед на основните теми в световния печат (Агенция \"Фокус\")"}
{"url": "http://www.focus-news.net/news/2018/06/03/2529303/predstoyashti-sabitiya-v-stranata-za-3-yuni-agentsiya-fokus.html", "text": "***\r\nОт 10.00 часа в Новотел „Пловдив“ президентът Румен Радев ще участва в церемонията по награждаване на победителите в VIII издание на проекта „Народните будители и аз“.\r\n***\r\nОт 10.00 часа председателят на Народното събрание Цвета Караянчева ще присъства на възстановка на розобер и демонстрация на старинно розоварене в розовите градини край Казанлък. По-късно тя ще посети Музея на розата и ще се включи в 12.00 часа в официалната част на празничното шествие.\r\n***\r\nОт 10.00 часа на площад „Свети Свети Кирил и Методий“ министърът на отбраната Красимир Каракачанов ще се срещне с ученици от Професионалната гимназия по електротехника и електроника „Константин Фотинов“.\r\n***\r\nОт 12.00 часа министърът на отбраната Красимир Каракачанов и началникът на отбраната генерал Андрей Боцев ще присъстват на официалното откриване на Многопрофилната болница за продължително лечение и рехабилитация към Министерство на отбраната „ВИТА” – клон Поморие.\r\n***\r\nВтората кандидатстудентска сесия на Софийския университет за учебната 2018/2019 г. ще продължи с изпити по български език и литература, по италиански език и по философия и социални науки.\r\nОт 09.00 часа започва кандидатстудентският изпит по български език и литература.\r\nОт 14.00 часа ще започнат изпитите по италиански език и по философия и социални науки.\r\n***\r\nОт 09.30 часа в спортен комплекс „Царско село” ще се проведе турнир по футбол, част от проекта „Игри за добрини” на Българската мрежата на Глобалния договор на ООН.\r\n***\r\nОт 10.00 часа българи от Волжка и Дунавска България ще отбележат заедно празника „Сабантуй в Южния парк до метростанция Европейски съюз.\r\n***\r\nОт 10.00 часа в Бизнес Парк София ще се проведе  междуфирменото благотворително състезание Postbank Business Run.\r\n***\r\nОт 10.30 часа финландската компания Patria ще изложи бойната си машина Patria AMV 8х8 на пл. „Александър Батенберг“  на паркинга пред  Националната художествена галерия. Изложението ще продължи от 10.00 до 15.00ч., като жителите и гостите на София ще могат да разгледат машината отвън и отвътре.\r\n***\r\nОт 11.30 часа в Зала 11 на НДК (кино „Люмиер Лидл“) ще се състои Гала-концерт на лауреати от фестивала „Млади таланти“, посветен на Международния ден на детето.\r\n*** \r\nОт 18.00 часа лидерът на БСП – София Калоян Паргов ще бъде гост на тържественото честване на 30-ата годишнина от създаването на Детски хор „Звездици“ с диригент Лидия Цанева. Събитието ще се състои в голямата концертна зала на Руския куртурно-информационен център (ул. „Шипка“ №34).\r\n***\r\nОт 13.00 часа при Мемориален комплекс „Памет и вяра“, където се издига 33-метровия християнски кръст, кметът на община Благоевград д-р Атанас Камбитов ще даде традиционен курбан за здраве и благоденствие за жителите и гостите на града.\r\n***\r\nОт 09.30 часа в Димитракиевата къща с годеж,  по стар български обичай ще бъде дадено началото на третото издание на Национален фолклорен събор „Леденика“. Преди това, от 09.00 часа, ще се състои пресконференция по повод фолклорния събор.\r\n***\r\nОт 11.00 часа ще се проведе благотворителен годишен концерт на самодейните колективи при НЧ „Христо Ботев 1869”. Събитието е част от възпоменателното честване, по-случай \r\n142-та годишнина от героичната гибел на Христо Ботев. \r\n***\r\nОт 10.30 часа пред читалището ще бъде открито 21-вото издание на Националния детско-юношески фестивал „Чичо Стоян”.\r\n***\r\nОт 12.00 часа в Регионалния пресклуб на БТА ще даде пресконференция лидерът на ПП АБВ Румен Петков. В пресконференцията ще участва и областният лидер на ПП АБВ в Плевен Цветан Антов.\r\n***\r\nОт 09.00 часа в църквата „Свети Атанасий“ ще бъде отслужена тържествена света литургия по повод 180-ата годишнина от изграждането на храма. След това ще бъде осветен курбан и раздаден на всички присъстващи.\r\n***\r\nЩе се проведат пет писмени изпита от предварителната кандидат-студентска кампания на Пловдивския университет. От 09.00 часа започват изпитите по психология, география на България, биология, музика и изобразително изкуство (в два кръга).\r\n***\r\nОт 14.00 часа ще се проведе изнесено заседание на парламентарната комисия за борба с корупцията, конфликт на интереси и парламентарна етика.\r\n***\r\nОт 10.00 часа на ГКПП „Капитан Петко войвода“ ще се състои брифинг на директора на ГД „Гранична полиция“ главен комисар Светлан Кичиков във връзка със задържани 23 нелегални мигранти.\r\n*** \r\nОт 11.00 часа в храм „Св. Пророк Илия“ в рамките на XVI- ите хорови празници „Янко Мустаков“ ще се състои концерт от православна музика\r\n***\r\nОт 11.00 часа Младежки дом „Г. Братанов“ и сдружение „Екстрем скейт” организират уъркшоп „Да караме заедно ролери” и безплатни уроци за всички граждани и гости на Ямбол.", "date": "2018.06.03", "title": "Предстоящи събития в страната за 3 юни (Агенция „Фокус“)"}
{"url": "http://www.focus-news.net/news/2018/06/03/2529523/fond-za-strategicheska-kultura-balkanite-i-rusiya-na-gazovata-shahmatna-daska.html", "text": "Подписаният на 26 май протокол между „Газпром“ и правителството на Турция за изграждане на сухопътния участък на второто (транзитното) разклонение на газопровода „Турски поток“ за износ на руски газ към европейските потребители, директно засяга всички балкански страни. Основните параметри на строителството на този участък от тръбопровода са определени в споразумението, сключено с турската компания Botas, пише електронното издание на руското списание „Фонд за стратегическа култура“, в материал представен без редакторска намеса.\r\nКакто подчертават от „Газпром“, подписаните документи позволяват „да се премине към практически мерки за реализацията на проекта“. Със строителството на сухопътния участък с дължина 180 километра ще се занимава съвместна проектна компания TurkAkim Gaz Tasima A.S., създадена на паритетен принцип между руската и турската страна (по 50% от акциите са в „Газпром” и Botas). Проектната мощност на транзитното разклонение ще бъде 15,75 млрд. куб. метра годишно (аналогично на разклонението за турския пазар).\r\nЗа строителството на транзитното разклонение повече не са нужни никакви допълнителни разрешения от националните регулатори. Сега всички заинтересовани страни трябва да определят собствената си роля в новата архитектура на газовия транзит, ориентираща се към пазарите в Централна Европа и Средиземноморието.\r\nМосква и Анкара се стараят да са максимално гъвкави по отношение на определянето на по-нататъшния маршрут на газопровода и не избързват да обявяват конкретни решения. Според свидетелствата на ръководителя на компания Botas Бурхан Озджан, газопроводът ще излиза от морето в района на населеното място Киикия, в европейската част на Турция. Приемният терминал ще може да обезпечи по-нататъшното прокарване на тръбопровода, както в северозападно (българско), така и в западно (гръцко) направление.\r\nРуският министър на енергетиката Александър Новак съобщи, че, както и по-рано, се разглеждат два възможни маршрута – от Турция през Гърция в Италия или през България и по-нататък в Сърбия, Унгария и Австрия.\r\nВсички страни, очевидно, вече имат предварително разбиране къде да завършва газопровода – такова мнение изказа директорът на отдел в агенция Fitch Дмитрий Маринченко.\r\nВ момента България и Гърция се явяват главните играчи на балканското енергийно поле, като от гледна точка на политическата активност се отличава България. Президентът на страната Румен Радев предлага на Русия при определени условия да се откаже въобще от Турция като транзитьор на руския газ за страните от Европейския съюз чрез построяването на още един директен газопровод по дъното на Черно море в посока към неговата страна.\r\nПомнейки печалната съдба на проекта „Южен поток“ и деструктивната роля в нея на българското правителство (което и тогава и сега се ръководи от един и същ човек – Бойко Борисов), Русия зае крайно сдържана позиция по въпроса. Министърът на енергетиката Александър Новак подчерта, че Москва ще разгледа въпроса за сътрудничеството със София по инфраструктурните енергийни проекти само при пълноценни гаранции за тяхната реализация от страна на властите на Европейския съюз и България. „Русия в момента реализира строителството на газопровода „Турски поток“, напомни министърът и отбеляза, че „по принцип, Русия не се отказва от сътрудничеството и сме готови да разгледаме всички тези варианти. Но, заяви Новак, „за нас е важно всички големи бъдещи инфраструктурни проекти, които са възможни, да бъдат гарантирани от гледна точка на покупателите на газа и да бъдат гарантирани от гледна точка на съответствието с изискванията на европейското законодателство – гаранции от правителството на България, гаранции от Европейската комисия“.\r\n„По първия етап на „Турски поток“, по който трябва да се пренася руски природен газ в обход на Украйна, преди всичко директно за Турция, а като втора цел  - и в Европа... работата върви по план. Но по второто разклонение, което трябва да продължи тази линия в Европа, засега няма яснота“, признава турското издание Haberturk. „Става въпрос не само за такива проблеми като нарастването на руско-американското напрежение, а и, с други думи, за американско ембарго на „Турски поток“. Около газопровода, който трябва да продължи към Европа, има множество въпроси, които трябва да бъдат решени. Но за двете страни по „Турски поток“ има много възможности за реализиране на нови съвместни проекти“, отбеляза още турският вестник, очертавайки рамки за възможни дискусии с участието на други заинтересовани страни.\r\nФормирането на разклонена инфраструктура на Балканите, ориентирана към прием и транзит на руския газ, изглежда още по актуална и сега на газовото поле се активизираха и други играчи. Отделно внимание трябва да се отдели на състоялото се тези дни откриване на първия етап от „Южния газов коридор“ (ЮГК) в Азербайджан. В церемонията по откриването на този проект участва азербайджанския президент Илхам Алиев. „В момента в проекта ЮГК участват седем страни – Азербайджан, Грузия, Турция, България, Гърция, Албания и Италия. Но аз съм уверен, че на следващия етап към проекта ще се присъединят още три балкански страни – Босна и Херцеговина, Хърватия и Черна гора“, заяви държавният глава.\r\nБаку разчита Туркменистан също да се включи към проекта, което би затвърдило ролята на Азербайджан като транзитьор на газ за Европа. Но това може да се случи само след сключване на всеобхватна конвенция за правния статут на Каспийско море, перспективите за което не изглеждат никак позитивни.\r\nПроектът за строителството на ЮГК още от началото има подкрепата на Европейския съюз, независимо от присъщите му геополитически и икономически рискове. Става дума за опит да се съживи проекта Nabucco, който навремето пропадна заради отсъствие на достатъчно ресурси, недостиг на финансиране и противоречия между основните участници. Новият проект трябва да обедини в едно цяло няколко газопровода: Южнокавказкият газопровод ( Азербайджан – Грузия), Трансанатолийския газопровод (TANAP, Грузия – Турция) и Трансадриатическия газопровод (TAP, Турция – Гърция – Албания – Италия). Съгласно заявлението на министъра на енергетиката и природните ресурси на Турция Берат Албайрак, газопроводът TANAP може да бъде пуснат на 12 юни 2018 година. Първоначалната му пропускателна способност се оценява на 16 млрд. куб. м. газ годишно, като от тях 6 млрд. са за Турция, а останали обем е предназначен за пренос по-нататък в Европа. Що се касае до ТАР, то доставянето на газ в Италия по него по дъното на Адриатическо море може да започне през 2020 година и ще има капацитет около 10 млрд. куб. м. газ годишно.\r\nДиректорът на „Газпром експорт“ Елена Бурмистрова е уверена, че в най-близка перспектива „Южният газов коридор“ и руските проекти няма да се конкурират много. „В близките десетилетия на Европа ще й трябва много природен газ, място на газовия пазар има за всички. Вместо по политически причини да превъзнасяме инфраструктурните проекти на едните доставчици, а идеите на другите да бъдат вкарвани в черни списък, би трябвало да бъдат осигурени равни условия за всички, да се среда на честна конкуренция, за която толкова много обичат да разсъждават в Брюксел“.\r\nПредвижданията на водещите международни аналитични центрове действително прогнозират увеличаване на потреблението на газ в Европа. Например, компания Wood Mackenzie предполага, че към 2035 година потреблението ще нарасне от сегашните 541 млрд. куб. м. до 546 млрд. Компания HIS Markit очаква увеличение на ежегодното търсене за аналогичния период до 572 млрд. куб. м.\r\nПри това откриването на „Южния газов коридор“ може сериозно да промени разположението на силите на европейската газова шахматна дъска. Тук един от ключовите фактори е цената на природния газ. Себестойността на добива в азербайджанското находище Шах-Дениз е 35 долара за хиляда куб. м. срещу 15 долара на руския газ. Теоретично е възможно съединяване на газопроводите ЮГК и „Турски поток“, което би позволило ефективно разрешаване на ресурсните и ценовите проблеми, както от самите участници в двата проекта, така и от страните-потребители.\r\nПревод и редакция:", "date": "2018.06.03", "title": "„Фонд за стратегическа култура“: Балканите и Русия на газовата шахматна дъска"}
{"url": "http://www.focus-news.net/news/2018/06/03/2529308/sport-igraha-se-nyakolko-kontrolni-futbolni-sreshti-avstriya-pobedi-germaniya.html", "text": "Футбол: Австрия победи отбора на Германия с 2:1, като гостите откриха резултата с гол на Йозил, но после инкасираха два гола и загубиха мача. Резултати от други контролни срещи, играни в събота:\r\nАнглия – Нигерия 2:1\r\nШвеция – Дания 0:0\r\nЧерна гора – Словения 0:2\r\nБелгия – Португалия 0:0, без участието на Кристиано Роналдо\r\nИрландия –САЩ 2:1\r\nИсландия – Норвегия 2:3", "date": "2018.06.03", "title": "Спорт: Играха се няколко контролни футболни срещи, Австрия победи Германия"}
{"url": "http://www.focus-news.net/news/2018/06/03/2529306/a1on-hristiyan-mitskoski-sledva-patya-na-nikola-gruevski-spored-sdsm.html", "text": "Християн Мицкоски следва пътя на Никола Груевски според СДСМ, предава македонският телевизионен канал А1.on.\r\n„Тази вечер като на всеки митинг на ВМРО-ДПМНЕ през изминалите 12 години отново се чуват същите искания за разделяне на наши и ваши, за връщане назад“, реагират от СДСМ – управляващата партия в Македония.\r\n„Гражданите не видяха никаква разлика. Мицкоски прецизно следва  пътя на Груевски и за съжаление повторно бяга от това да се извини на гражданите за опустошението, което ВМРО-ДПМНЕ нанесе на Македония за 11-те години на управлението си“, заявяват от СДСМ.\r\n„Искането за предсрочни общи избори заедно с президентските е класически партиен блъф на Мицкоски, който е предизвикан от слабия рейтинг на партията му“\r\n„СДСМ получи доверието на гражданите и се захвана за работа. Правителството на СДСМ се обяви за реформи, които да водят Македония напред“\r\n„Заветът на Мицкоски са разделението и миналото. Мицкоски трябва да разбере, че Македония има само един завет – просперитет, икономически растеж и членство в ЕС и НАТО“, казват от СДСМ. Юлиян Марков", "date": "2018.06.03", "title": "А1.on: Християн Мицкоски следва пътя на Никола Груевски според СДСМ"}
{"url": "http://www.focus-news.net/news/2018/06/03/2529310/interfaks-zadarzhan-e-edin-ot-liderite-na-talibanite-v-afganistan.html", "text": "Задържан е един от лидерите на талибаните в Афганистан, предава руската агенция Интерфакс.\r\nМавлави Наджибулла  е задържан в окръг Дащи-Арчи в провинция Кондуз в Североизточен Афганистан до границата с Таджикистан, при операция за прочистване на района от талибани, проведена от корпуса със специално предназначение на Афганистанската армия, съобщават от щаба на корпуса. Юлиян Марков", "date": "2018.06.03", "title": "Интерфакс: Задържан е един от лидерите на талибаните в Афганистан"}
{"url": "http://www.focus-news.net/news/2018/06/03/2529305/afp-finansoviyat-ministar-na-sasht-omalovazhi-razlichiyata-po-vreme-na-sreshtata-na-finansovite-ministri-na-g-7.html", "text": "Финансовият министър на САЩ омаловажи различията по време  на срещата на финансовите министри на Г-7, предава AFP.\r\nСлед като министрите на финансите на Канада, Франция и Германия разкритикуваха решението на американския президент Доналд Тръмп да наложи мита върху вноса в САЩ на стомана и алуминий тази седмица, изразявайки недоумението си от предприетата атака срещу дългогодишни партньори, Стивън Мнучин заяви:\r\n„Това са нашите най-важни съюзници или някои от най-важните. Ние имаме изгардени от дълго време отношения с тези страни, които са много важни за нас в различни аспекти. Чух коментар,че това било среща Г-6 плюс едно. Не, не беше. Това беше среща на Г-7. Ние вярваме във формата Г-7“.\r\nСлед настъпилите спорове нямаше общо изявление на участниците в срещата , но канадският финансов министър Бил Морну, като домакин заяви, че срещата е завършила с „единодушно безпокойство и разочарование“, което всички участници са поискали от Мнучин да предаде на американската администрация.\r\nПревод и редакция:  Юлиян Марков", "date": "2018.06.03", "title": "AFP: Финансовият министър на САЩ омаловажи различията по време  на срещата на финансовите министри на Г-7"}
{"url": "http://www.focus-news.net/news/2018/06/03/2529307/afp-hilyadi-prisastvaha-na-pogrebenieto-na-ubitata-palestinska-meditsinska-sestra.html", "text": "Хиляди присъстваха на погребението на убитата палестинска медицинска сестра, предава AFP.\r\nРазан ал Наджар, на 21 години, доброволец  на палестинското министерство на здравеопазването, бе убита в петък в района на Хан Юнис в Ивицата Газа с един куршум в гърдите.\r\nЧасове по-късно Израел заяви, че протестиращи в палестинския анклав са стреляли в южната част на Ивицата Газа, което  предизвиква притеснения от нова ескалация на конфликта.\r\nСлед погребението  няколко палестинци са били ранени в Хан Юнис, като израелската страна е заявила, че терористична клетка се е опитала да проникне от южната  част на Ивицата Газа. След като израелските военни са стреляли по палестинците, те са се върнали към палестинските територии. Юлиян Марков", "date": "2018.06.03", "title": "AFP: Хиляди присъстваха на погребението на убитата палестинска медицинска сестра"}
{"url": "http://www.focus-news.net/news/2018/06/03/2529313/balgariya-pochete-pametta-na-poeta-revolyutsioner-hristo-botev-i-na-zaginalite-za-svobodata-na-stranata-obzor.html", "text": "България почете паметта на поета-революционер Христо Ботев и на загиналите за свободата на страната. Празникът за пръв път се отбелязва във Враца и Пловдив през 1884 година. Официално денят се отбелязва от 1901 г. на връх Вола. От 1953 г. до 1988 г. се чества като Ден на Ботев и на загиналите в борбата против турското робство, капитализма и фашизма и в Отечествената война, от 1988 г. до 1990 г. - като Ден на Ботев и на загиналите за национално и социално освобождение на България, от 1991 г. до 1993 г. като Ден на Ботев и на загиналите за свободата и независимостта на България.\r\nТази година се навършват 142 години от гибелта Ботев. След като на 1 юни 1876 г. Ботевата чета се изтегля към връх Вола и оттам към върховете Камарата, Купена, Околчица, където в продължение на цял ден води сражения, щабът на четата се събира привечер, за да обсъди по-нататъшните действия. Тогава Христо Ботев е убит. За негов заместник е определен Никола Войновски, след което четата тръгва на югоизток. Ботевата чета води сражение в района на Рашов дол, край Лютиброд. В боя загиват Георги Апостолов и още 10 четници.\r\nДенят бе отбелязан с ритуали по полагане на венци и цветя и различни инициативи в цялата страна. Точно в 12.00 часа прозвучаха сирените в памет на загиналите за свободата на България. Те се използват  за първи път през 1948 г., когато се отбелязва 100-годишнината от рождението му. \r\nСъстоя и традиционното всенародно поклонение на връх Oколчица във Врачанския Балкан. То започна с молебен, отслужен от врачанския митрополит Григорий. Тържествени слова произнесоха председателят на парламента Цвета Караянчева, кметът на Враца Калин Каменов и Атанас Катрафилов - наследник на ботев четник. Караянчева заяви, че днес повече от всякога се нуждаем от Ботев, от думите и заръките му, защото живеем в свят, изпълнен с вражди и размирици и продължаваме да се борим за справедливо обществено устройство и нов световен ред. Председателят на ПГ на ГЕРБ и заместник-председател на партията Цветан Цветанов се включи в традиционния поход до връх Околчица. Групата от 350 човека тръгна рано сутринта от с. Паволче и се отправиха към връх Околчица. На самия връх Цветан Цветанов се присъедини към походниците, които преди близо седмица тръгнаха „По стъпките на Ботевата чета“. Правнукът на Ботевия четник Поп Сава Катрафилов – Атанас Катрафилов, подари на Цветанов две 60-годишни книги със съчинения на големия български поет-революционер Христо Ботев на връх Околчица.\r\nДенят на Ботев бе отбелязан в цялата страна с участието на представителни военни подразделения. В град Калофер тържествено бе отбелязана 142-годишнина от героичната гибел на Христо Ботев. Честването започна от Национален музей „Христо Ботев“ с военен ритуал по изнасяне знамето на Ботевата чета. Пред мемориалния комплекс в центъра на града се състоя митинг-поклонение, на който кметът на община Карлово д-р Емил Кабаиванов и професор Иван Гранитски произнесоха тържествени слова в памет на българския герой Христо Ботев. Кабаиванов заяви, че 2-ри юни е ден, в който думите държава, народ, нация тежат на своето място, а думите кауза, борба, саможертва тежат на своето място. По думите му Христо Ботев е човекът, който ни обединява и човекът, който е бил потребен на България със своята проза и със своите стихове. Пред паметника на Христо Ботев бяха поднесени венци и цветя в знак на признателност към безсмъртното дело на поета-революционер. На тържествената церемония присъстваха още: генерал Константин Попов – Председател на Комисията по отбрана в 44-то Народно събрание, Веска Ненчева, Красимир Янков и Димитър Георгиев – народни представители от 44-то Народно събрание, инж. Таня Михайлова – зам.-министър на Министерството на образованието и науката, Алексей Новосьолов – съветник по културните въпроси в посолството на Руската федерация, Евелина Апостолова - заместник-областен управител на област Пловдив, Данка Зидарова-Люртова – заместник-кмет на община Карлово, Анастасия Чолакова – заместник-председател на Общински съвет Карлово, бригаден генерал Петьо Мирчев – заместник-командир на Военновъздушните сили, бригаден генерал Пламен Йорданов командир на 61-ва Стрямска механизирана бригада, Румен Найденов – комендант на Интендантско обслужване град Калофер, общински съветници, кметове на населени места, стотици жители и гости на града.", "date": "2018.06.03", "title": "България почете паметта на поета-революционер Христо Ботев и на загиналите за свободата на страната (ОБЗОР)"}
{"url": "http://www.focus-news.net/news/2018/06/03/2529309/tass-izrael-porazi-deset-tseli-na-hamas-v-ivitsata-gaza.html", "text": "Израел порази десет цели на „Хамас“ в Ивицата Газа в отговор на ракетния обстрел от палестинска страна, предава TACC.\r\nСамолети на израелските Военновъздушни сили са нанесли удари по десет, принадлежащи на групировката „Хамас“ цели в неделя,съобщават от пресслужбата на израелската армия.\r\n„Преди няколко минути изтребители на ВВС на Израел нанесоха десет удара по терористични цели на „Хамас“ в три военни лагера в Ивицата Газа. Сред целите са били две работилници за производство на оръжия и склада за боеприпаси на „Хамас“, както и военна база“, се казва в изявлението.  Юлиян Марков", "date": "2018.06.03", "title": "ТАСС: Израел порази десет цели на „Хамас“ в Ивицата Газа"}
{"url": "http://www.focus-news.net/news/2018/06/03/2529311/sunday-express-italiya-ispaniya-i-amerikanskite-mita-ostavyat-evropa-razdelena.html", "text": "Италия, Испания и американските мита оставят Европа разделена пише британският вестник Sunday Express.\r\nЕвропейският съюз е в повратна точка, според репортер на Associated Press, който изрежда серия от кризи, които могат да предизвикат разпада на съюза.\r\nТой отбелязва проблемите в Унгария, Полша, Италия, Испания, американските мита, както и Брекзит.\r\n„Европа все още съществува, но няма концепция. Преди 20 години Франсоа Митеран и Хелмут Кол бяха гигантски фигури с визия за европейско единство“, отбелязва той.\r\n„Сега цари хаос навсякъде. Не сме споменали липсата на демократичен прогрес и идеали в Унгария и Полша“, продължава репортерът.\r\nИзданието отбелязва, че Брекзит е събудил опасения за бъдещето на съюза още преди две години и процесът все още продължава. На фона на тези процеси се наблюдава  появата на все повече евроскептични партии в управлението на страните-членки. Популистко правителство застана на чело на Италия, оставката на Мариано Рахой може да доведе до следващата политическа криза в голяма европейска икономика.\r\nПо-рано тази седмица милиардерът Джордж Сорос каза, че ЕС e в екзистенциална криза и може да спре да съществува.\r\n„Не можем повече да игнорираме, че не са малко  страните-членки, които категорично отхвърлят идеята за „все по-близък съюз“, каза Сорос. Юлиян Марков", "date": "2018.06.03", "title": "Sunday Express: Италия, Испания и американските мита оставят Европа разделена"}
{"url": "http://www.focus-news.net/news/2018/06/03/2529316/pregled-na-osnovnite-temi-v-britanskiya-pechat-agentsiya-fokus.html", "text": "Италия, Испания и американските мита оставят Европа разделена пише британският вестник Sunday Express.\r\nЕвропейският съюз е в повратна точка, според репортер на Associated Press, който изрежда серия от кризи, които могат да предизвикат разпада на съюза.\r\nТой отбелязва проблемите в Унгария, Полша, Италия, Испания, американските мита, както и Брекзит.\r\n„Европа все още съществува, но няма концепция. Преди 20 години Франсоа Митеран и Хелмут Кол бяха гигантски фигури с визия за европейско единство“, отбелязва той.\r\n„Сега цари хаос навсякъде. Не сме споменали липсата на демократичен прогрес и идеали в Унгария и Полша“, продължава репортерът.\r\nИзданието отбелязва, че Брекзит е събудил опасения за бъдещето на съюза още преди две години и процесът все още продължава. На фона на тези процеси се наблюдава  появата на все повече евроскептични партии в управлението на страните-членки. Популистко правителство застана на чело на Италия, оставката на Мариано Рахой може да доведе до следващата политическа криза в голяма европейска икономика.\r\nПо-рано тази седмица милиардерът Джордж Сорос каза, че ЕС e в екзистенциална криза и може да спре да съществува.\r\n„Не можем повече да игнорираме, че не са малко  страните-членки, които категорично отхвърлят идеята за „все по-близък съюз“, каза Сорос.\r\n***Европа няма да се бърка в италианските дела, казва председателят на Европейската комисия, цитиран от британският вестник The Guardiqan.\r\nЖан-Клод Юнкер подаде маслинова клонка на новото италианско правителство , предупреждавайки, че Брюксел и „немски-говорещите страни“ не трябва да повтарят грешката от гръцката криза и да четат строги лекции на италианския народ.\r\nЮнкер признава, че макар да му се е искало да се намеси по време на политическата криза в Италия , той е бил твърдо решен да не подхранва по този начин твърденията на популистите, че ЕС се меси във вътрешните работи.\r\nПредседателят на ЕК отбеляза, че двете управляващи антисистемни партии са се отказали от идеята да напускат ЕС и той ще ги оценява по делата им , а не по риториката им.\r\nВ интервю за германски новинарски сайт Юнкер признава, че е „притеснен“ от развитието в Италия, реакцията на пазарите е била „ирационална“ и не трябва да се сочи като показател за бъдещото развитие на събитията.\r\n„Аз много уважавам президента Матарела, но не съм разговарял с него по време на политическата криза, не съм се намесвал, макар, че ми се искаше…Като седя извън процесите (в Италия) не помагам, но и като се намеся, пак не помагам. В сериозно затруднение съм“, казва Юнкер.\r\n***Педро Санчес се закле да изпълнява задълженията си „със съзнание и чест“, пише британският вестник The Independent.\r\nПедро Санчес е новият испански премиер, след като Мариано Рахой загуби вот на недоверие в испанския парламент.\r\nБивайки атеист Педро Санчес е първият премиер, който се заклева без Библия и разпятие от 1977 година, когато Испания възстановява демокрацията.\r\nПедро Санчес възнамерява да управлява до края на мандата на парламента след две години въпреки, че неговата партия има едва една четвърт от местата в испанския парламент. Той обаче е подкрепен от още шест партии.\r\nСпоред испанската конституция, партия, която предизвика вот на недоверие трябва да има готовност да управлява, ако го спечели. Педро Санчес трябва да представи кабинета си следващата седмица.\r\nНовият премиер е бивш баскетболен състезател. Той претърпява поражение на последните два вота за парламент през 2015 и 2016 година. Последният му политически ход го направи една от най-силните политически фигури в страната, макар и да не е член на парламента. \r\nСпоред наблюдатели обаче на него ще му е много трудно да прокарва законодателните си инициативи поради липсата на стабилно парламентарно мнозинство. Това ще добави допълнителна несигурност на фона кризата с Каталунския референдум.", "date": "2018.06.03", "title": "Преглед на основните теми в британския печат (Агенция \"Фокус)"}
{"url": "http://www.focus-news.net/news/2018/06/03/2529315/afp-hilyadi-uchastvat-v-desen-protest-sreshtu-smyanata-na-imeto-na-makedoniya.html", "text": "Хиляди участват в десен протест срещу смяната на името на Македония, предава AFP.\r\nХиляди привърженици на опозиционната партия ВМРО-ДПМНЕ излязоха по улиците на македонската столица Скопие, за да протестират срещу плановете за смяна на името на страната.\r\nПремиерът Зоран Заев  каза в сряда, че преговорите с Атина за разрешаване на 27-годишния спор за името са във „финална фаза“.\r\nВМРО-ДПМНЕ няма да подкрепи никакви конституционни промени за смяна на името на страната, заяви Християн Мицкоски, лидер на опозиционната партия.\r\nБившият премиер на страната Никола Груевски , който управлява Македония от 2006 до 2016 година, не присъства на митинга, след като беше осъден на две години затвор от съд в Скопие за злоупотреба с власт при покупката на луксозен „Мерцедес“.\r\nУнгарският премиер Виктор Орбан изпрати видеосъобщение , в което изрази подкрепата си за „Мъдрите и смели лидери на партията (ВМРО-ДПМНЕ), които не се поддават на натиска на външни сили.  Юлиян Марков", "date": "2018.06.03", "title": "AFP: Хиляди участват в десен протест срещу смяната на името на Македония"}
{"url": "http://www.focus-news.net/news/2018/06/03/2529312/zhan-klod-yunker-evropa-nyama-da-se-barka-v-italianskite-dela.html", "text": "Европа няма да се бърка в италианските дела, казва председателят на Европейската комисия, цитиран от британският вестник The Guardiqan.\r\nЖан-Клод Юнкер подаде маслинова клонка на новото италианско правителство , предупреждавайки, че Брюксел и „немски-говорещите страни“ не трябва да повтарят грешката от гръцката криза и да четат строги лекции на италианския народ.\r\nЮнкер признава, че макар да му се е искало да се намеси по време на политическата криза в Италия , той е бил твърдо решен да не подхранва по този начин твърденията на популистите, че ЕС се меси във вътрешните работи.\r\nПредседателят на ЕК отбеляза, че двете управляващи антисистемни партии са се отказали от идеята да напускат ЕС и той ще ги оценява по делата им , а не по риториката им.\r\nВ интервю за германски новинарски сайт Юнкер признава, че е „притеснен“ от развитието в Италия, реакцията на пазарите е била „ирационална“ и не трябва да се сочи като показател за бъдещото развитие на събитията.\r\n„Аз много уважавам президента Матарела, но не съм разговарял с него по време на политическата криза, не съм се намесвал, макар, че ми се искаше…Като седя извън процесите (в Италия) не помагам, но и като се намеся, пак не помагам. В сериозно затруднение съм“, казва Юнкер. Юлиян Марков", "date": "2018.06.03", "title": "Жан-Клод Юнкер: Европа няма да се бърка в италианските дела"}
{"url": "http://www.focus-news.net/news/2018/06/03/2529317/afp-sred-zaginalite-pri-protestite-v-nikaragua-ima-amerikanski-grazhdanin.html", "text": "Сред загиналите при протестите в Никарагуа има американски гражданин, предава AFP.\r\n„Американското правителство изразява съболезнованията си на семейството на американския гражданин, загинал снощи и на всички семейства, които наскоро са посетили Института по съдебна медицина. Смъртта на американски гражданин предизвиква силна тревога в нашето посолство“,написа посланик Лаура Догу в социалната мрежа „Туитър“.\r\nСтава дума за 48-годишния Сиксто Виера, който беше застрелян от проправителствена банда в столицата Манагуа. Юлиян Марков", "date": "2018.06.03", "title": "АФП: Сред загиналите при протестите в Никарагуа има американски гражданин"}
{"url": "http://www.focus-news.net/news/2018/06/03/2529318/seriya-ot-intsidenti-na-patya-obzor.html", "text": "Серия от инциденти на пътя беляза съботния ден. Цистерна с ловешка регистрация, превозваща олио, се преобърна на АМ „Тракия“ и предизвика километрично задръстване. Инцидентът стана около 09.30 часа в района на 10 км в посока Пловдив. При катастрофата няма пострадали, но през целия ден  движението в района на инцидента бе затруднено. Преди обяд движението и в двете платна се бяха образували задръствания. Задръстването в посока Пловдив достигна дължина от 10 км, като колоните започваха още от изхода на столицата. Временно беше организиран и обходен маршрут през Вакарел. Около 12.00 часа беше възстановено движението в посока София, а трафикът на леките коли в посока Пловдив досега се осъществяваше в аварийната лента. Около 15.00 часа опашката бе намаляла наполовина, а към 18.00 часа претоварената с олио цистерна беше отстранена от пътното платно и движението при км 10 на АМ „Тракия“ в двете посоки бе напълно възстановено. \r\nТрима души пострадаха при катастрофа на пътя Севлиево-София при разклона за село Малиново. Те са откарани за преглед в болнично заведение.\r\nЕдин човек пострада при друг пътен инцидент, при който циментовоз с българска регистрация и турски ТИР се удариха челно на пътя София-Ботевград край Витиня. Пострадалият е шофьорът на циментовоза. Той е приет в реанимацията на столичната УМБАЛСМ „Св. Анна“ с политравма. \r\nРумънски гражданин пострада при удар между два леки автомобила на пътя Велико Търново - с. Самоводене, в района на разклона за Пребраженския манастир. В инцидента са участвали два леки автомобила - румънски \"Мерцедес\" и \"Фолксваген\", с великотърновска регистрация. Пострадалият е откаран за преглед във великотърновската болница със съмнение за фрактура на пръста. \r\nМоторист бе отведен в болница след катастрофа край село Рудник, община Долни Чифлик Мотоциклетистът е отведен в болница. Още два инцидента с пострадали хора станаха на територията на Варна в следобедните часове. Пешеходка пострада при пресичане на кръстовището на булевардите „Янош Хунияди“ и „Цар Освободител“. Жената е с контузии, не е пострадала сериозно. С контузни наранявания за преглед в лечебно заведение е отведен и пътник в автобус на градския транспорт. Човекът е пострадал при лек удар на автобуса с автомобил. Инцидентът е станал в района на спирка „Патриарх Евтимий“ в посока центъра на града.", "date": "2018.06.03", "title": "Серия от инциденти на пътя (ОБЗОР)"}
{"url": "http://www.focus-news.net/news/2018/06/03/2529319/reuters-frantsiya-i-germaniya-sa-blizo-do-sdelka-za-fiskalniya-kapatsitet-na-evrozonata.html", "text": "Франция и Германия са близо до сделка за фискалния капацитет на Еврозоната, заяви френският финансов министър Бруно льо Мер , цитиран от Reuters.\r\nЛьо Мер и германският му колега Олаф Шолц  изработват пътна карта за реформа на Еврозоната, като целта е да се постигне договореност на срещата между френския президент Еманюел  Макрон и германския канцлер Ангела Меркел на 19 юни.\r\nПред журналисти в Уистлър, Канада, където се проведе срещата на финансовите министри на страните от Г-7,Бруно льо Мер е заявил,че фискалният капацитет е в основата на френското предложение. Тази тема обаче е чувствителна  в Германия, където се опасяват, че може да се наложи на данъкоплатците да плащат за неразумни фискални политики на други страни.\r\nТози въпрос се очертава да бъде най-спорният в френско-германските разговори. Юлиян Марков", "date": "2018.06.03", "title": "Reuters: Франция и Германия са близо до сделка за фискалния капацитет на Еврозоната"}
{"url": "http://www.focus-news.net/news/2018/06/03/2529320/esmc-registrirano-e-zemetresenie-s-magnitud-58-v-rayona-na-ostrov-tonga.html", "text": "Регистрирано е земетресение с магнитуд  5.8 в района на остров Тонга, съобщава страницата на Европейския средиземноморски сеизмологичен институт.\r\nЗеметресението с станало на 60 километра североизточно от град Пангаи на архипелага Тонга, на 80 километра дълбочина. Няма данни за пострадали и материални щети. Не е обявявана опасност от възникване на цунами. Юлиян Марков", "date": "2018.06.03", "title": "ESMC: Регистрирано е земетресение с магнитуд  5.8 в района на остров Тонга"}
{"url": "http://www.focus-news.net/news/2018/06/03/2529322/varna-8077-mln-leva-vav-vid-na-pomoshti-sa-izplateni-ot-direktsiya-sotsialno-podpomagane-v-grada-prez-parvoto-trimesechie-na-2018-godina.html", "text": "8,077 млн. лева във вид на помощи по различни програми са изплатени от Дирекция „Социално подпомагане“ – Варна през първото тримесечие на 2018 година. Това каза в интервю за Радио „Фокус“ – Варна Адриана Григорова, директор на Дирекция „Социално подпомагане“ – Варна. „Най-голям е относителният дял на помощите, които дирекцията отпуска на основание Закона за семейни помощи за деца и правилника за неговото приложение, които представляват 5,782 млн. лева“, допълни Адриана Григорова. По финансов показател следват помощите, които се отпускат по Закона за интеграция на хора с увреждания и правилника за неговото приложение, отбеляза Адриана Григорова. Тези средства за тримесечието са в размер на 1,590 млн. лева. 488 000 лева са средствата, отпуснати на хората с увреждания за закупуване на медицински изделия, помощни средства, приспособления и съоръжения. „Най-малък е относителният дял на помощите, които дирекцията отпуска на основание Закона за социално подпомагане и Закона за закрила на детето, съответно 134 400 лева и 65 352 лева“, посочи Адриана Григорова.\r\nМарияна ВАЛЕНТИНОВА", "date": "2018.06.03", "title": "Варна: 8,077 млн. лева във вид на помощи са изплатени от Дирекция „Социално подпомагане“ в града през първото тримесечие на 2018 година"}
{"url": "http://www.focus-news.net/news/2018/06/03/2529325/mladezh-izchezna-vav-vodoem-kray-sofiyskoto-selo-negovan-obzor.html", "text": "Младеж изчезна във водоем край софийското село Негован. По първоначални данни момчето е на 16 години. Група младежи са влезли във водата и един от тях не е излязъл. Водолази от Монтана започнаха да претърсват дъното на водоема, за да открият тялото на изчезналия младеж. Говорителят на Центъра за спешна медицинска помощ (ЦСМП)-София Катя Сунгарска уточни, че сигналът към тях е подаден в 15.24 часа. „Нямаме години. Човекът, който подава сигнала, е казал, че не познава момчето и не може да идентифицира на колко години е и какво се е случило. Казал е само, че са били група. Линейката веднага е тръгнала към водоем край село Негован. Пожарната и полицията са на мястото“, обясни Сунгарска. По думите ѝ е влизала лодка, обиколила е, но не го е намерила.", "date": "2018.06.03", "title": "Младеж изчезна във водоем край софийското село Негован (ОБЗОР)"}
{"url": "http://www.focus-news.net/news/2018/06/03/2529323/ria-novosti-vitsekantslerat-na-avstriya-prizovava-za-otmyana-na-sanktsiite-sreshtu-rusiya.html", "text": "Вицеканцлерът на Австрия Хайнц-Кристиан Щрахе призовава за отмяна на санкциите срещу Русия, пише австрийският вестник , цитиран от РИА Новости.\r\n„Би било желателно  ЕС да преосмисли (позицията си към Русия), доколкото санкциите преди всичко вредят на австрийската икономика. Винаги съм предупреждавал за това, да не изпращаме Русия в прегръдките на Китай“, отговаря той на въпрос на журналист от вестника. По неговите думи „е настанало време да се прекратят тези мъчителни санкции и да се нормализират политическите и икономическите отношения с Русия“. Юлиян Марков", "date": "2018.06.03", "title": "РИА Новости: Вицеканцлерът на Австрия призовава за отмяна на санкциите срещу Русия"}
{"url": "http://www.focus-news.net/news/2018/06/03/2529324/sport-machey-skorzha-e-veroyatniyat-nov-starshi-trenyor-na-tsska.html", "text": "Футбол:  Мачей Скоржа е вероятният нов старши треньор на ЦСКА-София. Досега Скоржа е ръководил Легия Варшава, Висла Краков и Лех Познан. В момента е селекционер на младежкия отбор до 23 годишна възраст на Обединените арабски емирства . Ако договорът стане факт, Скоржа ще бъде първият полски специалист, назначен за старши треньор в България.", "date": "2018.06.03", "title": "Спорт: Мачей Скоржа е вероятният нов старши треньор на ЦСКА"}
{"url": "http://www.focus-news.net/news/2018/06/03/2529321/ria-novosti-sauditska-arabiya-zaplashi-katar-s-voyna-v-sluchay-che-zakupi-ot-rusiya-raketi-s-400.html", "text": "Саудитска Арабия заплаши Катар с война в случай, че закупи от Русия ракети С-400, пише френският вестник , цитиран от РИА Новости.\r\nВ писмо до френския президент Еманюел Макрон кралят на Саудитска Арабия Салман е заявил, че страната му ще започне военна операция, ако Катар закупи от Русия зенитно-ракетния комплекс С-400.\r\nВ писмото се изразява дълбока загриженост във връзка с преговорите между Русия и Катар по този въпрос, като завява,че наличието  на подобно оръжие в Катар ще представлява опасност за саудитското въздушно пространство и възниква риск от ескалация.\r\nТова не е първата заплаха на саудитските власти към Катар. В края на април министърът на външните работи на Саудитска Арабия поиска от Катар да изпрати войски в Сирия и да подпомага финансово американските войски там, ако не иска да се лиши от американската подкрепа, а това би довело до скорошна смяна на режима в Катар.  Юлиян Марков", "date": "2018.06.03", "title": "РИА Новости: Саудитска Арабия заплаши Катар с война в случай, че закупи от Русия ракети С-400"}
{"url": "http://www.focus-news.net/news/2018/06/03/2529326/pregled-na-mezhdunarodnite-novini-do-6-chasa-agentsiya-fokus.html", "text": "Европа очаква позитивни сигнали от САЩ, за да се избегне търговска война, призова Франция.\r\n„Искам да го заявя ясно, очаквам американската администрация да вземе правилните решения да облекчи ситуацията и да премахне трудностите“ , заяви френският финансов министър Бруно Льо Мер в канадския град Уистлър, където се провежда срещата на министрите на финансите на страните от Г-7.\r\nКанадският финансов министър Бил Морну каза, че финансовите министри и ръководителите на централните банки са единодушно разочаровани от митата върху стоманата и алуминия наложени от администрацията на американския президент Доналд Тръмп\r\nМинистрите призоваха финансовия министър на САЩ Стивън Мнучин да предаде тяхната „единодушна загриженост и разочарование“ на Белия дом заради наложените мита е заявил като домакин Бил Морну. \r\n***Приключи протестът на ВМРО-ДПМНЕ в Скопие.\r\nВМРО-ДПМНЕ проведе първият протестен митинг, откакто партията е  в опозиция. На митинга говори лидерът на партията Християн Мицкоски. Присъстваха повечето от депутатите на ВМРО-ДПМНЕ, новото партийно ръководство, бившият кмет на Скопие Коце Траяновски, както и част от коалиционните партньори. Не присъстваше бившият лидер на партията Никола Груевски, който заема поста Почетен председател на ВМРО-ДПМНЕ, но той изрази своята подкрепа за протеста в социалната мрежа „Фейсбук“.\r\nВъв фокуса на протеста беше спорът за името, но и посланията на премиера Зоран Заев, че преговорите приключват и че е намерено решение. Мицкоски се оплака, че той, като лидер на основната опозиционна партия, не знае нищо за тях и че основната информация идва  от гръцките медии.\r\nТой поиска промяна в политическото поведение и  наложените  фалшиви стандарти и ценности.\r\n„НАТО и ЕС са вечен стремеж на нас и нашето поколение, отлична възможност за държавата и гражданите, но промените трябва да  започнат от нас самите. Трябва да вярваме в себе си и в собствените си качества“, допълни Мицкоски.\r\nПредседателят на ВМРО-ДПМНЕ разкритикува работата на правителството, водено от министър-председателя Заев през изминалата година, като посочи, че очакванията на гражданите са били предадени и че тяхното достойнство е било разрушено.\r\n„Една година, пропусната в живота ни, година на бездействие, създаване на разделения и хаос. Година на политически терор, арести, сплашване, мъчения. Година на икономически неуспехи, създаването на корупция в обществото“, каза Мицкоски.\r\nГражданите в началото на протеста, подкрепени от партийното ръководство, пяха \"Имаме едно име\" и след скандираха името на Мицкоски.\r\n***Християн Мицкоски следва пътя на Никола Груевски според СДСМ.\r\n„Тази вечер като на всеки митинг на ВМРО-ДПМНЕ през изминалите 12 години отново се чуват същите искания за разделяне на наши и ваши, за връщане назад“, реагират от СДСМ – управляващата партия в Македония.\r\n„Гражданите не видяха никаква разлика. Мицкоски прецизно следва  пътя на Груевски и за съжаление повторно бяга от това да се извини на гражданите за опустошението, което ВМРО-ДПМНЕ нанесе на Македония за 11-те години на управлението си“, заявяват от СДСМ.\r\n„Искането за предсрочни общи избори заедно с президентските е класически партиен блъф на Мицкоски, който е предизвикан от слабия рейтинг на партията му“\r\n„СДСМ получи доверието на гражданите и се захвана за работа. Правителството на СДСМ се обяви за реформи, които да водят Македония напред“\r\n„Заветът на Мицкоски са разделението и миналото. Мицкоски трябва да разбере, че Македония има само един завет – просперитет, икономически растеж и членство в ЕС и НАТО“, казват от СДСМ.\r\n***Дванайсет души са убити в Северен Ирак при нападение, извършено вероятно от „Ислямска Държава“, съобщава иракски официален представител.\r\nНападателите от „Ислямска държава“ са атакували къща в град Ал Факратия в провинция Саладин и са убили всички обитатели на дома. Между загиналите има жени и деца, по думите на лейтенант Ал Джабури.\r\nВсе още нито „Ислямска държава“, нито друга групировка не е поела отговорност за атаката.\r\nИракските сили за сигурност все още извършват операции срещу „спящи клетки“ на „ислямска държава“.\r\n***Хиляди присъстваха на погребението на убитата палестинска медицинска сестра.\r\nРазан ал Наджар, на 21 години, доброволец  на палестинското министерство на здравеопазването, бе убита в петък в района на Хан Юнис в Ивицата Газа с един куршум в гърдите.\r\nЧасове по-късно Израел заяви, че протестиращи в палестинския анклав са стреляли в южната част на Ивицата Газа, което  предизвиква притеснения от нова ескалация на конфликта.\r\nСлед погребението  няколко палестинци са били ранени в Хан Юнис, като израелската страна е заявила, че терористична клетка се е опитала да проникне от южната  част на Ивицата Газа. След като израелските военни са стреляли по палестинците, те са се върнали към палестинските територии.\r\n***Израел порази десет цели на „Хамас“ в Ивицата Газа в отговор на ракетния обстрел от палестинска страна.\r\nСамолети на израелските Военновъздушни сили са нанесли удари по десет, принадлежащи на групировката „Хамас“ цели в неделя,съобщават от пресслужбата на израелската армия.\r\n„Преди няколко минути изтребители на ВВС на Израел нанесоха десет удара по терористични цели на „Хамас“ в три военни лагера в Ивицата Газа. Сред целите са били две работилници за производство на оръжия и склада за боеприпаси на „Хамас“, както и военна база“, се казва в изявлението. \r\n***Педро Санчес се закле да изпълнява задълженията си „със съзнание и чест“.\r\nПедро Санчес е новият испански премиер, след като Мариано Рахой загуби вот на недоверие в испанския парламент.\r\nБивайки атеист Педро Санчес е първият премиер, който се заклева без Библия и разпятие от 1977 година, когато Испания възстановява демокрацията.\r\nПедро Санчес възнамерява да управлява до края на мандата на парламента след две години въпреки, че неговата партия има едва една четвърт от местата в испанския парламент. Той обаче е подкрепен от още шест партии.\r\nСпоред испанската конституция, партия, която предизвика вот на недоверие трябва да има готовност да управлява, ако го спечели. Педро Санчес трябва да представи кабинета си следващата седмица.\r\nНовият премиер е бивш баскетболен състезател. Той претърпява поражение на последните два вота за парламент през 2015 и 2016 година. Последният му политически ход го направи една от най-силните политически фигури в страната, макар и да не е член на парламента. \r\nСпоред наблюдатели обаче на него ще му е много трудно да прокарва законодателните си инициативи поради липсата на стабилно парламентарно мнозинство. Това ще добави допълнителна несигурност на фона кризата с Каталунския референдум.\r\n***Франция и Германия са близо до сделка за фискалния капацитет на Еврозоната, заяви френският финансов министър Бруно льо Мер .\r\nЛьо Мер и германският му колега Олаф Шолц  изработват пътна карта за реформа на Еврозоната, като целта е да се постигне договореност на срещата между френския президент Еманюел  Макрон и германския канцлер Ангела Меркел на 19 юни.\r\nПред журналисти в Уистлър, Канада, където се проведе срещата на финансовите министри на страните от Г-7,Бруно льо Мер е заявил,че фискалният капацитет е в основата на френското предложение. Тази тема обаче е чувствителна  в Германия, където се опасяват, че може да се наложи на данъкоплатците да плащат за неразумни фискални политики на други страни.\r\nТози въпрос се очертава да бъде най-спорният в френско-германските разговори.\r\n***Саудитска Арабия заплаши Катар с война в случай, че закупи от Русия ракети С-400, пише френският вестник .\r\nВ писмо до френския президент Еманюел Макрон кралят на Саудитска Арабия Салман е заявил, че страната му ще започне военна операция, ако Катар закупи от Русия зенитно-ракетния комплекс С-400.\r\nВ писмото се изразява дълбока загриженост във връзка с преговорите между Русия и Катар по този въпрос, като завява,че наличието  на подобно оръжие в Катар ще представлява опасност за саудитското въздушно пространство и възниква риск от ескалация.\r\nТова не е първата заплаха на саудитските власти към Катар. В края на април министърът на външните работи на Саудитска Арабия поиска от Катар да изпрати войски в Сирия и да подпомага финансово американските войски там, ако не иска да се лиши от американската подкрепа, а това би довело до скорошна смяна на режима в Катар.\r\n***Вицеканцлерът на Австрия Хайнц-Кристиан Щрахе призовава за отмяна на санкциите срещу Русия, пише австрийският вестник .\r\n„Би било желателно  ЕС да преосмисли (позицията си към Русия), доколкото санкциите преди всичко вредят на австрийската икономика. Винаги съм предупреждавал за това, да не изпращаме Русия в прегръдките на Китай“, отговаря той на въпрос на журналист от вестника. По неговите думи „е настанало време да се прекратят тези мъчителни санкции и да се нормализират политическите и икономическите отношения с Русия“.", "date": "2018.06.03", "title": "Преглед на международните новини до 6 часа (Агенция \"Фокус\")"}
{"url": "http://www.focus-news.net/news/2018/06/03/2529327/afp-severna-koreya-nyama-da-poluchi-oblekchenie-na-sanktsiite-predi-da-napravi-proverimi-stapki-za-denukleraizatsiya.html", "text": "Северна Корея няма да получи облекчение на санкциите преди да направи проверими стъпки за денуклераизация, предава AFP.\r\nТова е заявил американският министър на отбраната Джеймс Матис на форум по сигурността в Сингапур.\r\nТой е подчертал, че е особено важно в този момент международната общност да остане единна и да запази санкциите, наложени на Северна Корея от Съвета за сигурност на ООН.\r\n„Северна Корея ще получи облекчение само когато демонстрира проверими и необратими стъпки към пълно ядрено разоръжаване“, заяви Матис\r\nКлючова задача преди предстоящата среща на 12 юни между американския президент Доналд Тръмп и севернокорейския лидер Ким Чен-ун е да се състави дневния ред. Основната точка ще бъде денуклеаризацията, но има голяма разлика в разбирането на този термин от двете страни, според Матис.\r\nСАЩ ще искат Северна Корея да се откаже от ядрените оръжия напълно по проверим начин, като в замяна получи облекчаване на санкциите и икономическа помощ.\r\nСеверна Корея от своя страна ще иска да запази ядрения си потенциал, докато не получи гаранции, че САЩ няма да се опита да свали режима. Юлиян Марков", "date": "2018.06.03", "title": "AFP: Северна Корея няма да получи облекчение на санкциите преди да направи проверими стъпки за денуклераизация"}
{"url": "http://www.focus-news.net/news/2018/06/03/2529314/the-independent-pedro-sanches-se-zakle-da-izpalnyava-zadalzheniyata-si-sas-saznanie-i-chest.html", "text": "Педро Санчес се закле да изпълнява задълженията си „със съзнание и чест“, пише британският вестник The Independent.\r\nПедро Санчес е новият испански премиер, след като Мариано Рахой загуби вот на недоверие в испанския парламент.\r\nБивайки атеист Педро Санчес е първият премиер, който се заклева без Библия и разпятие от 1977 година, когато Испания възстановява демокрацията.\r\nПедро Санчес възнамерява да управлява до края на мандата на парламента след две години въпреки, че неговата партия има едва една четвърт от местата в испанския парламент. Той обаче е подкрепен от още шест партии.\r\nСпоред испанската конституция, партия, която предизвика вот на недоверие трябва да има готовност да управлява, ако го спечели. Педро Санчес трябва да представи кабинета си следващата седмица.\r\nНовият премиер е бивш баскетболен състезател. Той претърпява поражение на последните два вота за парламент през 2015 и 2016 година. Последният му политически ход го направи една от най-силните политически фигури в страната, макар и да не е член на парламента. \r\nСпоред наблюдатели обаче на него ще му е много трудно да прокарва законодателните си инициативи поради липсата на стабилно парламентарно мнозинство. Това ще добави допълнителна несигурност на фона кризата с Каталунския референдум. Юлиян Марков", "date": "2018.06.03", "title": "The Independent: Педро Санчес се закле да изпълнява задълженията си „със съзнание и чест“"}
{"url": "http://www.focus-news.net/news/2018/06/03/2529330/afp-v-sloveniya-se-provezhdat-predsrochni-parlamentarni-izbori.html", "text": "В Словения се провеждат предсрочни парламентарни избори, предава AFP.\r\nОчаква се начело да излезе ветеранът от дясната страна на политическия спектър Йанез Йанша  с неговата Словенска демократическа партия, която според проучванията се очаква да спечели 25 процента от гласовете. На второ място социолозите поставят социалдемократите, които се очаква да получат 12 процента. Повече от 40 процента от анкетираните заявяват, че още не са решили за кого ще гласуват. Юлиян Марков", "date": "2018.06.03", "title": "AFP: В Словения се провеждат предсрочни парламентарни избори"}
{"url": "http://www.focus-news.net/news/2018/06/03/2529331/predstoyashti-sabitiya-v-stranata-za-3-yuni-agentsiya-fokus.html", "text": "***\r\nОт 10.00 часа в Новотел „Пловдив“ президентът Румен Радев ще участва в церемонията по награждаване на победителите в VIII издание на проекта „Народните будители и аз“.\r\n***\r\nОт 10.00 часа председателят на Народното събрание Цвета Караянчева ще присъства на възстановка на розобер и демонстрация на старинно розоварене в розовите градини край Казанлък. По-късно тя ще посети Музея на розата и ще се включи в 12.00 часа в официалната част на празничното шествие.\r\n***\r\nОт 10.00 часа на площад „Свети Свети Кирил и Методий“ министърът на отбраната Красимир Каракачанов ще се срещне с ученици от Професионалната гимназия по електротехника и електроника „Константин Фотинов“.\r\n***\r\nОт 12.00 часа министърът на отбраната Красимир Каракачанов и началникът на отбраната генерал Андрей Боцев ще присъстват на официалното откриване на Многопрофилната болница за продължително лечение и рехабилитация към Министерство на отбраната „ВИТА” – клон Поморие.\r\n***\r\nВтората кандидатстудентска сесия на Софийския университет за учебната 2018/2019 г. ще продължи с изпити по български език и литература, по италиански език и по философия и социални науки.\r\nОт 09.00 часа започва кандидатстудентският изпит по български език и литература.\r\nОт 14.00 часа ще започнат изпитите по италиански език и по философия и социални науки.\r\n***\r\nОт 09.30 часа в спортен комплекс „Царско село” ще се проведе турнир по футбол, част от проекта „Игри за добрини” на Българската мрежата на Глобалния договор на ООН.\r\n***\r\nОт 10.00 часа българи от Волжка и Дунавска България ще отбележат заедно празника „Сабантуй в Южния парк до метростанция Европейски съюз.\r\n***\r\nОт 10.00 часа в Бизнес Парк София ще се проведе  междуфирменото благотворително състезание Postbank Business Run.\r\n***\r\nОт 10.30 часа финландската компания Patria ще изложи бойната си машина Patria AMV 8х8 на пл. „Александър Батенберг“  на паркинга пред  Националната художествена галерия. Изложението ще продължи от 10.00 до 15.00ч., като жителите и гостите на София ще могат да разгледат машината отвън и отвътре.\r\n***\r\nОт 11.30 часа в Зала 11 на НДК (кино „Люмиер Лидл“) ще се състои Гала-концерт на лауреати от фестивала „Млади таланти“, посветен на Международния ден на детето.\r\n*** \r\nОт 18.00 часа лидерът на БСП – София Калоян Паргов ще бъде гост на тържественото честване на 30-ата годишнина от създаването на Детски хор „Звездици“ с диригент Лидия Цанева. Събитието ще се състои в голямата концертна зала на Руския куртурно-информационен център (ул. „Шипка“ №34).\r\n***\r\nОт 13.00 часа при Мемориален комплекс „Памет и вяра“, където се издига 33-метровия християнски кръст, кметът на община Благоевград д-р Атанас Камбитов ще даде традиционен курбан за здраве и благоденствие за жителите и гостите на града.\r\n***\r\nОт 09.30 часа в Димитракиевата къща с годеж,  по стар български обичай ще бъде дадено началото на третото издание на Национален фолклорен събор „Леденика“. Преди това, от 09.00 часа, ще се състои пресконференция по повод фолклорния събор.\r\n***\r\nОт 11.00 часа ще се проведе благотворителен годишен концерт на самодейните колективи при НЧ „Христо Ботев 1869”. Събитието е част от възпоменателното честване, по-случай \r\n142-та годишнина от героичната гибел на Христо Ботев. \r\n***\r\nОт 10.30 часа пред читалището ще бъде открито 21-вото издание на Националния детско-юношески фестивал „Чичо Стоян”.\r\n***\r\nОт 12.00 часа в Регионалния пресклуб на БТА ще даде пресконференция лидерът на ПП АБВ Румен Петков. В пресконференцията ще участва и областният лидер на ПП АБВ в Плевен Цветан Антов.\r\n***\r\nОт 09.00 часа в църквата „Свети Атанасий“ ще бъде отслужена тържествена света литургия по повод 180-ата годишнина от изграждането на храма. След това ще бъде осветен курбан и раздаден на всички присъстващи.\r\n***\r\nЩе се проведат пет писмени изпита от предварителната кандидат-студентска кампания на Пловдивския университет. От 09.00 часа започват изпитите по психология, география на България, биология, музика и изобразително изкуство (в два кръга).\r\n***\r\nОт 14.00 часа ще се проведе изнесено заседание на парламентарната комисия за борба с корупцията, конфликт на интереси и парламентарна етика.\r\n***\r\nОт 10.00 часа на ГКПП „Капитан Петко войвода“ ще се състои брифинг на директора на ГД „Гранична полиция“ главен комисар Светлан Кичиков във връзка със задържани 23 нелегални мигранти.\r\n*** \r\nОт 11.00 часа в храм „Св. Пророк Илия“ в рамките на XVI- ите хорови празници „Янко Мустаков“ ще се състои концерт от православна музика\r\n***\r\nОт 11.00 часа Младежки дом „Г. Братанов“ и сдружение „Екстрем скейт” организират уъркшоп „Да караме заедно ролери” и безплатни уроци за всички граждани и гости на Ямбол.", "date": "2018.06.03", "title": "Предстоящи събития в страната за 3 юни (Агенция „Фокус“)"}
{"url": "http://www.focus-news.net/news/2018/06/03/2529332/ria-novosti-vvs-na-izrael-sa-nanesli-udari-po-pet-tseli-v-ivitsata-gaza.html", "text": "Израелските ВВС са поразили пет цели в северната част на Ивицата Газа, предава РИА Новости.\r\n„Току що изтребителите на израелската авиация нанесоха удар по пет терористични цели в северната част на Ивицата Газа, принадлежащи на морските сили на ХАМАС“, пише в официално заявление на армейската пресслужба на Израел.\r\nОт там допълниха, че това е ответен удар на ракетните изстрелвания по израелска територия от Ивицата Газа. Виктор Турмаков", "date": "2018.06.03", "title": "РИА Новости: ВВС на Израел са нанесли удари по пет цели в Ивицата Газа"}
{"url": "http://www.focus-news.net/news/2018/06/03/2529329/aktualna-patna-obstanovka.html", "text": "Информация за състоянието на републиканските пътища, предоставена от Агенция “Пътна инфраструктура”.\r\nІ. МЕТЕОРОЛОГИЧНА ОБСТАНОВКА:\r\nДо полунощ явленията ще затихнат и през втората половина на нощта ще е предимно ясно, на 03.06.2018 г. преди обяд – предимно слънчево, със слаб вятър с южна компонента. Около и след обяд, и до полунощ, главно над северозападната половина на страната ще се развива купеста и купесто-дъждовна облачност и там ще има краткотрайни валежи с гръмотевици, възможни са градушки. Вятърът в Дунавската равнина ще се ориентира от северозапад и ще е до умерен. Максималните температури ще са между 29° и 34°, по-ниски по Черноморието, за София – около 28°.\r\nОГРАНИЧЕНИЯ ЗА ТОВАРНИ АВТОМОБИЛИ:\r\nЗабранява се движението на моторни превозни средства, предназначени за превоз на товари с техническа допустима максимална са над 12 тона, включително състав с ремаркета и полуремаркета, селскостопанска и земеделска техника, трактори и специализирана строителна техника, както следва:\r\n1)\tза периода от 01 юни до 15 септември 2017 г. за дните петък-неделя: Ограниченията важат само за следните участъците от републиканската пътна мрежа:\r\nАМ „Тракия“ ограничението в движението на МПС над 12 т ще бъде както следва:\r\nв петък от 18 ч. до 20 ч. в посока София - Пловдив;\r\nв неделя от 16 ч. до 20 ч. в посока Бургас - София.\r\nАМ „Струма“:\r\nв събота от 10 ч. до 14 ч. в посока п. в. „Даскалово“ - ГКПП „Кулата“.\r\nАМ „Марица“:\r\nв неделя от 16 ч. до 20 ч. в посока Свиленград - АМ „Тракия“.\r\nи за дните петък – от 17:00 часа до 20:00 часа и неделя – от 14:00 часа до 20:00 часа:\r\n•\tпът I-1 с. Ребърково-Ботевград, като движението се пренасочва по път II-16 Ребърково-Своге-София;\r\n•\tпът I-1 Благоевград-ГКПП „Кулата“;\r\n•\tпът I-5 Русе-Велико Търново;\r\n•\tпът I-9 Варна-Бургас;\r\n•\tпът II-99 Бургас-Царево.\r\n2) целогодишно за периода на официалните празници: последния работен ден преди празници – от 16:00 часа до 20:00 часа и последния почивен /празничен/ ден – от 14:00 часа до 20:00 часа. Забраната се отнася за всички периоди, в които е определен повече от един празничен ден.\r\nЗабраната се отнася за всички периоди, в които е определен повече от един почивен или празничен ден.\r\nОграниченията важат само за участъците от републиканската пътна мрежа, както следва:\r\n•\tВсички автомагистрали; \r\n•\tпът I-1 с. Ребърково-Ботевград, като движението се пренасочва по път II-16 Ребърково-Своге-София;\r\n•\tпът I-1 Благоевград-ГКПП „Кулата“;\r\n•\tпът I-4 п. в. „Коритна“-Велико Търново-Шумен;\r\n•\tпът I-5 Русе-Велико Търново;\r\n•\tпът I-8 ГКПП „Калотина“-София;\r\n•\tпът I-9 Варна-Бургас;\r\n•\tпът II-18 Околовръстен път София;\r\n•\tпът II-99 Бургас-Царево.\r\nЗабраната не важи за моторни превозни средства, които извършват превози на опасни товари (ADR), живи животни, бързо развалящи се хранителни продукти и товари на температурен режим.\r\nІІ. СЪСТОЯНИЕ НА АВТОМАГИСТРАЛИТЕ:\r\nАМ „Тракия“:\r\nОбласт София: \r\n- Ограничено е движението по пътната връзка София – Костенец на пътен възел „Мухово“ на АМ „Тракия“ при км 46 в посока гр. Костенец и гр. Ихтиман поради ремонтни дейности.\r\nОбходни маршрути:\r\n- за направлението София – Костенец през пътен възел „Ихтиман“ при км 34+000.\r\n- за направленията Ихтиман – Пловдив и Костенец – Пловдив през пътен възел „Церово“ при км 69+167. Движението по АМ „Тракия“ в посоките София – Бургас и обратно е без ограничения. През пътния възел може да се минава идвайки от Бургас в посока гр. Костенец и гр. Ихтиман. Срок до 20.12.2018 г.\r\nОбласт Пловдив: Временно движението по АМ „Тракия“ от км 134 до км 156+960 в участъка от Пловдив до Стара Загора се извършва с максимална скорост до 90 км/ч и повишено внимание поради извършване на краткотрайни ремонтни дейности. Движението на МПС до 12 тона в участъка се осъществява двупосочно в платното посока София. Срок до 30.06.2018 г.\r\nДвижението на МПС над 12 тона по АМ „Тракия“ в участъка от км 134 до км 156 в двете посоки е ограничено поради ремонтни дейности на настилката по платното в посока Пловдив – Бургас. \r\nОбходни маршрути: \r\nВ посока София – Бургас се отклонява при пътен възел „Пловдив – изток“ на км 133, по път II-56, път I-8, път II-66 – Мирово – Плодовитово – път III-666 – пътен възел Оризово /Плодовитово/ и включване на АМ „Тракия“ при км 165, или по маршрут пътен възел Чирпан на км 174, път II-66 Обходен път Чирпан – Плодовитово – Мирово, път I-8, път II-56 и включване на АМ „Тракия“ при пътен възел „Пловдив – изток“ при км 133+2. \r\nВ посока Бургас – София се отклонява при пътен възел Чирпан на км 184, път II-66 Обходен път Чирпан – Плодовитово – Мирово, път I-8, път II-56 и включване на АМ „Тракия“ при пътен възел „Пловдив – изток“ при км 133, или по маршрут пътен възел Оризово /Плодовитово/ на км 165, път III-666, път II-66 Плодовитово – Мирово, път I-8, път II-56 и включване на АМ „Тракия“ при пътен възел „Пловдив – изток“ при км 133. Срок до 30.06.2018 г.\r\nДвупосочно движение в едно платно по АМ Тракия от км 133 до км 156 в посока Пловдив-Бургас, поради затваряне на платното Бургас –  Пловдив за ремонтни дейности на настилката.. Срок до 30.06.2018г.\r\nОбласт Бургас: от км 308+107 до км 359+475 косене на тревни площи. Организацията на движение е сигнализирана с пътни знаци и конуси. Срок до 22.06.2018 г.\r\nАМ „Хемус“: \r\nОбласт София: \r\nДвижението по от км 29+860 до км 35+150 в посока София е ограничено поради ремонтни дейности на виадукт при км 33+600 и тунел „Витиня“. Движението се осъществява двупосочно в платното посока Варна. Срок 20.12.2018 г.\r\nДвижението по АМ „Хемус“ от км 30+260 до км 47+060 /от п.в. \"Витинска река\" до п.в. Ботевград/ е ограничено за МПС над 12 тона в двете посоки поради ремонтно-възстановителни дейности по виадукт „Коренишки дол“ при км 36+450. Движението се осъществява по обходен маршрут: п.в. \"Витинска река\" – път I-1 /София – Ботевград/ - път II-17 /Ботевград – АМ „Хемус“/ - п.в. Ботевград. Срок 20.12.2018 г.\r\nДвижението по АМ „Хемус“ от км 36+170 до км 36+710 в посока София е ограничено поради аварийно – възстановителни дейности по виадукт „Коренишки дол“ при км 36+450. Движението се извършва двупосочно в платното посока Варна. Срок до 20.12.2018 г.\r\nДвижението по от км 36+770 до км 38+150 в посока Варна е ограничено поради аварийно-възстановителни дейности на виадукт при км 37+920. Движението се осъществява двупосочно в платното посока София. Срок 20.12.2018 г.\r\nОбласт Варна:\r\nДвижението в участъка п.в. Невша – п.в. Млада Гвардия от км 375+800 до км 381+500 посока Варна се осъществява двупосочно в платното посока София поради ремонтни дейности на асфалтовата настилка. Срок до 30.06.2018 г.\r\nДвижението в участъка п.в. Ветрино – п.в. Неофит Рилски от км 389+717  до км 393+600 посока Варна се осъществява в ляво платно двупосочно, поради ремонтни дейности на асфалтовата настилка. Затваря се п.в. Неофит Рилски, като МПС се пренасочват по път I-2 „Русе- Варна“. Слизането от AM “Хемус“ посока с. Габърница и с. Неофит Рилски се осъществява на п.в. Ветрино. Затваря се връзката при  п.в. Неофит Рилски в посока Варна. Движението се пренасочва по път I-2 „Русе- Варна“ , като качването на AM “Хемус“ е при  п.в. Девня. Срок до 30.06.2018г.\r\nАМ „Струма“: няма ограничения.\r\nАМ „Марица“:\r\nОбласт Пловдив: \r\nДвижението на МПС над 12 тона по АМ „Марица“ в участъка от км 0 до км 2 в посока София е ограничено поради ремонтни дейности. \r\nОбходен маршрут: в посока Свиленград – София движението се отклонява при пътен възел Оризово /Плодовитово/ по път II-66 Плодовитово – Мирово, по път I-8, път II-56 и включване на АМ „Тракия“ при пътен възел „Пловдив – изток“ на км 133. Срок до 30.06.2018 г.\r\nАМ „Черно море“: \r\nДвижението по АМ „Черно море“ Варна – Бургас от км 2+329 до км 3+238 се осъществява при пълно затваряне на платното посока Бургас и пренасочване на движението в платното посока Варна поради ремонт на виадукт „Звездица”. Срок до 15.10.2018 г. \r\nАМ „Люлин“: \r\nОбласт София: Движението по АМ „Люлин“ в посока София от км 7+100 до км 12+860 е ограничено за всички МПС поради изтичане на кална маса и опасност от срутване на скална маса на пътното платно при км 9+600. Ограничението е от втори тунел „Люлин“ до първи тунел „Мало Бучино“, където движението на всички МПС се осъществява двупосочно в платното посока София – Перник. \r\nАлтернативни маршрути: \r\n- за автомобили до 12 тона по път I-1 от пътен възел Драгичево – Владая – София и обратно. \r\n- само за леки автомобили по път 1801 Перник – Мало Бучино – Суходол и обратно. Срок до 30.06.2018 г.\r\nДвижението по АМ „Люлин“ в тунел „Мало Бучино“ посока София се осъществява в една лента поради активизирало се свлачище в аварийната лента след тунела. Ограничена е активната лента, като движението се извършва в изпреварващата лента. Срок до 30.06.2018 г.; \r\n- Движението по АМ \"Люлин\" при км 16+460 в платно в посока София – Благоевград е ограничено в аварийната лента поради аварийно-възстановителни дейности на свлекли се земни маси. Движението се осъществява в активната и изпреварваща лента в посока Благоевград. Участъка е сигнализиран с пътни знаци. Водачите да се движат с повишено внимание. Срок до 31.07.2018 г.\r\nІІI. ВЪВЕДЕНИ ОГРАНИЧЕНИЯ ПО ОСНОВНИТЕ ПЪТНИ НАПРАВЛЕНИЯ:\r\n1. Проходи:\r\n- „Върбишки“ - затворен за всички МПС. Срок: целогодишно; \r\n- „Златишки“ - затворен за всички МПС. Срок: целогодишно;\r\n- „Айтоски“ - отворен за всички МПС;\r\n- „Котленски“ - отворен за всички МПС;\r\n- „Обзорски“ - отворен за всички МПС;\r\n- „Печинско“ - отворен за всички МПС;\r\n- „Превала“ - отворен за всички МПС;\r\n- „Предел“ - отворен за всички МПС;\r\n- „Републиката“ - отворен за всички МПС;\r\n- „Ришки“ - отворен за всички МПС;\r\n- „Рожен“ - отворен за всички МПС;\r\n- „Троянски“ - отворен за всички МПС;\r\n- „Вратник“ - забранен за МПС над 10 т. Срок: целогодишно;\r\n- „Дюлински“ - забранен за МПС над 3,5 т. Срок: целогодишно;\r\n- „Пампорово“ - забранен за МПС над 3,5 т. Срок: целогодишно; \r\n- „Петрохан“ - забранен за МПС над 12 т. както и тегленето на ремаркета и полуремаркета. Срок целогодишно;\r\n- „Твърдишки“ - забранен за МПС над 10 т. Срок: целогодишно;\r\n- „Шипка“ - забранено е движението на МПС, предназначени за превоз на товари с технически допустима максимална маса над 12 т от категория N3, както и тегленето на ремаркета и полуремаркета с технически допустима максимална маса над 10 т от категория О4. Срок: целогодишно.\r\nІV. СЪСТОЯНИЕ НА РЕПУБЛИКАНСКАТА ПЪТНА МРЕЖА:\r\nОГРАНИЧЕНИЯ В ДВИЖЕНИЕТО НА МПС ПО ПЪРВОКЛАСНАТА ПЪТНА МРЕЖА:\r\n- път I-1 /Е79/ Граница Румъния-Видин-Монтана-Враца-София-Благоевград-Кулата-граница Гърция:\r\nОбласт Монтана: \r\n- При км 121+919 се забранява влизането в с. Сумер на тежкотоварни превозни средства над 10 т. по общински път „пътна връзка за с. Сумер. Движението на МПС при км 120+390 от Монтана посока Вършец се отклонява по път ІІІ-1621 Сумер – Вършец. Срок до 22.11.2018 г.;\r\nОбласт София: забранено е движението на всички МПС в участъка Жерково-Елешница от км 224+600 до км 229+700 поради намален габарит на пътното платно. Срок до 01.09.2018 г. \r\nОт км 276+162 /Александров мост/ до км 282+485 до г-ца с област Перник – забранено движението на товарни МПС над 12 т. Срок до 13.09.2018 г. \r\nВъведено е реверсивно движение по път I-1 София – Перник в участъците от км 276+162 /Александров мост/ до км 277+610 /начало четири лентов път/ и от км 278+910 /край четири лентов път/ до км 282+038 /бензиностанция „Лукойл“/ както следва:\r\n- всяка неделя, както и в последния почивен /празничен/ ден, от 10:00 ч. до 18:00 ч.: две ленти за движение в посока влизане в София и една лента за движение в посока изход от София \r\nПрез останалото време от седмицата остава в сила постоянната организация на движение, която осигурява две ленти в посока изход от София и една лента в посока София. Срок до 31.12.2018 г.; движението по път I-1 София – Ботевград при Бебреш се извършва с повишено внимание поради свлачище на км 202+650 в посока Ботевград Срок 15.06.2018 г.;\r\nДвижението по път София – Перник от км 281+890 (при разклонението за с. Драгичево) се ограничава в една лента за движение в лявото платно, преди кръстовището и отваряне след него при км 282+115. Скоростта на движение се ограничава до 40 км/час. Срок 30.09.2018 г.\r\nОбласт Перник: \r\nДвижението по път I-1 София – Перник от км 282+485 до км 285+600 в участъка от граница София до кръстовище Драгичево е ограничено за тежкотоварни автомобили с тегло над 15 т . Участъкът е сигнализиран с пътни знаци. Движението е пренасочено по АМ „Люлин“. Срок до 31.11.2018 г.\r\nВъведено е реверсивно движение по път I-1 София – Перник в участъците от км 285+660 /кръстовище Драгичево/ до км 286+847 /бензиностанция „Петрол“/ както следва:\r\n- всеки петък, както и в последния работен ден преди празници, от 12:00 ч. до 20:00 ч., и в първия почивен /празничен/ ден от 08:00 ч. до 14:00 ч.: две ленти в посока Перник и една лента в посока София \r\nПрез останалото време от седмицата остава в сила постоянната организация на движение, която осигурява две ленти в посока влизане в София и една лента в посока изход от София.\r\nПо преценка на директорите на ОПУ, съобразно метеорологичните условия и пътната обстановка, реверсивното движение може да бъде отменено или цитираните часови периоди да бъдат променяни. Срок до 10.04.2019 г.\r\nПоради неравности на пътната настилка на път I-1 /Е79/ (с магистрален габарит, ЛОТ 0 на АМ „Струма“) от км 23+000 – нов (км 291+500 – стар) до км 24+000 - нов (км 292+500 – стар) – дясно в посока Перник – Кулата скоростта на движение е ограничена на 80 км/ч. Срок до 30.06.2018 г.;\r\n- път І-2 Граница Румъния-Русе-Цар Калоян-Разград-Шумен-Девня-Варна: \r\n- път І-3 Гара Бяла-Плевен-Луковит-Коритна-Ябланица-Ботевград: \r\nОбласт София: Правец-с.Разлив-Трудовец-Ботевград – забранено е движението на МПС над 12 т в участъка от км 193+345 /отклонение за п.в. „Правец“/ до км 204+200 /заустване в път І-1 Видин-Враца-Ботевград/. Обходен маршрут: АМ „Хемус“ /за п.в. „Правец“/-път ІІ-17 (Мездра-Ботевград)-п.в. І-3-п.в. „Ботевград“ на АМ „Хемус“ и обратно. Срок до 30.09.2018 г.;\r\n- път І-4 Коритна-Български Извор-Микре-Севлиево-В. Търново-Омуртаг-Търговище-Шумен:\r\nОбласт Габрово: \r\nДвижението по път I-4/E-772 Севлиево -  Велико Търново в участъка от км 81+000 до км 101+565  се осъществява с повишено внимание поради косене на тревни площи. Срок до 05.06.2018 г.\r\nОбласт Ловеч:\r\nДвижението по път I-4 п. в. Коритна – о. п. Севлиево от км 0+000 до км 69+832 се осъществява с повишено внимание поради машинно косене на банкети и изсичане на храсти. Водачите да се движат със съобразена скорост. Срок до 10.06.2018 г.\r\n- път І-5 Русе-В.Търново-Шипка-Стара Загора-Хасково-Кърджали-Маказа-граница Гърция: \r\nОбласт Русе:\r\nдвижението в участъка Русе – р-н Две могили от км 11+000 до км 26+800 се осъществява повишено внимание поради  ремонтни дейности на асфалтовата настилка. Срок до 15.06.2018 г.;\r\nдвижението в участъка Бяла – разклон Борово от км 44+600 до км 52+240 се осъществява повишено внимание поради ремонтни дейности по асфалтовата настилка. Движението се регулира от сигналисти. Срок до 12.06.2018 г.\r\nДвижението в участъка Русе – Борово от км 6+630 до км 44+800 се осъществя в една лента на участъци поради частични ремонтни дейности на асфалтовата настилка. Участъкът е сигнализиран временно, като в определените работни участъци движението на МПС се осъществява с пропускателен режим и ограничение на скоростта до 50 км/ч. Движението се регулира от сигналисти. Срок до 30.06.2018 г. \r\nДвижението в участъка Борово – Бяла от км 44+660 до км 52+240 се осъществя в една лента поради частични ремонтни дейности на асфалтовата настилка. Участъкът е сигнализиран временно, като в определени работни участъци движението на МПС се осъществява с пропускателен режим и ограничение на скоростта до 50 км/ч. Движението се регулира от сигналисти. Срок до 15.06.2018 г. \r\nОбласт Кърджали:\r\nЧерноочене – Кърджали – ограничено е движението на МПС над 15 т. Срок до 21.12.2018 г.\r\nОбходни маршрути:\r\n- направление Хасково – Кърджали: път І-5 – път ІІІ-505 (с. Манастир) – път ІІІ-507 –Г.Войводино – Мост – Чифлик – Кърджали.\r\n- направление Асеновград – Кърджали: път ІІ-58 – път І-5 посока Хасково – път ІІІ-505 (с. Манастир) – път ІІІ-507 – Г. Войводино – Мост – Чифлик – Кърджали.\r\n- направление Минерални бани – Кърджали: път ІІІ-506 – път І-5 посока Хасково – път ІІІ-505 (с. Манастир) – път ІІІ-507 – Г.Войводино – Мост – Чифлик – Кърджали;\r\nНадлез Кирково - ГКПП „Маказа“ – ограничено движението на МПС над 3,5 т. Срок до 21.12.2018 г.\r\nДвижение с повишено внимание по път I-5/Е85 в участъка надлез Кирково - ГКПП Маказа от км 390+090 до км 390+210 поради извършващи се в близост до пътното платно строително ремонтни дейности. Има ограничение на скоростта. Срок до 31.08.2018 г.\r\n- път І-6 Граница Македония-Гърляно-Кюстендил-Перник-София-Пирдоп-Карлово-Сливен-Карнобат-Бургас: \r\nОбласт София: \r\nДвижението по път I-6 при Буново от км 169+000 до км 171+500 се осъществява с повишено внимание поради строително-монтажни работи при км 170+536 в банкета и част от лявата лента на движение /посока София/. Скоростта на движение се ограничава до 50 км/ч. Срок до 29.06.2018 г.\r\nобласт Бургас: Движението по път I-6 от км 491+860 до км 496+000 в първи етап се затваря дясното пътно платно движението се пренасочва в лявото платно. В лявото платно движението се осъществява двупосочно при скорост на 70км/час. Втори етап от км 496+000 до км 496+260 се затваря дясното пътно платно. Движението се насочва през съществуващата дясна лента на кръговото кръстовище по обходен маршрут по ул.,,Професор Якимов” при намалена скорост на 40км/час. Срок до 30.06.2018 г.\r\n- път І-7 Граница Румъния-Силистра-Дулово-Преслав-Върбишки проход-Петолъчката-Елхово-Лесово-граница Турция: няма.\r\n- път І-8 Граница Сърбия-Драгоман-София-Ихтиман-Пазарджик-Пловдив-Хасково-Капитан Андреево-граница Турция: \r\nОбласт София: \r\nДвижението в участъка Вакарел – Ихтиман от км 110+700 до км 118+800 е ограничено за всички МПС поради намален габарит на пътното тяло. Поставена е необходимата сигнализация указваща ограничението. Срок до 30.09.2018 г.\r\n- път І-9 граница Румъния-Дуранкулак-Балчик-Варна-Бургас-Звездец-Малко Търново-граница Турция: \r\nОбласт Варна: \r\nКранево – Варна при км 83+100 – ограничено движение на МПС над 10 т.; Обходен маршрут: Кичево – Оброчище. Срок до 28.02.2019 г.\r\nДвижението в участъка от км 125+000 до км 165+000 се осъществява с повишено внимание, поради монтаж на ограничителни системи. Движение в свободната лента, съобразно създадената организация на движение. Срок до 30.03.2018 г.\r\nОбласт Бургас: \r\nДвижението в участъка Обзор – Сл. бряг от км 165+000 до км 199+100 се осъществява с повишено внимание поради полагане на хоризонтална маркировка. Участъкът е сигнализиран с пътни знаци. Срок до 06.06.2018 г.;\r\nДвижението в участъка Обзор – Сл. бряг от км 165+000 до км 199+100 се осъществява с повишено внимание поради почистване на банкети и оформяне  на окопи. Участъкът е сигнализиран с пътни знаци. Срок до 12.06.2018 г.;\r\nДвижението по път I-9 в участъка Ахелой – Поморие е ограничено и се осъществява по обходен маршрут:\r\n- За пътуващите Бургас – Варна: от пътен възел Бургас „Север“ по път III-906 – с. Лъка – гр. Каблешково, по път III-6009 гр. Каблешково – Ахелой и обратно.\r\n- За пътуващите от Ахелой до Поморие и обратно: Поморие – Каменар – Каблешково – Ахелой. Срок до 18.06.2018 г.\r\nДвижението по път Бургас – Слънчев бряг в участъка обход на гр. Ахелой от км 212+000 до км 217+000 се осъществява с повишено внимание спрямо поставената вертикална сигнализация и ограничение на скоростта на 50 км/ч поради ремонтни дейности. Срок до 15.06.2018 г.\r\nДвижението по път Варна – Бургас при км 231+750 се осъществява в една лента на определени участъци поради частични ремонтни дейности на асфалтовата настилка в участъка от км 231+200 до км 231+875 дясно. Срок до 26.06.2018 г.\r\nІV. СЪСТОЯНИЕ НА РЕПУБЛИКАНСКАТА ПЪТНА МРЕЖА: \r\n1. Ремонтни дейности и временна организация на движението /ВОД/: \r\nОПУ-Благоевград:\r\nВременно са въведени следните ограничения за движение на МПС: няма.\r\nРемонтни дейности: няма.\r\nОПУ-Бургас:\r\nВременно са въведени следните ограничения за движение на МПС:\r\nПът III-908: Движението по път III-908 Варовник – Вълчаново ханче от км 20+000 до 39+200 е ограничено на МПС над 10 т. поради стесняване на пътното платно. Срок до 31.12.2018 г.\r\nПът III-7306: Движението по път ІІІ-7306 Черница – Сунгурларе – Чубра е ограничено за МПС над 10 т поради стесняване на пътното платно. Срок 31.12.2018 г.\r\nРемонтни дейности: \r\nПътII-99: Движението по път II-99 от км 0+000 до км 3+500 Крайморие  – отбивката за Рибарско селище се извършват се частични  ремонтни дейности по пътната настилка. Организацията на движението се сигнализира с пътни знаци. Срок до 15.06.2018г.\r\nПът III-2085: Движението по път III-2085 Просеник – Гюльовци от км 20+000 до км 28+000 се осъществява в една лента на определени участъци поради частични ремонтни дейности на асфалтовата настилка. Организацията на движение е сигнализирана с пътни знаци.Срок до 21.06.2018 г.\r\nПът III-5392: Движението по път III-5392 от км 5+800 до км 17+900 в участъка Камено-Братово се осъществява в една лента на определени участъци поради частични ремонтни дейности на асфалтовата настилка. Организацията на движение е сигнализирана с пътни знаци. Срок до 16.06.2018 г.;\r\nПът III-7907: Движението по път III-7907 от км 5+200 до км 16+200 в участъка Тръстиково-надлез Братово се осъществява в една лента на определени участъци поради частични ремонтни дейности на асфалтовата настилка. Организацията на движение е сигнализирана с пътни знаци. Срок до 15.06.2018 г.\r\nПът III-7909: Движението по път III-7909 кв. „Горно Езерово“ – Братово от км 4+000 до км 12+000 се осъществява в една лента на определени участъци поради частични ремонтни дейности на асфалтовата настилка. Организацията на движение е сигнализирана с пътни знаци.Срок до 15.06.2018 г.\r\nПът III-9008: Движението по път III-9008 в участъка Деспред – п.в. Братово от км 11+130 до км 13+000 се осъществява в една лента на определени участъци поради частични ремонтни дейности на асфалтовата настилка. Организацията на движение е сигнализирана с пътни знаци. Срок до 15.06.2018 г.\r\nОПУ-Варна:\r\nВременно са въведени следните ограничения за движение на МПС: няма.\r\nРемонтни дейности:\r\nПът III-904: Движението по път III-904 Старо Оряхово – Гроздьово от км 23+403 до км 41+705 се осъществява в една лента поради частични ремонтни дейности на асфалтовата настилка. Организацията за движение е сигнализирана с пътни знаци. Срок до 04.06.2018 г.\r\nПът III-904: Движението по път III-904 Старо Оряхово – Гроздьово от км 0+000 до км 17+377 се осъществява в една лента поради частични ремонтни дейности на асфалтовата настилка. Организацията за движение е сигнализирана с пътни знаци. Срок до 04.06.2018 г.\r\nОПУ-В. Търново:\r\nВременно са въведени следните ограничения за движение на МПС: \r\nПът III-407: Движението по път ІІІ-407 Лозен – Полски Тръмбеш е ограничено за движението на МПС с обща маса над 12 т поради намален габарит на пътното тяло. Срок до 05.07.2018 г.\r\nОбходен маршрут: Лозен – Драганово – Янтра – Поликраище – Полски Тръмбеш;\r\nПът III-514: Ограничено е движението по път III-514 Г. Оряховица – Арбанаси от км 44+090 до км 46+474 поради ремонтни дейности. \r\nОбходен маршрут: по път II-53 от Г.Оряховица до пътен възел с път I-4 до с.Шереметя, по път VTR 1014 до с.Арбанаси и обратно. Срок до 30.06.2018 г.\r\nПът III-551: Движението по път ІІІ-551 Дебелец – Средни колиби – Елена е ограничено за МПС над 10 т поради намален габарит на пътното тяло. \r\nОбходен маршрут: Дебелец – В. Търново – Лясковски кантон – Миндя – Елена и обратно. Срок до 05.07.2018 г.\r\nПът III-4073: Движението по път ІІІ-4073 Царски извор – Драганово от км 0+000 до км 5+500 е ограничено поради свлачище. \r\nОбходен маршрут: Царски извор – Сушица – Драганово и обратно. Срок целогодишно.\r\nПът III-4082: Движението по път ІІІ-4082 Чешма – Кесарево е ограничено за МПС над 3,5 т поради намален габарит на пътното тяло. Срок до 05.07.2018 г.\r\nОбходен маршрут: Чешма – Сливовица – Горско Ново село – Джулюница – Кесарево.\r\nРемонтни дейности:\r\nПът II-53: Движението по път II-53 Поликраище – Елена в участък от км 16+800 до км 17+570 се осъществява с повишено внимание поради изграждане на пътна връзка. Срок до 12.06.2018 г.\r\nПът III-504: Ограничено е движението на път III-504 Стефан Стамболово – Обединение в участъка от км 16+700 до км 26+113 поради ремонтни дейности. Обходен маршрут: По път Стефан Стамболово – VTR1235/за Полски Сеновец/ - път I-5 Полски Тръмбеш – път-502 – Обединение и обратно. Срок до 30.06.2018 г.\r\nПът ІІІ-662: Движението по път ІІІ-662 Твърдица – Елена в участъка от км 47+800 до км 48+000 се осъществява в една лента поради пропадане на пътното платно и наличие на свлачище. Срок до 05.07.2018 г.\r\nОПУ-Видин:\r\nВременно са въведени следните ограничения за движение на МПС: \r\nПът III-1411: Движението по път III-1411 с. Слана Бара – Видин при км 24+990 е ограничено за МПС над 5 т поради компрометирано експлоатационно състояние на мост. \r\nОбходен маршрут: Видин – път II-14 до пътно кръстовище на км 3+217 през с. Слана Бара до път III-1411. Срок до 30.06.2018 г. \r\nПът III-1411: Движението по път III-1411 с. Буковец – с. Слана бара от км 24+162 до км 26+664 в участъка между с. Буковец и с.Слана бара е ограничено поради авариен ремонт на мост над р. Тополовец. \r\nОбходен маршрут от Видин до с. Слана бара и обратно: Път I-1/Видин-Димово/, път II-14 /Видин-Кула/ до п.к. „Вила Пчела” при км 3+217, общински път, път III-1411 /с. Слана бара/. Срок до 30.06.2018 г.\r\nРемонтни дейности: няма.\r\nОПУ-Враца:\r\nВременно са въведени следните ограничения за движение на МПС:\r\nПът II-11: Движението по път ІІ-11 Оряхово – Лесковец – граница с област Плевен от км 118+000 до км 119+000 е ограничено за МПС над 3.5 т. поради свлачищни процеси и деформации в асфалтовата настилка.\r\nОбходен маршрут: Оряхово – Селановци /път ІІІ-306/ Галово – Остров /пътища ІV-ти клас/-път ІІ-11-граница Плевен. Срок 31.12.2018 г.\r\nПът ІІІ-161: Движението по път ІІІ-161 Ребърково – Люти дол от км 0+000 до км 8+700 се осъществява при стеснение в двете посоки и ограничение за движението на МПС над 12 т от км 0+000 до км 5+900 и над 3,5 т от км 5+900 до км 8+700, поради свлачищни процеси. Срок 31.12.2018 г. \r\nПът III-308: Движението по път ІІІ-308 Своде – Караш – Хубавене – Роман в участъка от село Караш до село Хубавене е ограничено поради свлачище от км 25+000 до км 25+200. Срок 31.12.2018 г.\r\nОбходен маршрут: Роман – Ябланица – Осикова Лъкавица – Правешка Лъкавица – Караш за пътуващите от Роман за Караш. Ябланица – Роман – Хубавене за пътуващите от София и Ловеч. \r\nРемонтни дейности:\r\nПът ІІ-11: Движението по път ІІ-11 Мизия – Оряхово в гр. Оряхово от км 115+831 до км 117+403 е ограничено за всички автомобили поради ремонтни дейности по воден цикъл. \r\nОбходни маршрути: в направление Плевен – Ферибот Оряхово: За автомобили до 10 т. по улици в гр. Оряхово. \r\nЗа автомобили над 10 т.: по път III-306 през село Селановци, път II-11 Оряхово – Мизия през гр. Мизия, път II-15 Мизия – Оряхово – ферибот Оряхово. Движещите се в направление ферибот Оряхово – Плевен ползват същия маршрут. Ограничението е сигнализирано с пътни знаци, съгласно проект за временна организация. Срок до 26.08.2018 г.\r\nПът ІIІ-101: Движението по път IІІ-101 Криводол – Палилула се осъществява в една лента поради частични ремонтни дейности на асфалтовата настилка. Участъкът е сигнализиран с пътни знаци. Срок 12.06.2018 г.\r\nПът III-1002: Движението по път III-1002 Враца-Леденика се осъществява при стесняване на една от лентите за движение от км 5+150 до км 5+200 поради деформация на пътната настилка. Срок до 31.12.2018 г.\r\nПът III-1301: Движението по път III-1301 Криводол – Галатин от км 1+000 до км 2+700 се осъществява при стесняване на една от лентите поради частични ремонти на асфалтовата настилка и почистване на окопи. Срок до 18.06.2018 г.\r\nПът ІІІ-1306: Движението по път ІІІ-1306 Горно Пещене – /път ІІ-15/ от км 62+000 до км 62+300 се осъществява с повишено внимание поради възникнали свлачищни процеси. Една от лентите за движение е стеснена, като ограничението е сигнализирано с пътни знаци. Срок 31.12.2018 г.\r\nОПУ-Габрово:\r\nВременно са въведени следните ограничения за движението на МПС:\r\nПът III-403: Движението по път III-403 с. Кормянско – с. Малък Вършец при км 10+080 е ограничено за МПС с ширина, включително на товара, по-голяма от 3,30 м поради стеснен участък при мост над р. Крапец. Сигнализирано е с пътен знак В15. \r\nОбходен маршрут: за МПС над 3,30 м по път III-401 Граница Ловеч - /Кормянско – Малък Вършец/ - при км 46+800 по общински път до III-403 в с. Малък Вършец. Срок до 31.12.2018 г.\r\nПът III-3011: Движението по път III-3011 Крамолин – В. Търново от км 22+129 до км 28+380 е ограничено за МПС над 10 т поради намален габарит на пътното тяло при км 26+444. Срок до 30.06.2018 г.\r\nПът III-5004: Движението по път III-5004 Граница В. Търново – Дряново – Габрово – граница Ст. Загора от км 10+940 до км 11+829 съвпадащ с ул. Малина в гр. Габрово е ограничено поради извършване на строителни дейности. \r\nОбходен маршрут: за квартал Чехлевци: по път III-5004, път II-44, път III-4404. Поставена е необходимата сигнализация. Срок до 31.08.2018 г.\r\nРемонтни дейности:\r\nПът II-44: Движението по път II-44 Севлиево – Драгановци от км 0+000 до км 14+600 се осъществява с повишено внимание поради извършване на строително монтажни работи. Срок до 22.06.2019 г.\r\nПът II-44: Движението по път II-44 Севлиево – Драгановци от км 7+331 до км се 13+138 се осъществява в една лента поради ремонт на пътни съоръжения при км 7+331, км 8+693 и км 13+138 и укрепителна стена при км 11+735. Срок до 31.10.2018 г.\r\nПът II-44: Движението по път II-44 Драгановци – Габрово от км 14+600 до км 23+978,36 и от км 25+731 до км 28+972,75 се осъществява в едната лента или част от нея, както и по банкета поради извършване на ремонтни дейности на асфалтовата настилка. Поставена е необходимата пътна сигнализация. Срок до на 30.06.2018 г.\r\nПът II-44: Движението по път II-44 Драгановци – Габрово в участъка от км 16+970 до км 17+175 се осъществява в едната лента поради извършване на ремонт на пътно съоръжение при км 17+075. Ремонтът включва направа на стоманобетонна плоча, хидроизолация и полагане на нови пластове. Поставена е необходимата пътна сигнализация. Срок до 30.06.2018 г.\r\nПът III-5006: Движението по път III-5006 Габрово – Стоманеците при км 7+060 се осъществява с повишено внимание поради пропаднал участък на асфалтова настилка. Една от лентите за движение е стеснена, поставена е сигнализация. Срок до 30.06.2018 г.\r\nОПУ-Добрич:\r\nВременно са въведени следните ограничения за движение на МПС: няма.\r\nРемонтни дейности: \r\nПът II-71: Движението по път II-71 Силистра – Добрич от км 36+760 до км 38+000 в района на с. Коларци се осъществява с повишено внимание поради пропадане на част от пътното тяло. Срок до 22.06.2018 г.\r\nПът II-97: Движението по път II-97 Околовръстен път на гр. Добрич от км 7+824 до км 16+539 се осъществява с повишено внимание поради ремонтни дейности на асфалтовата настилка. Движението се регулира с пътни знаци. Срок 30.09.2018 г.\r\nОПУ-Кюстендил:\r\nВременно са въведени следните ограничения за движение на МПС: няма ограничения.\r\nРемонтни дейности:\r\nПът ІІІ-107: Движението по път III-107 в района на Рилски манастир от км 27+600 до км 27+800 се осъществява в една лента поради свличане на скална маса на пътното платно. Участъкът е сигнализиран с пътни знаци. Срок до 08.06.2018 г.\r\nПът ІІІ-623: Движението по път ІІІ-623 в участъка Бобов дол – Жедна от км 14+800 до км 15+560 се осъществява с повишено внимание поради изграждане на ново трасе (усвояване на нови площи от км 14+850 до км 15+550). Сигнализирано съгласно проект за временна организация и безопасност на движението. Срок до 08.09.2018 г.\r\nПът ІІІ-6222: Движението по път ІІІ-6222 Смоличано – Пелатиково от км 10+000 до км 14+000 е ограничено поради пропадане на част от пътното платно при км 10+650, км 11+720, км 12+830 и км 13+360. Срок до 30.06.2018 г.\r\nОПУ-Кърджали:\r\nВременно са въведени следните ограничения за движение на МПС: \r\nПът III-5009: Движението по път ІІІ-5009 Зорница – Бели пласт – Стремци – Черноочене – Кърджали е ограничено за МПС над 12 т. \r\nОбходен маршрут: по път I-5 Хасково – Кърджали и път III-507 Кърджали – Мост през с. Мост. Срок до 21.12.2018 г.\r\nРемонтни дейности: \r\nПът III-865: Движението по път III-865 Ардино – с. Бойно от км 32+000 до км 49+500 се осъществява в една лента поради частични ремонтни дейности на асфалтовата настилка. Срок до 30.06.2018 г.\r\nОПУ-Ловеч: \r\nВременно са въведени следните ограничения за движение на МПС:\r\nПът III-3505: Движението по път III-3505 Казачево – Стефаново от км 0+000 до км 8+500 е ограничено за МПС над 12 т поради пропадане на тротоар и подпорна стена при км 1+250 в с. Казачево, където има и стесняване на едната лента за движение. Водачите да се движат със съобразена скорост и повишено внимание. Срок до 30.06.2018 г.\r\nРемонтни дейности: \r\nПът II-35: Движението по път II-35 Плевен – Кърнаре в град Троян от км 70+911 до км 73+201 е ограничено поради частичен ремонт на асфалтовата настилка. Затворено е платното за движение в посока Кърнаре, като движението се осъществява двупосочно в платното в посока Ловеч. Водачите да се движат със съобразена скорост. Срок 30.06.2018 г.\r\nПът ІІ-35: Движението по път ІІ-35 Плевен – Троян в района на обходен път на гр. Ловеч от км 37+000 до км 42+600 се осъществява в едно платно поради ремонтни дейности по настилката и мостовите съоръжения. Затворено за движение е платното посока Троян, като движението се осъществява двупосочно в платното посока Плевен. Движението се регулира с пътни знаци. Срок до 30.08.2018 г.\r\nПът ІІ-35: Движението по път ІІ-35 Плевен – Троян в участъка на обходен път на гр. Ловеч от км 43+000 до км 44+400 е ограничено за всички МПС поради ремонтни работи в тунел „Ловеч”.\r\nОбходен маршрут за МПС до 12 тона: по улици през центъра на гр. Ловеч. \r\nОбходни маршрути за товарни автомобили над 12 т.:\r\n● За движещите се за и от гр. Троян: от гр. Ловеч, пътен възел „Софийска” по път ІІІ-401 през с. Изворче и с. Соколово до път І-4 при с. Микре, по път І-4 до пътен възел „Абланица” и по път ІІ-35 за гр. Троян и обратно. Движещите се от Троян към Плевен ползват същия маршрут.\r\n● За движещите се от гр. Варна и гр. Севлиево към гр. Ловеч и гр. Плевен от пътен възел Севлиево при км 85+700 на път І-4, по път ІІІ-403 Кормянско – Малък Вършец и път ІІІ-401 П. Славейково – Ловеч до гр. Ловеч, пътен възел „Баховица”.\r\n● За движещите се от гр. Варна и гр. Севлиево към гр. Ловеч и гр. Плевен, които са пропуснали обхода по път ІІІ-403 и ІІІ-401, на път І-4 при пътен възел „Абланица” се насочват с табели Ж3 към кръстовището на път І-4 с път ІІІ-401 при с. Микре, от там по съществуващата организация към гр. Ловеч и гр. Плевен.\r\nДвижението се регулира с пътни знаци. Срок до 30.11.2018 г.\r\nОПУ-Монтана:\r\nВременно са въведени следните ограничения за движение на МПС: \r\nПът II-81: Ограничено движение по път ІІ-81 Монтана – София през проход „Петрохан“ за автомобили над 12 т.\r\nОбходен маршрут: през гр. Своге. Срок до 10.01.2019 г.\r\nПът ІІІ-112: Движението по път ІІІ-112 Тополовец – Монтана е ограничено за МПС над 12 т поради изпълнение на строително-монтажни работи.\r\nОбходен маршрут: път І-1/Е-79/ Видин – Димово – Ружинци – Белотинци – Смоляновци – Монтана и обратно. Автомобилите до 12 тона да се движат с повишено внимание. Срок до 20.12.2018 г.\r\nПът III-8104: Движението по път ІІІ-8104 Замфирово – Пърличево от км 7+000 до км 7+700 е ограничено за МПС над 12 т поради пропадане на част от едната лента и банкета. Движението се осъществява двупосочно в една лента. Скоростта на движение е ограничена до 50 км/ч и е сигнализирано с пътни знаци. Срок до 26.06.2018 г.\r\nРемонтни дейности:\r\nПът ІІ-11: Движението по път ІІ-11 Сливата - Орсоя при км 28+000  се осъществява двупосочно в една лента поради почистване на земни окопи и изграждане под окопен дренаж. Движението се регулира от сигналисти. Срок до 11.06.2018 г.\r\nПът ІІ-11: Движението по път ІІ-11 Лом – Ковачица от км 42+850 до км 57+694 се осъществява двупосочно в една лента поради полагане на маркировка. Движението е сигнализирано с пътни знаци. Водачите на МПС да се движат с повишено внимание и съобразена скорост. Срок до 04.06.2018 г. \r\nПът ІІI-114: Движението по път ІІI-114 Лом – Василовци от км 0+800 до км 17+404 се осъществява двупосочно в една лента поради полагане на маркировка. Движението е сигнализирано с пътни знаци. Водачите на МПС да се движат с повишено внимание и съобразена скорост. Срок до 04.06.2018 г. \r\nПът ІІI-133: Движението по път ІІI-133 Лом – Вълчедръм от км 39+724 до км 61+300 се осъществява двупосочно в една лента поради полагане на маркировка. Движението е сигнализирано с пътни знаци. Водачите на МПС да се движат с повишено внимание и съобразена скорост. Срок до 04.06.2018 г. \r\nПът ІІI-818: Движението по път ІІI-818 Дългоделци – Черни връх от км 3+250 до км 15+474 се осъществява двупосочно в една лента поради полагане на маркировка. Движението е сигнализирано с пътни знаци. Водачите на МПС да се движат с повишено внимание и съобразена скорост. Срок до 04.06.2018 г. \r\nПът ІІI-1121: Движението по път ІІI-1121 Крива бара – Дондуково в района на Крива бара от км 5+420 до км 5+604 се осъществява двупосочно в една лента поради полагане на маркировка. Движението е сигнализирано с пътни знаци. Водачите на МПС да се движат с повишено внимание и съобразена скорост. Срок до 04.06.2018 г. \r\nПът ІІI-8105: Движението по път ІІI-8105 Медковец – Сливовик от км 11+596 до км 16+574 се осъществява двупосочно в една лента поради полагане на маркировка. Движението е сигнализирано с пътни знаци. Водачите на МПС да се движат с повишено внимание и съобразена скорост. Срок до 04.06.2018 г. \r\nОПУ-Пазарджик: \r\nВременно са въведени следните ограничения за движение на МПС:\r\nПът III-3704: Движението по път III-3704 Пазарджик – Ветрен при км 11+485 в с. Бошуля е ограничено за МПС над 10 т. \r\nОбходен маршрут: гр. Пазарджик, път I-8 с. Звъничево – Септемврийски ханчета, път III-8402 гр. Септември, кръгово кръстовище с път III-3704 с. Бошуля. Срок до 18.09.2018 г.\r\nРемонтни дейности: няма.\r\nОПУ-Перник:\r\nВременно са въведени следните ограничения за движение на МПС:\r\nПът ІІІ-637: Движението по път ІІІ-637 от с. Мрамор до разклон за с. Лева река е ограничено за МПС над 10 т. Срок до 30.06.2018 г.\r\nРемонтни дейности:\r\nПът ІІ-63: Движението по път ІІ-63 Брезник – Трън в участъка преди влизането в гр. Трън от км 46+300 до км 46+350 се осъществява в една лента поради пропадане на част от банкета. Движението е регулирано с пътни знаци. Срок до 30.06.2018 г.\r\nОПУ-Плевен:\r\nВременно са въведени следните ограничения за движение на МПС: \r\nПът III-118: Движението по път ІІІ-118 в чертите на гр. Долна Митрополия от км 23+057 до км 24+038 е ограничено за всички МПС, поради ремонтни дейности.\r\nОбходен маршрут: през съседни улици в града, съгласно поставената вертикална сигнализация. Срок – целогодишно.\r\nПът ІІІ-301: Движението по път III-301 край регулация с. Козар Белене – начало регулация гр. Левски от км 1+750 до км 5+753 е ограничено за МПС общо тегло над 7 т.\r\nОбходен маршрут: път III-303 Българене – Малчика – Аспарухово – Левски. Срок – целогодишно.\r\nПът ІІІ-304: Движението по път III-304 Изгрев – Трънчовица – Бацова махала – Новачене – Дебово от км 0+030 до км 24+650 е ограничено транзитното движение на МПС над 15 т.\r\nОбходен маршрут: по път ІІ-34 Плевен – Никопол. Срок – целогодишно.\r\nПът ІІІ-3004: Движението по път III-3004 Опанец – Долна Митрополия от км 0+000 до км 6+125 в района на с. Опанец е ограничено транзитно движение на МПС над 3.5 т.\r\nОбходен маршрут: по път І-3 Бяла – Плевен – Ботевград (от п.в. \"КАТ\" на км 88+973 към п.в. на км 95+099). Срок – целогодишно.\r\nПът ІІІ-3005: Движението по път III-3005 Ясен – Търнене – Градина в района на с. Ясен от км 1+793 до км 4+223 е ограничено за движение на МПС над 3.5 т, осигурен е сигнализиран обходен маршрут; Срок – целогодишно.\r\nПът ІІІ-3005: Движението по път III-3005 Ясен – Търнене – Градина – Петърница – Бъркач – Беглеж, в района на с. Беглеж от км 21+062 до км 27+123 е ограничено за МПС над 8 т.\r\nОбходен маршрут: път ІІІ-3502 Брестовец – Горталово – Беглеж – Бежаново – Ъглен. Срок – целогодишно.\r\nПът ІІІ-3006: Движението по път III-3006 Радомирци – Рупци – Червен бряг от км 8+904 до км 9+221 в участъка на свлачище в землището на гр. Червен бряг е ограничено за МПС над 12 т.\r\nОбходен маршрут: по път І-3 до гр. Луковит, кръстовище с път ІІІ-306, дясно, до гр. Червен бряг и обратно. Срок – целогодишно.\r\nРемонтни дейности:\r\nПът ІІ-35: Движението по път ІІ-35 Плевен – Ловеч от км 13+600 до км 25+384 се осъществява с повишено внимание поради частични ремонтни дейности на асфалтовата настилка. Движението е сигнализирано с пътни знаци. Срок до 15.09.2018 г.\r\nПът ІІІ-306: Движението по път III-306 Луковит – Оряхово в участъка Червен бряг – Чомаковци от км 9+715 до км 19+207 е ограничено поради демонтиране стоманен мост над река Искър преди с. Чомаковци.\r\nОбходен маршрут: (Кнежа – Искър – Долни Дъбник – Телиш – Луковит) За движещите се МПС по път I-3 Бяла-Ботевград от гр. Луковит транзитно през гр. Червен бряг към с. Чомаковци, начало обход с кръстовище с РП III-306, в гр. Луковит,  км 138+767, оттам отбивния маршрут следва трасето на път I-3 през с. Радомирци до обхода на гр. Долни Дъбник, гр. Искър и гр. Кнежа до кръстовище с път III-306 в гр. Кнежа и след това по трасето на път III-306 до с. Чомаковци. Срок до 04.07.2019 г.\r\nОПУ-Пловдив: \r\nВременно са въведени следните ограничения за движение на МПС:\r\nПът II-56: Движението по път II-56 Раковски – Пловдив при пътен възел Пловдив-изток е ограничено за тежкотоварните МПС с тегло над 12 тона. Поради ремонтни дейности на настилката на АМ „Тракия\" тежкотоварните МПС с тегло над 12 тона се отклоняват по обходни маршрути: \r\nЗа посока Пловдив – Бургас по път II-56 Стряма - Брезово до път I-6.\r\nЗа посока Стряма – Бургас по път II-56, път I-8, път II-66, път III-667 и включване на АМ „Тракия“ при км 165 на пътен възел „Плодовитово“. Срок до 30.06.2018 г.\r\nПът II-86: Движението по път II-86 Пловдив – Асеновград от изхода на гр. Пловдив до гр. Асеновград се извършва двупосочно в едното платно в посока Асеновград поради ремонтни дейности в участъка. Срок до 10.06.2018 г.\r\nПът II-86: Движението по път II-86 Асеновград – Нареченски бани е ограничено за МПС с височина над 4 м. през тунелите.\r\nОбходен маршрут: път III-866 Кричим – Девин.\r\nПът ІІІ-667: Движението по път III-667 Плодовитово – Първомай – Асеновград при км 6+832 в района на мост над р. Марица е ограничено за МПС над 5 т поради намален габарит на пътното платно на стоманения мост на р. Марица.\r\nОбходен маршрут: път ІІ-66 Стара Загора – Поповица и път І-8 София – Пловдив – Свиленград.\r\nПът III-804: Движението по път III-804 Поповица – Болярци е ограничено за МПС над 12 т поради намален габарит на пътното платно на мост в с. Поповица. Срок до 21.12.2018 г. \r\nПът III-8611: Движението по път III-8611 Белица – Загражден – Давидково в участъка от км 13+500 от Държавно ловно стопанство ”Кормисош” след с. Белица до границата с област Смолян при км 18+431 е ограничено за всички МПС. Срок до 21.12.2018 г.\r\nРемонтни дейности: \r\nПът II-86: Движението по път II-86 Пловдив – Асеновград от изхода на гр. Пловдив до гр. Асеновград се извършва двупосочно в едното платно в посока Асеновград поради ремонтни дейности в участъка. Срок до 10.06.2018 г.\r\nОПУ-Разград:\r\nВременно са въведени следните ограничения за движение на МПС: \r\nРемонтни дейности: няма.\r\nОПУ-Русе:\r\nВременно са въведени следните ограничения за движение на МПС: \r\nПът ІІІ-202: Движението по път III-202 Русе – Щръклево – Нисово – Кацелово при км 36+945 е ограничено за МПС над 10 т поради компрометирано експлоатационно състояние на мост до с. Кацелово при км 36+945 над р. Черни Лом. Едната лента е затворена за движение и е въведен пропускателен режим по свободната лента за движение. Въведено е ограничение на скоростта 40 км/ч. Срок до 28.11.2018 г.\r\nРемонтни дейности: \r\nПът II-21: Движението по път ІІ-21 Русе – Мартен от км 0+000 до км 0+293 се осъществява с повишено внимание и ограничение на скоростта до 40 км/ч поради ремонтни дейности на пътното платно. Участъкът е сигнализиран със светлинна, вертикална и хоризонтална сигнализация. Срок до 10.09.2018 г.\r\nПът II-54: Движението по път гара Бяла - Ценово  от км 0+000 до км 13+100 – се осъществява с повишено внимание поради рязане на храсти, профилиране на пътни банкети, почистване на канавки и ремонтни дейности по асфалтовата настилка. Срок до 15.06.2018 г.\r\nПът III-2001: Движението по път III-2001 Писанец – Ветово от км 0+000 до км 10+000 се осъществява с повишено внимание поради частични ремонтни дейности на асфалтовата настилка. Движението се регулира от сигналисти. Срок до 08.06.2018 г. \r\nОПУ-Силистра: \r\nВременно са въведени следните ограничения за движение на МПС: \r\nПът III-701:Ограничено движение по път ІІІ-701 в участъка Секулово – Тодор Икономово от км 9+454 до км 16+353 за МПС над 3,5 т поради компрометирано състояние на мостово съоръжение. \r\nОбходен маршрут за МПС над 3,5 тона: през общински път 70009 Секулово – Прохлада – Браничево, път І-7 Браничево – Пристое – Каолиново, път ІІІ-7005 Каолиново – Тодор Икономово и обратно. Срок до 30.06.2018 г.\r\nРемонтни дейности:\r\nПът ІІ-21: Движението по път ІІ-21 Русе – Силистра в участъка с. Нова Черна – с. Айдемир от км 39+440 до км 103+700 се осъществява в една лента на участъци поради полагане на хоризонтална маркировка. Движението се регулира с конуси. Срок до 04.06.2018 г.;\r\nПът ІІІ-205: Движението по път ІІІ-205 Исперих – Белица в участъка с. Стефан Караджа – с. Преславци от км 58+857 до км 59+969 се осъществява в една лента поради полагане на хоризонтална маркировка. Движението се регулира с конуси. Срок до 04.06.2018 г г.;\r\nПът ІІІ-211: Движението по път ІІІ-211 с. Поляна – с. Попина в участъка с. Попина – пристанище Попина от км 8+948 до км 10+530 се осъществява  в една лента поради полагане на хоризонтална маркировка. Движението се регулира с конуси. Срок 04.06.2018 г;\r\nПът ІІІ-2104: Движението по път ІІІ-2104 в гр. Главиница от км 14+000 до км 15+000 се осъществява в една лента поради полагане на хоризонтална маркировка. Движението се регулира с конуси. Срок до 04.06.2018г.;\r\nОПУ-Сливен:\r\nВременно са въведени следните ограничения за движение на МПС: няма.\r\nРемонтни дейности: няма.\r\nОПУ-Смолян:\r\nВременно са въведени следните ограничения за движение на МПС: \r\nПът II-86: Движението по път ІІ-86 гр. Смолян – с. Средногорци от км 108+350 /с. Влахово/ до км 109+450 /разклона за с. Тикале/ е ограничено за всички МПС поради срутване на скална маса на пътното платно.\r\nОбходен маршрут: Смолян - Чокманово - Смилян - Рудозем - Средногорци и обратно. Срок до 31.10.2018 г.\r\nПът II-86: Движението на МПС под 12 тона по път ІІ-86 гр. Смолян – с. Средногорци в района на свлачище при км 109+450 се осъществява по ново изграден обходен общински път между с. Влахово, отклонението за с. Тикале и път II-86. Срок до 31.08.2018 г.\r\nПът III-861: Движението по път III-861 в отсечката гр. Лъки – пътно кръстовище за хижа Момчил юнак е ограничено за МПС с тегло над 12 т поради намален габарит на пътното тяло. Срок до 31.10.2018 г.\r\n Път III-866: Движението по път III-866 Широка лъка – Девин при км 37+800 се осъществява с повишено внимание поради пропаднал на банкет с дължина 10 м. Срок до 30.06.2018 г.\r\nПът ІІІ-8631: Движението по път ІІІ-8631 Момчиловци – Славейно – местност Момина вода от км 0+000 до км 5+993 е ограничено да се движат автомобилите с маса над 12 т. без ремаркета и полуремаркета, поради стеснен габарит. Движението в района се регулира с пътни знаци. Срок до 31.10.2018 г.\r\nПът ІІІ-8683: Движението по път ІІІ-8683 с. Арда – с. Горна Арда от км 27+000 до км 29+500 е ограничено за МПС с тегло над 10 т поради пропадане и стеснение на една от пътните ленти. Движението в района се регулира с пътни знаци. Срок до 31.10.2018 г.\r\nРемонтни дейности: няма.\r\nОПУ-София:\r\nВременно са въведени следните ограничения за движение на МПС: \r\nПът II-81: Ограничено движение по път ІІ-81 Монтана – София през проход „Петрохан“ за автомобили над 12 т.\r\nОбходен маршрут: през гр. Своге. Срок до 31.03.2019 г. \r\nПът ІІ-82: Движението по път II-82 Костенец – Самоков от км 0+000 до км 39+176 е ограничено за товарни МПС над 10 т в двете посоки. Срок до 30.09.2018 г.\r\nПът ІІІ-3701: Движението по път III-3701 в участък от края на с. Ямна до края на област Ловеч от км 16+600 до км 22+300 е ограничено за всички МПС поради свлачищни процеси. \r\nОбходен маршрут: път II-37 Етрополе – Лъга – Джурово, път I-3 Джурово – Ябланица граница област Ловеч, път III-358 Ябланица – Гложене, път III-3701 Гложене – Черни Вит. Срок до 30.09.2018 г.\r\nПът ІІІ-8001: Движението по път III-8001 Беренде извор – Беренде от км 4+700 до км 9+410 е ограничено за движение на МПС поради намален габарит на пътното платно. Срок до 01.09.2018 г. \r\nПът ІІІ-8102: Движението по път III-8102 Чибаовци – Свидня от км 10+000 до км 16+750 е ограничено поради активирали се свлачища. \r\nОбходен маршрут: до Чибаовци да се ползва път II-81 до Бучин проход, път III-164 Бучин проход – Искрец – Свидня. Срок до 30.09.2018 г.\r\nРемонтни дейности: \r\nПът II-16: Движението по път II-16 Своге – Оплетня от км 22+000 до км 50+000 се осъществява с повишено внимание поради почистване на пътни риголи и паднали камъни. Срок до 08.06.2018 г.\r\nПът II-18: Движението по път II-18 Софийски околовръстен път /СОП/ АМ \"Тракия\" - Казичене от км 32+680 до км 35+577 е ограничено поради строително-монтажни дейности в лявото платно /посока Казичене/. Движението се извършва двупосочно в дясното платно /посока АМ \"Тракия\"/. Срок до 05.06.2018 г.         \r\nПът II-82: Движението по път II-82 Боровец – Самоков от км 27+030 до км 34+715 се осъществява с повишено внимание поради частични ремонтни дейности. Срок 09.06.2018 г.\r\nОПУ-Стара Загора:\r\nВременно са въведени следните ограничения за движение на МПС: \r\nПът ІІІ-807: Движението по път III-807 гр. Чирпан – с. Върбица в участъка с. Скобелево – с. Зетьово е ограничено за всички МПС поради аварирал мост над река Марица при км 7+600. \r\nОбходни маршрути: \r\n- път ІІ-66 Поповица – Плодовитово – Първомай – Скобелево; \r\n- път ІІ-66 Чирпан – Плодовитово – Първомай – Скобелево; \r\n- Скобелево – Първомай – Плодовитово – път ІІ-66. Срок до 07.01.2019 г.\r\nПът ІІІ-5031: Движението по път III-5031 Опан – Гълъбово е ограничено на МПС над 10 т. \r\nОбходен маршрут: път І-5 Стара Загора – Димитровград и път ІІІ-554 Раднево – Гълъбово. \r\nРемонтни дейности: няма.\r\nОПУ-Търговище:\r\nВременно са въведени следните ограничения за движение на МПС:\r\nПът III-4009: Движението по път III-4009 Лиляк – Пресиян от км 7+484 до км 15+230 е ограничено за МПС над 5 т поради свлачище в района на с. Александрово. Участъкът е сигнализиран с пътни знаци. Срок до 31.08.2018 г.\r\nПът III-4009: Движението по път III-4009 Лиляк – Александрово от км 9+800 до 10+200 се осъществява в една лента поради активизирано свлачище. Участъкът е сигнализиран с пътни знаци. Срок до 31.08.2018 г.\r\nПът III-4082: Движението на МПС над 3,5 т. по път III-4082 Капище-Банковец от км 0+000 до 11+300 е ограничено поради ремонт на мост. Срок до 30.06.2018 г.\r\nРемонтни дейности:\r\nПът III-2002: Движението по път III-2002 в с. Зараево от км 29+200 до км 29+550 се осъществява с повишено внимание поради превантивен ремонт на пътната настилка. Срок до 30.08.2018 г.\r\nПът III-5102: Движение с повишено внимание по път IІI-5102 Мировец – Буховци – Острец – Надарево – Дългач – Певец от км 4+410 до км 28+825 поради превантивен ремонт на пътната настилка.  Срок до 30.10.2018 г.\r\nОПУ-Хасково:\r\nВременно са въведени следните ограничения за движение на МПС:\r\nПът III-597: Движение по път III-597 Ивайловград – Дъбовец – Малко градище – Лозен – Любимец при км 56+850 в гр. Любимец е ограничено за всички МПС поради закрит ж.п. прелез. \r\nОбходен маршрут: гр. Любимец – с. Сива река – с. Малко градище – гр. Ивайловград. Срок до 20.12.2018 г.\r\nПът III-5009: Движението по път III-5009 Козлец – Кърджали от км 0+000 до км 26+080 e ограничено за МПС над 12 т. Срок до 21.12.2018 г.\r\nРемонтни дейности: \r\nПът ІІ-76: Движението по път II-76 Черепово – Българска поляна от км 35+100 до км 37+400 се осъществява двупосочно в една лента поради частични ремонтни дейности по асфалтовата настилка. Срок до 04.06.2018 г.\r\nПът III-505: Движението по път III-505 Малко Градище – Сива река – пътно кръстовище с път I-8 (Любимец – Свиленград) от км 62+394 до км 62+858 в района на пътно кръстовище за Свиленград и Любимец се осъществява в една лента поради ремонтни дейности по асфалтовата настилка. Срок до 12.06.2018 г.\r\nОПУ-Шумен:\r\nВременно са въведени следните ограничения за движение на МПС: \r\nПът III-701:Ограничено е движението по път ІІІ-701 в участъка Секулово – Тодор Икономово от км 9+454 до км 16+353 за МПС над 3,5 т, поради компрометирано състояние на мостово съоръжение. \r\nОбходен маршрут: за МПС над 3,5 тона: през общински път 70009 Секулово – Прохлада – Браничево, път І-7 Браничево – Пристое – Каолиново, път ІІІ-7005 Каолиново – Тодор Икономово и обратно. Срок до 30.06.2018 г.\r\nПът ІІІ-731: Движението по път III-731 Радко Димитриево – Друмево e ограничено за МПС над 10 т поради свлачищни процеси. \r\nОбходен маршрут: Шумен – Овчарово – Друмево. Срок до 30.06.2018 г.\r\nРемонтни дейности: няма.\r\nОПУ-Ямбол:\r\nВременно са въведени следните ограничения за движение на МПС:\r\nПът ІІІ-7008: Движението по път III-7008 Елхово – Изгрев от км 2+440 до км 2+560 е ограничено поради компрометирано експлоатационно състояние на дървен мост над р. Тунджа.\r\nОбходен маршрут: по изграден обходен път до моста с ограничение на скоростта до 30 км/ч. Срок до 30.06.2018 г.\r\nРемонтни дейности:\r\nПът ІІІ-7008: Движението по път III-7008 Малък манастир – Голям манастир от км 18+059 до км 18+123 се осъществява в една лента поради пропаднала настилка и пропаднал насип. Движението се регулира чрез пътни знаци. Срок до 30.06.2018 г.\r\n2. Опасност от падащи камъни: Искърско дефиле; Кресненско дефиле; проход на Републиката; път І-1 /Е-79/ Мездра-Ботевград, Видин-Монтана и в участъците от км 321+400 до км 321+500 и от км 352+650 до км 352+750; път I-4 София-Варна при с. Пролаз и Коритна-Български Извор-Микре; път I-5 /Е 85/ В. Търново-Дряново-Габрово-Шипка; път І-6 Коняво-разклон Клапаровци и София-Карлово-Бургас, проходи „Козница” и „Стражата”; път I-8 при кръстовище за с. Габровица; път I-9 Крушевец-М.Търново; път ІІ-19 Симитли- Г. Делчев; път II-35 Троян-Кърнаре; път II-37 Пещера-Батак-Ш. Поляна; път II-53 Стара река-Сливен; път ІІ-62 Самоков-Дупница /местност Дервена/; път ІІ-82 Самоков-София /Г.Окол-Пасарел-Кокаляне/; път II-84 Варвара-гара Костандово /кръстовище за Св. Петка/; път ІІ-86 Асеновград-Смолян; път ІІІ-102 Превала-Монтана; път ІІІ-104 Бобошево-Четирци; път ІІІ-107 Рила-Рилски Манастир; път III-305 Дерманци-Торос-Гложене; път ІІІ-488 Градец-Ичера-Сливен; път ІІІ-601 Горановци-Олтоманци; път ІІІ-606 в района на Копривщица; път ІІІ-622 Друмохар-Ваксево; път III-842 Юндола-Голямо Белово; път ІІІ-861 Юговско ханче-Югово-Лъки-Здравец; път ІІІ-865; Стояново-Ардино; път ІІІ-866 Смолян-Кричим-Стамболийски-път І-8; път ІІІ-3011 стената на яз. „Ал. Стамболийски”; път ІІІ-8611 Белица-Загражден, всички пътища на област Смолян; път II-55 от км 34+900 до км 45+000 на Прохода на Републиката има опасност от свличане на скални и земни маси; път ІІ-73 Шумен-Карнобат има опасност от свличане на скални и земни маси. Шофьорите да се движат с повишено внимание по тези участъци.", "date": "2018.06.03", "title": "Актуална пътна обстановка"}
{"url": "http://www.focus-news.net/news/2018/06/03/2529333/nimh-dnes-okolo-i-sled-obyad-na-mnogo-mesta-shte-ima-kratkotrayni-valezhi-s-gramotevichni-buri-i-gradushki.html", "text": "Днес преди обяд ще е предимно слънчево. Около обяд и до полунощ, на много места ще се развива купеста и купесто-дъждовна облачност и ще има краткотрайни валежи с гръмотевични бури и градушки. Вятърът в Дунавската равнина ще се ориентира от северозапад и ще е до умерен, а в крайните източни райони ще е от юг-югоизток. Максималните температури ще са между 29° и 34°, по-ниски по Черноморието, за София – около 28°. Това съобщи за Агенция „Фокус” дежурният синоптик  Боряна Маркова от Националния институт по метеорология и хидрология (НИМХ) при Българската академия на науките (БАН).\r\nПо Черноморието през деня ще преобладава слънчево време. Късният след обяд, главно по Северното Черноморие ще се развива купесто-дъждовна облачно и на места там ще превали и прегърми. Ще духа слаб до умерен вятър от юг-югоизток. Максималните температури ще са 21-25°. Температурата на морската вода е 21-22°. Вълнението на морето ще е около 2 бала.\r\nВ планините преди обяд ще преобладава слънчево време. Около и след обяд ще се развива купесто-дъждовна облачност и на много места ще превали краткотраен дъжд с гръмотевици. На отделни места в Рило-Родопската област явленията ще са по-интензивни. Ще духа слаб до умерен вятър от север-северозапад. Максималната температура на височина 1200 метра ще е около 21°, на 2000 метра – около 15°.\r\nАтмосферното налягане е близко до средното за месец юни (946 хПа) и слабо ще се понижи.", "date": "2018.06.03", "title": "НИМХ: Днес около и след обяд на много места ще има краткотрайни валежи с гръмотевични бури и градушки"}
{"url": "http://www.focus-news.net/news/2018/06/03/2529328/afp-noviyat-vatreshen-ministar-na-italiya-mateo-salvini-shte-poseti-sitsiliya-zaradi-migrantite.html", "text": "Новият вътрешен министър на Италия Матео Салвини ще посети Сицилия заради мигрантите, предава  AFP.\r\nТой ще посети пристанищния град Поцало, превърнал се в основна спирка по пътя на мигрантите.\r\n„Добрите времена за нелегалните мигранти свършиха – събирайте си багажа“, каза той в събота на митинг в Северна Италия.\r\n„Страните трябва да започнат да си вършат работата и повече трафиканти да не акостират на италианските брегове“, каза той по адрес на неправителствените организации, които организират спасителни операции в морето, като ги обвинява в съучастничество с трафикантите.\r\nДругият вицепремиер Луиджи ди Майо е наричал неправителствените организации – „таксита в морето“, макар, че думите му са много по-умерени от тези на Салвини. Юлиян Марков", "date": "2018.06.03", "title": "AFP: Новият вътрешен министър на Италия Матео Салвини ще посети Сицилия заради мигрантите"}
{"url": "http://www.focus-news.net/news/2018/06/03/2529334/prezidentat-rumen-radev-shte-vrachi-nagradite-na-pobeditelite-v-viii-izdanie-na-proekta-narodnite-buditeli-i-az.html", "text": "Днес в Пловдив президентът Румен Радев ще участва в церемонията по награждаване на победителите в VIII издание на проекта „Народните будители и аз“. Това съобщиха от прессекретариата на държавния глава. Събитието е с начало от 10.00 часа в Новотел „Пловдив“.", "date": "2018.06.03", "title": "Президентът Румен Радев ще връчи наградите на победителите в VIII издание на проекта „Народните будители и аз“"}
{"url": "http://www.focus-news.net/news/2018/06/03/2529338/burgas-dvama-mazhe-sa-se-udavili-na-tsentralniya-plazh-v-pomorie.html", "text": "Двама мъже са се удавили на централния плаж в Поморие. Това съобщиха за Агенция „Фокус“ от ОДМВР – Бургас. Вчера, 2 юни, в 18.10 часа в Районно управление „Поморие“ е получено съобщение за давещи се двама мъже на централния плаж в курорта. Към мястото веднага са се отправили два полицейски екипа, два екипа на Центъра за спешна медицинска помощ и екип на пожарната. На брега служителите открили безжизнено тялото на 32-годишен мъж от Пловдив. Малко по-късно е открито и тялото на неговия брат, който е на 28 години. И двете тела са без следи от насилие, като вероятна причина за смъртта е удавяне заради бурно вълнение. Двамата са откарани за аутопсия в Бургаската болница. Образувано е досъдебно производство.", "date": "2018.06.03", "title": "Бургас: Двама мъже са се удавили на централния плаж в Поморие"}
{"url": "http://www.focus-news.net/news/2018/06/03/2529335/ministarat-na-otbranata-krasimir-karakachanov-shte-prisastva-na-ofitsialnoto-otkrivane-na-bolnitsa-vita-klon-pomorie.html", "text": "Министърът на отбраната Красимир Каракачанов и началникът на отбраната генерал Андрей Боцев ще присъстват на официалното откриване на Многопрофилната болница за продължително лечение и рехабилитация към Министерство на отбраната „ВИТА” – клон Поморие днес от 12.00 ч. Това съобщиха от пресцентъра на Министерството на отбраната. На откриването ще бъде отслужен водосвет за здраве и ще бъде издигнато знамето на болницата. Предвидени са изказвания на министъра на отбраната Красимир Каракачанов и на управителя на болницата полк. д-р Любомир Крантев. \r\nБолницата „ВИТА” – клон Поморие  подновява дейността си след основен ремонт и модернизация, с професионален колектив от медицински лица и специалисти. Здравното заведение ще извършва медицински дейности за нуждите на Българската армия по три направления – физикална и рехабилитационна медицина, продължително лечение по вътрешни болести и продължително лечение по нервни болести. От 4 юни включително военнослужещите и техните семейства ще могат да се възползват от възобновената дейност и всички услуги на болницата.", "date": "2018.06.03", "title": "Министърът на отбраната Красимир Каракачанов ще присъства на официалното откриване на болница „ВИТА“ – клон Поморие"}
{"url": "http://www.focus-news.net/news/2018/06/03/2529337/voice-of-america-makedoniya-vmro-dpmne-nyama-da-podkrepi-promyana-na-imeto-na-makedoniya-iska-novi-izbori.html", "text": "В половинчасова реч пред десетки хиляди граждани от различни градове в Македония, лидерът на ВМРО-ДПМНЕ Християн Мицковски посочи, ме партията му няма да гласува за променя  на конституционното име на страната „ и ще поиска предсрочни парламентарни избори, които ще се проведат заедно с президентските през април следващата година“, предава  Voice of America  в своята македонска редакция.\r\n„Искам по този повод да повторя, че ВМРО-ДПМНЕ няма да подкрепи промяна на конституцията  с цел промяна на конституционното име. От това по-ясна позиция няма“, заяви Мицковски и повтори, че цялата информация около хода на преговорите получава единствено от медиите.\r\nИскането за предсрочни парламентарни избори може да не е голяма изненада за местната общественост. Мицковски  обаче определя условия, идентични с тези, които бяха през 2016 г., когато ВМРО-ДПМНЕ загуби властта.\r\nВ речта си той не се дистанцира или огради от членове и поддръжници на партията, обвинени в насилието от 27 април. \"Докато патриотите са в затвора, престъпниците са на свобода“, заяви той.\r\nТой разкритикува работата на правителството и неговите решения, но изненадващо и правителството, което оглавяваше предшественика му във ВМРО-ДПМНЕ  Груевски.\r\n„Не казвам, че по-рано не е имало същите или подобни неща и че ВМРО-ДПМНЕ не трябва да бъде критикувано. Време е да се създаде система от ценности и принципи. Това трябва да бъде решаващо. Това е, което трябва да наложим. Македония се нуждае от ново поколение политици“, допълни политикът.\r\nНа протеста бяха излъчени и съобщенията с подкрепата на премиера на Унгария Виктор Орбан, и лидера на Европейската народна партия, Жозеф Дол. Виктор Турмаков", "date": "2018.06.03", "title": "Voice of America (Македония): ВМРО-ДПМНЕ няма да подкрепи промяна на името на Македония, иска нови избори"}
{"url": "http://www.focus-news.net/news/2018/06/03/2529336/predsedatelyat-na-ns-tsveta-karayancheva-shte-prisastva-na-praznika-na-rozata-v-kazanlak.html", "text": "Председателят на Народното събрание Цвета Караянчева ще присъства днес на Празника на розата в Казанлък. Това съобщиха от пресцентъра на Народното събрание. В 10.00 часа Цвета Караянчева ще присъства на възстановка на розобер и демонстрация на старинно розоварене в розовите градини край града. По-късно тя ще посети Музея на розата и ще се включи в 12.00 часа в официалната част на празничното шествие.", "date": "2018.06.03", "title": "Председателят на НС Цвета Караянчева ще присъства на Празника на розата в Казанлък"}
{"url": "http://www.focus-news.net/news/2018/06/03/2529339/gd-granichna-politsiya-intenzivno-e-dvizhenieto-na-izhod-za-tovarni-avtomobili-na-granitsata-s-turtsiya-na-gkpp-kulata-trafikat-prodalzhava-da-bade-zatrudnen.html", "text": "Интензивно е движението на изход за товарни автомобили на ГКПП „Капитан Андреево“ и ГКПП „Лесово“. Това съобщиха от пресцентъра на ГД „Гранична полиция“. Данните са към 6.00 часа. Продължава да бъде интензивен и затруднен трафикът и на ГКПП „Кулата“ - леките автомобили и автобуси преминават на едно трасе, товарните - на второ, а третото не функционира, поради извършване на ремонтни дейности на гръцка територия. На границата със Сърбия, Македония и Румъния движението се извършва нормално на всички гранични контролно-пропускателни пунктове.", "date": "2018.06.03", "title": "ГД „Гранична полиция“: Интензивно е движението на изход за товарни автомобили на границата с Турция, на ГКПП „Кулата“ трафикът продължава да бъде затруднен"}
{"url": "http://www.focus-news.net/news/2018/06/03/2529340/ministarat-na-otbranata-krasimir-karakachanov-shte-se-sreshtne-s-uchenitsi-ot-gimnaziyata-po-elektrotehnika-i-elektronika-konstantin-fotinov-burgas.html", "text": "Министърът на отбраната Красимир Каракачанов ще се срещне с ученици от Професионалната гимназия по електротехника и електроника „Константин Фотинов“ в град Бургас. Това съобщиха от пресцентъра на Министерството на отбраната. По инициатива на неправителствена организация и с помощта на Националната гвардейска част, съществуващите ученически отряд и оркестър към Професионалната гимназия по електротехника и електроника „Константин Фотинов“ ще бъдат именувани съответно IV-ти ученически гвардейски отряд и II-ри ученически гвардейски оркестър, по модела на вече съществуващите такива в други населени места в страната.\r\nСъбитието се осъществява с подкрепата на Министерството на отбраната и ще се състои днес от 10.00 ч в град Бургас на площад „Свети Свети Кирил и Методий“.", "date": "2018.06.03", "title": "Министърът на отбраната Красимир Каракачанов ще се срещне с ученици от гимназията по електротехника и електроника „Константин Фотинов“ - Бургас"}
{"url": "http://www.focus-news.net/news/2018/06/03/2529341/ria-novosti-v-kishinev-zapochna-vtori-tur-na-mestnite-izbori.html", "text": "В столицата на Молдова започна втори тур на предсрочните честни избори. Избирателните секции отвориха врати в 7 часа местно време (съвпада с българско), предава РИА Новости.\r\nСпоред законодателството на Молдова втори тур се провежда две седмици след първи. Няма праг на избирателната активност.\r\nНа втори тур за кмет на Кишинев се борят бившият президентски съветник Йон Чебан (председател на фракцията на социалистите в градския съвет на столицата), а също така и Андрей Настасе – лидер на партия „Достойнство и справедливост“.\r\nИзбирателните секции закриват врати в 21:00 часа. Виктор Турмаков", "date": "2018.06.03", "title": "РИА Новости: В Кишинев започна втори тур на местните избори"}
{"url": "http://www.focus-news.net/news/2018/06/03/2529342/predsedatelyat-na-ns-tsveta-karayancheva-shte-prisastva-v-selo-balgari-na-otkrivaneto-na-praznika-posveten-na-obichaya-nestinarstvo.html", "text": "Председателят на Народното събрание Цвета Караянчева ще присъства на официалното откриване на празника, посветен на обичая нестинарство, в село Българи, община Царево. Това съобщиха от пресцентъра на Народното събрание. Откриването ще бъде нднес в 19.15 часа. По време на празника Цвета Караянчева ще посети Конака – свещена за нестинарите сграда и църквата „Св. св. Константин и Елена”. Тя ще присъства на изнасянето на иконите на светците от Конака.", "date": "2018.06.03", "title": "Председателят на НС Цвета Караянчева ще присъства в село Българи на откриването на празника, посветен на обичая нестинарство"}
{"url": "http://www.focus-news.net/news/2018/06/03/2529343/brifing-vav-vrazka-sas-sluchaya-s-ubitiya-pri-strelba-mazh-v-slanchev-bryag-shte-se-sastoi-pred-rayonnoto-upravlenie-v-burgas.html", "text": "Брифинг във връзка със случая с убития при стрелба мъж в Слънчев бряг ще се състои пред Районното управление в Бургас днес от 9.00 часа. Това съобщиха за Агенция \"Фокус\" от ОДМВР - Бургас. В брифинга ще участва главният секретар на МВР гл. комисар Младен Маринов.", "date": "2018.06.03", "title": "Брифинг във връзка със случая с убития при стрелба мъж в Слънчев бряг ще се състои пред Районното управление в Бургас"}
{"url": "http://www.focus-news.net/news/2018/06/03/2529344/sofiya-sabor-na-tsarkovni-chettsi-pevtsi-i-sveshtonostsi-shte-se-provede-v-hram-sv-nedelya.html", "text": "В днешния празничен за християните неделен ден, с благословението на Негово Светейшество Българският патриарх и  Софийски митрополит Неофит, в митрополитския катедрален храм „Св. Неделя“, гр. София, ще се проведе Събор на четците, певците и свещоносците на Софийска епархия от 3 до 19-годишна възраст, предаде репортер на Агенция \"Фокус\". \r\nПрограмата ще протече в следния ред:  \r\n8:30 ч.  – Пострижение на нови „иподякони“ и Архиерейска света Литургия;\r\n10:00 ч. – Тържествен поздрав-приветствие към „иподяконите“ на Софийска света митрополия;\r\n10:30 ч. – Почерпка за децата. \r\nНикола ПЕТКОВ", "date": "2018.06.03", "title": "София: Събор на църковни четци, певци и свещоносци ще се проведе в храм \"Св. Неделя\""}
{"url": "http://www.focus-news.net/news/2018/06/03/2529349/predstoyashti-mezhdunarodni-sabitiya-za-3-yuni-agentsiya-fokus.html", "text": "Министърът на търговията на САЩ Уилбър Рос ще проведе втори ден от преговорите си с представители на Китай.\r\n*** Словения ще проведе предсрочни избори.\r\n*** Президентът на Турция Реджеп Тайип Ердоган ще проведе голям предизборен митинг в населения предимно с кюрди град Диарбекир.\r\n*** Церемония за пристигането на трофея за Световното първенство по футбол.\r\n***", "date": "2018.06.03", "title": "Предстоящи международни събития за 3 юни (Агенция \"Фокус\")"}
{"url": "http://www.focus-news.net/news/2018/06/03/2529346/blagoevgrad-kmetat-d-r-atanas-kambitov-dava-kurban-za-zdrave-na-zhitelite-na-grada.html", "text": "Кметът на община Благоевград д-р Атанас Камбитов ще даде традиционен курбан за здраве и благоденствие за жителите и гостите на Благоевград, съобщиха от пресцентъра на Общината. Той ще бъде днес от 13:00 часа при Мемориален комплекс \"Памет и вяра\", където се издига 33-метровия християнски кръст. Община Благоевград ще осигури и безплатен транспорт за всички жители и гости на Благоевград, желаещи да посетят курбана. Автобуси ще има през 30 минути, като първият ще тръгне в 10:30 часа от спирката при Младежкия дом в Благоевград.\r\nКурбанът за здраве се организира за поредна година по повод църковния празник Свети Дух, който тази година отбелязахме на 28 май.", "date": "2018.06.03", "title": "Благоевград: Кметът д-р Атанас Камбитов дава курбан за здраве на жителите на града"}
{"url": "http://www.focus-news.net/news/2018/06/03/2529345/fokus-makedoniya-hristiyan-mitskovski-zayavi-che-nyama-da-podkrepi-izmeneniya-na-konstitutsiyata.html", "text": "Председателят на основаната опозиционна македонска партия Християн Мицковски заяви, че няма да подкрепи промени на конституцията на страната, предвиждащи смяна на нейното име. Той обвини властите, че си „играят с достойнството на всички“, предава  македонският  „Фокус“.\r\n„Единствената информация за преговорите я  научаваме от гръцките общественост и медии. Влязох в политиката, защото Македония, бъдещето на нашите деца, е важно за мен. За мен достойнството и честта нямат цена, а нямат цена, защото чистият образ е огледало, след което трябва да се разпознае един човек“, заяви Мицковски. \r\n„ВМРО-ДПМНЕ  няма да подкрепи промяна на конституцията, за да промени конституционното име. Те получиха ясен отговор. Историята ще прецени кой е прав, а името на нашата партия е била и ще бъде Вътрешна македонска революционна организация - Демократическа партия за македонско национално единство“,  заяви опозиционният лидер. Виктор Турмаков", "date": "2018.06.03", "title": "„Фокус“ (Македония): Християн Мицковски заяви, че няма да подкрепи изменения на конституцията"}
{"url": "http://www.focus-news.net/news/2018/06/03/2529350/api-vremenno-ogranichenie-na-dvizhenieto-po-pat-i-5-shipka-kazanlak-shte-bade-vavedeno-za-provezhdane-na-rituala-rozober.html", "text": "Днес от 8.00 часа до 11.00 часа ще се ограничи движението на транзитно преминаващите автомобили по първокласен път I-5 Шипка – Казанлък от км 183 до км 199 за провеждане на ритуала „Розобер“, част от Фестивала на розата 2018. Това съобщиха от пресцентъра на Агенция \"Пътна инфраструктура\". Трафикът и в двете посоки ще се отклонява по обходен маршрут по третокласния път III-5601 Шейново – Дунавци. Необходимо е шофьорите да спазват стриктно поставената пътна сигнализация и указанията на „Пътна полиция“.", "date": "2018.06.03", "title": "АПИ: Временно ограничение на движението по път I-5 Шипка - Казанлък ще бъде въведено за провеждане на ритуала „Розобер“"}
{"url": "http://www.focus-news.net/news/2018/06/03/2529347/denyat-3-yuni-v-balgarskata-istoriya.html", "text": "През 1890 г. под натиска на правителството в София  владишки берати получават българските митрополии в Охрид и Скопие, Македония. През 1901 г. войводите Яне Сандански и Христо Чернопеев отвличат протестантската мисионерка мис Елен Стоун и нейната слугиня Катерина Цилка. С действията си  комитите на ВМРО целят да предизвикат обществено внимание върху тежкото положение на българския народ в Македония и в краен случай да си осигурят пари за оръжие от откупа, който са поискали. Случката влиза в историята под името Аферата „Мис Стоун”. През 1906 г. в рамките на месец от 3 юни до 4 юли варненци на три пъти не допускат новия гръцки владика Неофитос да слезе на пристанището и завземат гръцките черкви в града. През 1907 г. Четата на Таню войвода води сражения с турския аскер и сръбските чети на  Йован Бабунски и Григор Лямев при селата Никодин и Ракле, Прилепско, Македония. През 1927 г. четници  на ВМРО взривяват жп. линията Скопие-Велес, в отговор на репресиите на сръбския режим в Южна Бановина / сега Македония /. През 1952 г. се състои съдебно дело срещу католическите дейци отец Роберт Прустов и Стефан Цоков, принудени от комунистическия режим да направят \"признания\" за извършван от тях \"шпионаж\" и събиране на сведения за чужди разузнавания. На 3 юни са родени: Илчо Иванов Димитров – историк; Асен Павлов Карастоянов -  композитор, музикален педагог, общественик. На този ден умират: известният български кинорежисьор Зако Хеския; Невена Коканова – актриса; цар Иван Шишман - последният владетел на Търновското царство. \r\n2009 г.\r\nПрезидентът Георги Първанов връчва Орден „Св. св. Кирил и Методий” - първа степен на Михайло Пантич, за изключителния му принос за популяризиране на българската история и култура в Република Сърбия\r\n2006 г.\r\nМинистър-председателят на Р. България Сергей Станишев е на посещение в Р. Македония. В рамките на еднодневната си визита Станишев провежда среща с македонския премиер Владо Бучковски, с когото правят първа копка за стартирането на проект за изграждане на електроенергийна междусистемна връзка между двете страни. Българският министър-председател е приет и от македонския президент Бранко Цървенковски.\r\nВ българската делегация участва и министърът на вътрешните работи на България Румен Петков, който се среща с македонския си колега Любомир Михайловски. Двамата министри подписват Договор за трансгранично полицейско сътрудничество между България и Македония.\r\n2002 г.\r\nВ периода 3 - 6 юни премиерът Симеон Сакскобургготски е на официално посещение в Русия, където разговаря с руския президент Владимир Путин и подписва декларация за сътрудничество между двете страни.\r\n1993 г.\r\nВ София е подписана съвместна декларация за сътрудничество между България и Великобритания.\r\n1955 г.\r\nНикита Хрушчов посещава България. Той пристига в страната ни от Югославия, където преговаря с Тито за подобряване на съветско-югославските отношения след конфликта от 1948 г. От България също се иска да подобри отношенията си със западната си съседка.\r\n1952 г.\r\nСъстои се съдебно дело срещу католическите дейци отец Роберт Прустов и Стефан Цоков, принудени от комунистическия режим да направят \"признания\" за извършван от тях \"шпионаж\" и събиране на сведения за чужди разузнавания.\r\n1927 г.\r\nЧетници на ВМРО взривяват жп. линията Скопие-Велес, в отговор на репресиите на сръбския режим в Южна Бановина / сега Македония /.\r\n1907 г.\r\nЧетата на Таню войвода води сражения с турския аскер и сръбските чети на Йован Бабунски и Григор Лямев при селата Никодин и Ракле, Прилепско, Македония.\r\n1906 г.\r\nВ рамките на месец от 3 юни до 4 юли варненци на три пъти не допускат новия гръцки владика Неофитос да слезе на пристанището и завземат гръцките черкви в града.\r\n1901 г.\r\nВойводите Яне Сандански и Христо Чернопеев отвличат протестантската мисионерка мис Елен Стоун и нейната слугиня Катерина Цилка. С действията си комитите на ВМРО целят да предизвикат обществено внимание върху тежкото положение на българския народ в Македония и в краен случай да си осигурят пари за оръжие от откупа, който са поискали.Случката влиза в историята под името Аферата „Мис Стоун”.\r\n1899 г.\r\n66-те опозиционни депутати в X ОНС издават Манифест към българския народ за борба срещу правителството на Димитър Греков.\r\n1894 г.\r\nНа събрание на привържениците на правителството на Константин Стоилов в София по предложение на д-р Минчо Цачев е учредена Народна партия с орган в. \"Мир\" (от 22 септември). Централен клуб: д-р М. Цачев, д-р Петър Минчович, Петко Горбанов, ген. Данаил Николаев, д-р Георги Странски, Йов Титоров, д-р Димитър Моллов и Никола Манов. На 12 юни са основани два клуба на Народната партия в Пловдив, на 22 юни - в Русе и т. н. Лидер на партията е Константин Стоилов.\r\n1890 г.\r\nПод натиска на правителството в София владишки берати получават българските митрополии в Охрид и Скопие, Македония.\r\n1884 г.\r\nПриключват изборите за IV ОНС, спечелени от крайните либерали.На тази дата са родени:\r\n1931 г.\r\nРоден е Илчо Иванов Димитров - историк. Завършва история в Софийския университет “Свети Климент Охридски”. Специализира във Франция, Италия и Англия. Ръководи Катедрата по история на България. В периода 1979 г. – 1981 г. е ректор на Софийския университет “Св. Климент Охридски”, директор е и на Центъра по българистика. Работи и като научен секретар и заместник-председател на БАН. Заместник-завеждащ отдел \"Идеология и агитация\" на ЦК на БКП. Илчо Димитров е министър на народната просвета в годините 1986 г.-1989 г.; 1995 г.-1997 г. Изследванията му са в областта на новата и най-новата история на България. Най-популярното му произведение е: \"Князът, конституцията и народът\" (2 изд., 2001 г.). Умира на 11 март 2002 г. в София.\r\n1893 г.\r\nРоден е Асен Павлов Карастоянов - български композитор, музикален педагог, общественик. Завършва Държавното музикално училище (дн. БДК) в София. Специализира флейта и хармония в Берлинското висше музикално училище (1921 г.), в Париж (Екол Нормал) - композиция и контрапункт в Скала Канториум. В България работи като диригент. Автор е на “Балканска сюита” (1924 г.), симфония №1 “Рудничари” (1937 г.), “Рудничарски марш”, “Родопска сюита” (1940 г.) и др.На тази дата умират:\r\n2006 г.\r\nНа 84-годишна възраст почива известният български кинорежисьор Зако Хеския. Исак Соломонов Хеския, по-известен като Зако Хеския, е български режисьор. Роден е на 21 септември 1922 г. в Цариград, Турция. Завършва полувисшето държавно училище по кинематография и фототехника през 1952 г. Работи в Студия за игрални филми “Бояна” (1952 - 1991); член е на Съюза на българските филмови дейци (СБФД). До средата на 60-те год. на XX в. работи като асистент - режисьор (“Животът си тече тихо”, 1958; “Звезди”, 1959; “А бяхме млади”, 1961). Утвърждава се като един от признатите майстори на българското кино. Хеския интерпретира националната литературата във филми като “Горещо пладне” (1966), снима партизански екшъни - “Осмият” (1969), и епоси - “Бой последен” (1976), прави творби за т. нар. Отечествена война - “Тримата от запаса” (1971) и “Зарево над Драва” (1974), популярни и професионално реализирани тв сериали - “Сами сред вълци” (1979) и “Нощем с белите коне” (1985), детски филми - “Йо-хо-хо!” (1981). Промяна в неговото творчеството настъпва с новаторската психологическа драма - “Без драскотина” (1989). Автор е и на документалните филми - “По време на едно учение” (1995). Печели наградите “Златна роза”, Варна (1974 и 1978), специална награда на журито на Московския фестивал за филма “Йо-хо-хо” (1981) и др.\r\n2000 г.\r\nУмира Невена Коканова – българска актриса. Родена е на 12 декември 1938 г. в Дупница. Дълго време е наричана \"първата дама\" на българското кино. Дебютира в средата на 50-те години в театъра, а в киното се появява за пръв път във филма \"Години за любов\" на режисьора Янко Янков. Звездният й път на екрана започва с ролята на Ирина от екранизацията на \"Тютюн\" (1962 г.). Следва печално-страстната Лиза от \"Крадецът на праскови\" (1964 г.), обречена на любов жена в безпощадно време. Идва ред на Ана от \"Карамбол\" (1966 г.), на Герда от \"Дъх на бадеми\" (1967 г.), на Неда от \"Отклонение\" (1967 г.) и т.н.\r\nУчаства още в \"Инспекторът и нощта\", 1963 г., \"Момчето си отива\", 1972 г., \"Дърво без корен\", 1974 г., \"Матриархат\", 1976 г., \"Трите смъртни гряха\", 1980 г. и др.\r\n1395 г.\r\nУмира цар Иван Шишман - последният владетел (1371 г. – 1393 г.) на Търновското царство. Син е на цар Иван Александър (1331 г.-1371 г.) от брака му с втората му съпруга Сара (еврейка, която след покръстването си приема името Теодора, като на първата му жена). Цар Иван Шишман заема търновския престол след смъртта на баща си и след лишаването на по-големия му брат Иван Срацимир от трона. Това става причина за създаване на враждебни отношения между двамата братя, което не им позволява да обединят силите си против напора на османските нашественици. Същевременно засилените сепаратистични тенденции (откъсването на Добруджанската и Видинската област) води до чувствително отслабване на българската държава в териториално, икономическо и политическо отношение. За да спре нашествието на османските турци, цар Иван Шишман дава сестра си Мара (Кера Тамара) за жена на турския султан Мурад I (1362 г.-1389 г.). Но този компромис не води до трайни резултати. След победата на сърбите в битката при Плочник през 1387 г. той прави опит да влезе в съюз със своите западни съседи. През следващата година османските турци предприемат настъпателни действия против Търновското царство и обсаждат цар Иван Шишман в Никополската крепост. Поставен в безизходно положение, той е принуден да сключи мир с тях при тежки условия. Този мир обаче не продължава дълго. През 1393 г. последва ново нападение на османските турци, в резултат на което е покорено Търновското царство. Цар Иван Шишман успява да избяга и известно време се укрива в Никополската крепост. През 1395 г. е пленен и убит. Заради неговата борба против османските поробители името му било възпято в народния епос.За изготвянето на историческата справка на Агенция “Фокус” са използвани следните източници:\r\n Енциклопедия “България” - Издателство на БАН, 1982 г.;\r\nЕнциклопедия “Британика” (2004 г.);\r\nБолшая Советская Энциклопедия (1970 г.);\r\nФамилна енциклопедия “Larousse”;\r\nИстория на Българите - Късно средновековие и Възраждане - Издателство “Знание” ЕООД, Книгоиздателска къща “Труд”, 2004 г.;\r\nИстория на Българите - От древността до края на XVI век - Издателство “Знание” ЕООД, Книгоиздателска къща “Труд”, 2003 г.;\r\nИстория на Българите - Българската дипломация от древността до наши дни - Издателство “Знание” ЕООД, Книгоиздателска къща “Труд”, 2003 г.;\r\nИстория на България по дати - Книгоиздателска къща “Труд”, 2003 г.;\r\nБългарски традиционен календар - БАН, Издателство Вион, 2002 г.;\r\nИстория на Балканите XIV - XX век - Издателска къща “Хермес”, 2002 г.;\r\nБългарска военна история - БАН, 1989 г.;\r\nИстория на войните в дати - Издателска къща “Емас”, 2001 г.;\r\nИстория на Русия - Книгоиздателска къща “Труд”, 2002 г.;\r\nИстория на Османската империя - Издателство “Рива”, 1999 г.;\r\nБългарска енциклопедия, БАН, Книгоиздателска къща “Труд”, 2003 г.;\r\nИсторически бюлетин – на “The New York Times”;\r\nИсторически бюлетин – на “The History Channel”;\r\nИсторически бюлетин – на “World of Quotes”;\r\nИсторически архив на Агенция “Фокус” - отдел “Архив и бази данни” и други.;", "date": "2018.06.03", "title": "Денят 3 юни в българската история"}
{"url": "http://www.focus-news.net/news/2018/06/03/2529348/xinhua-17-miliona-glasopodavateli-shte-uchastvat-na-izborite-v-sloveniya.html", "text": "Около 1,7 млн. словенски граждани имат право на глас на изборите в неделя, които ще определят състава на 90-местния парламент и новото правителство, предава  Xinhua.\r\nСпоред закона събота е определена за ден за изборна тишина, което означава, че всяка политическа пропаганда е забранена. Въпреки това властите са получили общо 65 сигнала за нарушение на изборната тишина през деня – повечето свързани с раздаване на листовки.\r\nГлобите за нарушаване на правилото варират между 150 и 3000 евро по данни на МВР на Словения. Виктор Турмаков", "date": "2018.06.03", "title": "Xinhua: 1,7 милиона гласоподаватели ще участват на изборите в Словения"}
{"url": "http://www.focus-news.net/news/2018/06/03/2529351/plovdiv-180-godishniyat-yubiley-na-hram-sv-atanasiy-v-selo-dedevo-shte-se-chestva-dnes.html", "text": "180-годишният юбилей на храм \"Св. Атанасий\" в село Дедево ще се чества днес, предаде репортер на Агенция \"Фокус\".Това ще стане в празничния за християните неделен ден, когато Православната църква прославя преподобни Атанасий Чудотворец.\r\nПо този повод с благословението на Негово Високопреосвещенство Пловдивския митрополит Николай, Преосвещеният Знеполски епископ Арсений ще оглави архиерейска св. Литургия в храм „Св. Атанасий”, с. Дедево на Пловдивска епархия. Началото е от 09.00 часа. \r\nНикола ПЕТКОВ", "date": "2018.06.03", "title": "Пловдив: 180-годишният юбилей на храм \"Св. Атанасий\" в село Дедево ще се чества днес"}
{"url": "http://www.focus-news.net/news/2018/06/03/2529354/sport-meksiko-pobedi-shotlandiya-v-priyatelski-mach.html", "text": "Националният отбор по футбол на Мексико победи с 1:0 като домакин Шотландия в приятелски мач. \r\nЕдинственият  гол бе отбелязан от Джовани дос Сантос в 13-та минута. Виктор Турмаков", "date": "2018.06.03", "title": "Спорт: Мексико победи Шотландия в приятелски мач"}
{"url": "http://www.focus-news.net/news/2018/06/03/2529355/sofiya-vavezhda-se-vremenna-organizatsiya-na-dvizhenieto-za-provezhdane-na-proleten-bazar-na-knigata.html", "text": "Въвежда се временна организация на движението за провеждане на „Пролетен базар на книгата”. Това съобщиха от пресцентъра на Столична община. От 17.00 до 19.30 часа днес се забраняват престоят и паркирането на пътни превозни средства с изключение на автомобилите обслужващи мероприятието на бул. „Патриарх Евтимий” в частта до ул. „Проф. Фритьоф Нансен” от страната на НДК.", "date": "2018.06.03", "title": "София: Въвежда се временна организация на движението за провеждане на „Пролетен базар на книгата”"}
{"url": "http://www.focus-news.net/news/2018/06/03/2529356/veliko-tarnovo-parkovete-v-grada-otnovo-shte-badat-obraboteni-sreshtu-balhi-i-karlezhi.html", "text": "Парковете във Велико Търново отново ще бъдат обработени срещу бълхи и кърлежи. Това съобщиха от пресцентъра на Общината. Третирането ще обхване както зоните за отдих в центъра, така и останалите части на Старата столица. Пръскането ще бъде днес и утре, като във всеки от двата дни работата ще започне в 22.00 ч.\r\nДнес вечерта ще бъдат третирани парковете „Дружба”, „Марно поле”, „Ксилифор”, „Бузлуджа”, „Колю Фичето”, „Никола Габровски“. В 22.00 ч. утре ще започне обработката на парковете „Картала”, „Акация“ /вкл. и боровата гора/, „Майка България“, „Света гора“, „Руски” и „Лакото“ край Арбанаси. \r\nОколо всяка локация ще бъдат поставени необходимите стикери за използваните препарати и за 24-часовия карантинен период. Графикът подлежи на промени в зависимост от метеорологичните условия. Необходимо е времето да е тихо и сухо, а тревните площи – предварително окосени.", "date": "2018.06.03", "title": "Велико Търново: Парковете в града отново ще бъдат обработени срещу бълхи и кърлежи"}
{"url": "http://www.focus-news.net/news/2018/06/03/2529353/denyat-3-yuni-v-svetovnata-istoriya.html", "text": "През 1098 г. воините от Първия кръстоносен поход след дълга обсада завземат малоазийската крепост Антиохия - ключ към превземането на Ерусалим. През 1846 г., по време на войната на САЩ срещу Мексико, селището Йерба-Буена преминава административно към САЩ. Населението му се състои от 375 бели и 83 негри, индианци и хавайци. Това селище дава основата на град Сан Франциско. През 1875 г. изобретателят Александър Бел за първи път използвал две мембрани за управление на електромагнити, което позволявало да се предават звукови сигнали на разстояние. През 1896 г. в Москва е подписан секретен договор между Русия и Китай. Русия се задължавала да защити Китай от японска агресия, заради което получила правото да строи в Манджурия, Китайско- Източната ж.п. линия. През 1959 г. Сингапур получава своята независимост от Великобритания и е обявена за самоуправляваща се държава в състава на Общността. На 3 юни са родени: Сузи Куатро - американска поппевица и китаристка; Жозефина Бекер - известна танцьорка и певица; Ото Леви - австрийски физиолог, доктор по медицина; английският крал Георг V; Ренсъм Олдс - създателят на „Олдсмобила”; Шарл Льокок - френски композитор; Ян Бартолд Йонгкинд - холандски художник и график; Ричард Кобден - британски политик, идеолог на промишлената буржоазия, лидер на фритредерите, фабрикант; Хенри Шрапнел – офицер от британската армия; Никола Апер - сладкар, и майстор-готвач, поставил основите на консервирането на храните. На този ден умират: Антъни Куин (псевд. на Антони Рудолф Каксака) - американски актьор от мексикански произход; Аятолах Хомейни - шиитски духовник и идеен ръководител на ислямската революция в Иран през 1978-1979 г.; сър Арчибалд Вивиан Хил - английски физиолог, член на Лондонското кралско дружество; Ралф Глийсън - създателят на музикалното списание „Ролинг Стоунс”; папа Йоан XXIII; Михаил Иванович Калинин – руски държавник; Франц Кафка – чешки писател; Йохан Щраус - австрийски композитор, диригент и цигулар; Оскар Колберг - полски етнограф и композитор, основател на полската фолклористика; Жорж Бизе - френски композитор; Николай Михайлович Карамзин - руски писател, публицист и историк; Ян Замойски - полски държавник.\r\n2015 г.\r\nРаймондс Вейонис е избран от Сейма за президент на Латвия.\r\n2015 г.\r\nГолемият адронен колайдер в Европейския център за ядрени изследвания CERN за първи път достига сумарна енергя от 13 TeV на насрещните снопове от високоенергетични протони.\r\n2014 г.\r\nВ Сирия се провеждат президентски избори които спечелва Башар Асад.\r\n2006 г.\r\nЧерна гора обявява независимост. Независимостта е обявена от парламента на тържествено заседание, на което е прието Решение за обявяване на независимост и Декларация за независима Черна гора. В решението се посочва, че Черна гора е независима държава с пълен международно-правен статут в нейните съществуващи граници. В подкрепа на двата документа гласуват депутатите от управляващата коалиция - Демократическа партия на социалистите и Социалдемократическа партия, както и от Гражданската партия, Либералната партия, Демократическия съюз на албанците и Демократическия съюз в Черна гора. В заседанието участва черногорският президент Филип Вуянович, премиерът Мило Джуканович, президентът на бившето държавно обединение Сърбия и Черна гора Светозар Марович и висши представители на съдебната власт. В залата на парламента не присъстват депутатите на Социалистическата народна партия, Народната партия, Сръбската народна партия, Демократическата сръбска партия и Либералния съюз, както и официални представители на Сърбия.\r\nВ референдума за независимостта на Черна гора, състоял се на 21 май 2006 г., право на глас имат 419 240 избиратели. На 31 май Републиканската комисия за организиране на референдума официално потвърждава резултатите от референдума за независимост на републиката - 55,5 % от гласоподавателите гласуват за независимостта на страната.\r\n1981 г.\r\nПапа Йоан Павел ІІ напуска болницата, след покушението извършено от Али Агджа, в центъра на Рим и станало тясно свързано с т.нар. „българската следа.”\r\n1969 г.\r\nПо време на военни учения в Южно Китайско море самолетоносачът „Мелбърн” /Австралия/ разсича на две американския ескадрен миноносец „Франк Евънс”, при което загиват 74 души от екипажа.\r\n1965 г.\r\nАмериканският астронавт Едуард Уайт прекарва за първи път 22 минути в открития космос при полета на кораба „Джемини – 4”.\r\n1962 г.\r\nПри самолетна катастрофа загиват 130 души. Чартърен полет на боинг 707 на авиокомпания Air France за Атланта, Джорджия катастрофира при излитането от летище Орли в Париж. Като по чудо две стюардеси, намиращи се в задната част на самолета, когато става катастрофата, успяват да се спасят. Три часа след катастрофата е намерен жив под отломките още един стюард, който обаче умира в болницата. Загиналите са предимно от американски произход - 121 члена на Асоциацията по изкуства в Атланта, пътувайки за дома си.\r\n1961 г.\r\nВъв Виена се провежда първата среща на държавните глави на САЩ и СССР след 1945 г.\r\n1959 г.\r\nСингапур получава независимост от Великобритания и е обявена за самоуправляваща се държава в състава на Общността. Република Сингапур е държава в Югоизточна Азия с териториална площ 581 кв. км. и население над 3 000 000 души. Официалните езици в страната са малайски, китайски, тамилски, английски.Столицата на държавата е Сингапур. Паричната единица - сингапурски долар. Законодателен орган - еднокамарен парламент. Основа на икономиката е външната търговия и промишлеността - електроника, текстил, корабостроене и кораборемонт, преработка на нефт. Чрез жп линия и шосета е свързан с Малайзия. Основни външнотърговски партньори са САЩ, Япония, Малайзия и др. Сингапур има силно развит туризъм (повече от 3,2 млн. туристи годишно). До 1819 г. островът е владение на султанат Джохору, а след това на Великобритания. От 1826 г.-1946 г. Сингапур е колония на Великобритания. През 1942-1945 г. държавата е окупирана от Япония. От 1959 г. е обявена за самоуправляваща се държава в състава на Общността. От 1963 г. до 1965 г. е в състава на Федерация Малайзия. На 9 август 1965 г. е провъзгласена за независима държава.\r\n1950 г.\r\nФренска експедиция покорява за първи път един от най-високите върхове в света – Аннапурна (8091 м).\r\n1934 г.\r\nКанадският физиолог Фредерик Бантинг - изобретател на инсулина, получава рицарско звание. Фредерик Бантинг е роден на 14 ноември през 1891 г. През 1916 г. завършва медицина в университета в Торонто. В периода 1916 г. – 1919 г. служи в канадската армия в медицински корпус. Награден е с “Военен кръст” за оказвана интензивна помощ на ранените във войната. След като завършва военната си служба продължава образованието си и през 1922 г. получава степен доктор по медицина. От 1921 г. работи в университета в Торонто в катедрата по физиология. През 1923 г. получава Нобелова награда по физиология и медицина за изобретението на инсулина съвместно с Дж. Маклеод.\r\n1896 г.\r\nВ Москва е подписан секретен договор между Русия и Китай. Русия се задължавала да защити Китай от японска агресия, заради което получила правото да строи в Манджурия, Китайско- Източната ж.п. линия.\r\n1875 г.\r\nИзобретателят Александър Бел за първи път използвал две мембрани за управление на електромагнити, което позволявало да се предават звукови сигнали на разстояние.\r\n1862 г.\r\nВ дните между 3 - 5 юни в Белград избухват сражения между местното население и войници от турския гарнизон в сръбската столица. По силата на Одринския мирен договор (1829 г.) Високата порта запазва правото да поддържа свои гарнизони на сръбска територия като гаранция за васалния статут на Сърбия. В стремежа си да извоюва пълна независимост сръбското правителство многократно се опитва да закрие тези гарнизони. Събитията от 3-5 юни са предизвикани от улично спречкване между сърби и турски войници, след което започват истински сражения. Възникналият конфликт е разрешен с помощта на европейските дипломати, които протестират срещу извършения от турците артилерийски обстрел на Белград. Българската легия участва в сраженията срещу турския гарнизон в Белград, спечелвайки си признателността на местното население.\r\n1846 г.\r\nПо време на войната на САЩ срещу Мексико, селището Йерба-Буена преминава административно към САЩ. Населението му се състои от 375 бели и 83 негри, индианци и хавайци.Това селище дава основата на град Сан Франциско.\r\n1098 г.\r\nВоините от Първия кръстоносен поход след дълга обсада завземат малоазийската крепост Антиохия - ключ към превземането на Ерусалим.На тази дата са родени:\r\n1950 г.\r\nРодена е Сузи Куатро - американска поппевица и китаристка. Свири от 7-годишна възраст. Звездата й изгрява през 1973 г. във Великобритания. Лансирана е от авторско-продуцентския тандем Ники Чин и Майк Чапмън (лансирали групи като “Суит” и “Смоуки”). Песните й са известни предимно в Европа през 70-те години. Осъществява съвместно турне в САЩ с А. Купър (1974 г.). В края на 70-те години се снима в американското телевизионно шоу “Щастливи дни”. Има издадени над 10 албума.\r\n1906 г.\r\nРодена е Жозефина Бекер - известна танцьорка и певица. Носител е на ордена на почетния легион. До 1925 г. работи в Ню Йорк. В Париж дебютира във \"Фоли Бержер\" (1926 г.) и се налага като една от звездите на мюзикхола. До 1930 г. прави гастроли в около 25 държави. През 1956 г. прекъсва артистичната си дейност, за да се посвети на благотворителни проекти; материалните нужди отново я връщат на сцената. Последно представление: \"Историята на Жозефин Бекер\" в зала \"Бобино\" в Париж. През 1970 г. посещава България с рецитал на \"Златният Орфей\".\r\n1875 г.\r\nРоден е Ото Леви - австрийски физиолог, доктор по медицина (1896 г.). Емигрира в САЩ през 1940 г. Установява химическата природа на предаването на възбуждането чрез синапс и ролята на ацетилхолина в този процес. Съвместно с Г. Х. Дейл е лауреат на Нобелова награда за 1936 г.\r\nОто Леви умира през 1961 година.\r\n1865 г.\r\nРоден е английският крал Георг V.\r\n1864 г.\r\nРоден е Ренсъм Олдс - създателят на „Олдсмобила”.Олдсмобил (на английски: \"Oldsmobile\", а на някои места името се среща \"Olds + Mobile\") е марка автомобили собственост на Дженеръл Мотърс. Основана е от Ренсъм Илай Олдс и се произвежда в САЩ от 1897 до 2004 г. В своята 107 годишна история тя произвежда 35,2 милиона автомобила заедно с 14 милиона построени във фабриката в Ленсинг. Когато е закрита Олдсмобил най-старата американска и една от най-старите световни марки, след Даймлер и Пежо.\r\nРънсен Олдс умира на 26 август 1950 година.\r\n1832 г.\r\nРоден е Шарл Льокок - френски композитор. През 1857 г. разделя с Ж. Бизе първата награда на организирания от Ж. Офенбах оперетен конкурс (\"Доктор Мирокъл\"). Дълго време след това произведенията му нямат успех. Известност му донася оперетата \"Чаен цвят\" (1868 г.). Заедно с Ж. Офенбах Льокок е един от най-популярните френски композитори от оперетния жанр. Със своята лиричност и хумор оперетите му се доближават до битовата комедия и развиват традициите на френската комична опера. Създава повече от 50 оперети, сред които по-известни са \"Дъщерята на мадам Анго\" (1872 г.), \"Жирофле-Жирофла\" (1874 г.) и др. Умира на 24 октомври 1918 г. в Париж.\r\n1819 г.\r\nРоден е Ян Бартолд Йонгкинд - холандски художник и график. Учи в Хагската художествена академия от 1837 г. и в Париж в годините между 1846 -1849 г. Работи в Холандия (1855 г.-1860 г.), Белгия (1866 г.-1869 г.) и Франция. Реалистичното му творчество оказва влияние на първите импресионисти. Работи като акварелист и офортист. Умира на 9 февруари 1891 г. в Кот Сен Андре, Франция.\r\n1804 г.\r\nРоден е Ричард Кобден - британски политик, идеолог на промишлената буржоазия, лидер на фритредерите, фабрикант. Един от ръководителите на Организацията против хлебните закони (осн. 1838 г.). Депутат в Камарата на общините (1841-1857 г., 1859-1865 г.). Бори се за отмяна на привилегиите на земевладелската аристокрация. Защитава системата на неограничената конкуренция и пазарното регулиране на икономиката. Противник е на трудовото законодателство и профсъюзите. Взема участие в организацията на много световни конгреси за мир (1848-1851 г.). Умира на 2 април 1865 г. в Лондон.\r\n1761 г.\r\nРоден е Хенри Шрапнел – офицер от британската армия. Той е създателят на артилерийския снаряд с картеч, наречен на негово име.Шрапнелът е снаряд с готови порязващи елементи и е използван за първи път от англичаните срещу холандците в Суринам. Хенри Шрапнел умира на 13 март 1842 година.\r\n1749 г.\r\nРоден е Никола Апер - сладкар, и майстор-готвач, поставил основите на консервирането на храните. Апер умира през 1841 година.На тази дата умират:\r\n2016 г.\r\nУмира Мохамед Али, легендата на бокса. Олимпийски шампион от Олимпийските игри в Рим 1960 година в „полутежка“ категория, трикратен Световен шампион по бокс за професионалисти в категория „тежка“ (1964 г.,1974 г. и 1978 г.). През 1999 г. „Sports Illustrated“ и BBC обявяват Али за „спортист на века“. От 2002 г. има звезда на Холивудската алея на славата.\r\n2001 г.\r\nУмира Антъни Куин (псевд. на Антони Рудолф Каксака) - американски актьор от мексикански произход. Роден е на 21 април 1915 г. в Чихуахуа, Мексико. Дебютира в “Парола” (1936 г.). Играе второстепенни роли в уестърни на Сесил де Мил, в които талантливо пресъздава образи на мексиканци и индианци - “Човекът от равнината” (1937 г.), “Юниън Пасифик” (1939 г.). Най-добрите му изяви през този период са в “Кръв и пясък” (1941 г.), “Черният лебед” (1942 г.), “Инцидентът в Окс Боу” (1943 г.), “Бъфало Бил” (1944 г.). Печели “Оскар” през 1953 г. за поддържаща мъжка роля във филма “Пътят”. Опитва в режисурата, довършвайки последния филм на Мил “Пиратът” (1958-1959 г.). Снима се още в: “Под три флага” (1951 г.), “Вива Сапата!” (1952 г.), “Одисей” (1954 г.), “Див е вятърът” (1955 г.), “Жажда за живот” (1956 г., “Оскар” за главна мъжка роля), “Парижката Св. Богородица” (1957 г.), “Синдбад Мореплавателя” (1958 г.), “Последният влак от Гън Хил” (1959 г.), “Бели сенки” (1960 г.), “Реквием за един боксьор от тежка категория” (1961 г.), “Оръдията на Навароне” (1961 г.), “Барабас” (1963 г.), “Зорба Гърка” (1964 г.), “Отряд без контрол” (1965 г.), “Хепънинг” (1966 г.), “Авантюристът” (1967 г.), “Тайната на Санта Виктория” (1968 г.), “Обувките на рибаря” (1969 г.), “Последният воин” (1970 г.), “Дон Анжело е мъртъв” (1973 г.), “Един път е малко” (1973 г.), “Марсилски заговор” (1974 г.), “Мойсей” (1975 г.), “Исус от Назарет” (тв, 1976 г.), “Прехвърлянето” (1978 г.), “Гръцкият тайфун” (1978 г.), “Децата на Санчес” (1979 г.), “Саламандър” (1981 г.), “Големият риск” (1982 г.), “Удовлетворението” (1985 г.), “Отмъщението” (1990 г.), “Последният екшън герой” (1993 г.), “Магьосникът” (1993 г.), “Да обикнеш някого” (1994 г.), “Разходка в облаците” (1995 г.), “Седемте прислужника” (1996 г.), “Кметът” (1996 г.), “Отмъщението” (2001 г.). През 1973 г. издава мемоарите “Първородният грях”, а след това пише романа “Мама Лучия”. Изявява се като художник и скулптор.\r\n1989 г.\r\nУмира Аятолах Хомейни - шиитски духовник и идеен ръководител на ислямската революция в Иран през 1978-1979 г. Рухолах Мусави Хомейни е роден на 17 май 1900 г. в Хомейн, макар, че точната му рождена дата е оспорвана. Обявен е за аятолах през 1950 г. Поради критиките си към режима и заради участието си в бунт, през 1963 г. е принуден да напусне страната. Първоначално пребивава в Турция, а по-късно в Наджаф (Ирак). До 1978 г. остава в Ирак, където организира иранската опозиция. Принуден е от Саддам Хюсеин да напусне страната, поради което се установява във Франция.\r\nОт Париж се връща на 1 февруари 1979 г. поради революцията в Иран. 11 дни по-късно Хомейни поема властта и обявява Иран за Ислямска република.\r\nОще през първата година Хомейни налага строги религиозни порядки в иранското общество. Левите и монархистични групи са преследвани и принуждавани да емигрират, a либералните религиозни групи са силно ограничавани. При налагане на своята власт Хомейни разчита на паравоенни милиции.\r\nХомейни умира на 3 юни 1989 г. Погребан е в мавзолей в южната част на Техеран.\r\n1977 г.\r\nУмира сър Арчибалд Вивиан Хил - английски физиолог, член на Лондонското кралско дружество (от 1818 г., през 1935-1945 г. е секретар). Лауреат е на нобелова награда за физиология и медицина за 1922 г. (заедно с О. Майерхоф). Завършва Кеймбриджкия университет (1907 г.). През 1914-1919 г. преподава физическа химия в Кеймбриджкия и физиология в Манчестърския университет. През 1920-1923 г. е професор по физиология в Манчестърския университет, през 1923-1925 г. е професор по физиология в университетския колеж в Лондон. Председател е на Дружеството за подкрепа на науката и образованието (1946-1963 г., от 1963 г. е президент). Основните му трудове са по термодинамика на мускулната дейност и механизмите на мускулното съкращение. Усъвършенства термоелектрическия метод за измерване температурата в мускулите и създава редица точни прибори за изучаване на топлообразуването в нервите и мускулите. Въвежда понятията “кислороден дълг” и “устойчиво състояние” като характеристики на връзката между потреблението на кислород и отстраняването на продуктите на разпада в мускулите.\r\n1975 г.\r\nУмира Ралф Глийсън - създателят на музикалното списание „Ролинг Стоунс”. Роден е през 1917 г.\r\n1963 г.\r\nУмира папа Йоан XXIII. Светското му име е Анжело Джузепе Ронкали. Роден е на 25 октомври 1881 г. От 28 октомври 1958 г. е избран за Папа. Заема важни църковни постове: папски делегат в България, Гърция и Турция, нунций във Франция. Наричан е още Червения папа. Започва дипломатическата си кариера през 1925 г. като папски визитьор (дипломатически представител) в София, където по-късно става делегат и остава до края на 1944 г. Противник е на \"студената война\", проповядва мир и дружба между всички страни и народи на земята. През 1962 г. свиква Втория Ватикански събор. Привърженик е на \"обновяването\" на Църквата, за да се приспособи към условията на съвременното общество.\r\n1946 г.\r\nУмира Михаил Иванович Калинин – руски държавник. Той е роден на 19 ноември 1875 г. в с. Верхная Троица, дн. Кашински район, Калининска област. Михаил Калинин е председател на ВЦИК от 1919 г., на ЦИК на СССР от 1922 г., председател е на Президиума на Върховния съвет на СССР (1938 г.-1946 г.). През 1896 г. е стругар в Путиловския завод, където организира кръжок в състава на ленинския Петербургски “Съюз за борба за освобождение на работническата класа”. Многократно е арестуван, интерниран и изселван от царския режим. През 1906 г. е член на Петербургския комитет на РСДРП. Поддържа т. нар. Ленинското крило на IV конгрес на РСДРП (1906 г.). През 1910 г. е арестуван и изгонен от Русия. На VI (Пражка) конференция на РСДРП (1912 г.) е избран за кандидат-член на ЦК на РСДРП. Участва в основаването на в-к. “Правда” и във Февруарската революция през 1917 г. На VIII конгрес на РКП (б.) през март 1919 г. е избран за чл. на ЦК на РКП (б.), а след смъртта на Я. М. Свердлов е председател на ВЦИК. След ХIV конгрес на ВКП (б.) (1925 г.) е в състава на Политбюро на ЦК на ВКП (б.). Калинин влиза в най-близкото обкръжение на Сталин. Изтъкван е на преден план като “човек от руския народ”, на практика - марионетъчна политическа фигура. През 1931 г. гр. Твер е наречен на негово име. Погребан е до Кремълската стена.\r\n1924 г.\r\nУмира Франц Кафка – чешки писател. Той е роден на 3 юли 1883 г. в Прага. Определян е като един от “тримата влъхви” на модерната западноевропейска проза (заедно с М. Пруст и Дж. Джойс). Кафка учи в гимназията в Старе место, Прага. От 1901 г. следва в Юридическия факултет на Немския университет в Прага. Дипломира се като доктор по право. От 1907 г. е на работа в застрахователното дружество “Асекурациони дженерали”. Пътува до Париж и Берлин с М. Брод през 1910 г. Запознава се с Ф. Бауер, а през 1913 г. - с Г. Блох. През 1914 г. сключва официален годеж с Ф. Бауер, който по-късно разтрогва. Запознава се с Ю. Вохризек през 1918 г., с която се сгодява, но през 1920 г. разтрогва годежа. През 1922 г. се пенсионира по болест. Умира след продължително лечение в различни санаториуми. Автор е на съчиненията: “Съзерцание” (1912 г.), “Преображението” (1915 г.), “Пред закона” (1915 г.), “Присъдата” (1916 г.), “Селски лекар” (1919 г.), “В наказателната колония” (1919 г.). Романите му “Америка”, “Процесът” и “Замъкът” (незавършени), както и неговите дневници и писма, излизат посмъртно.\r\n1899 г.\r\nУмира Йохан Щраус - австрийски композитор, диригент и цигулар. Той е роден на 25 октомври 1825 г. във Виена. След смъртта на баща си обединява семейните оркестри и многократно обикаля с концерти Европа и Америка. Известно време ръководи концертните сезони в Павловск (до Петербург) (1856-1865 г., 1869 г., 1872 г.). След 1866 г. изнася концерти в Петербург и Москва. С руската тематика са свързани произведенията му “Прощаване с Петербуг” (1858 г.), полката “В павловската гора” (1869 г.), валсът-фантазия “Руското село” (1873 г.). Обогатява танцовата музика с разнообразни произведения (ок. 500 валса, полки, кадрили и др.). Създава класическия виенски валс и е наречен от съвременниците си “кралят на валса”. Мелодиите на най-хубавите му валсове (“На хубавия син Дунав”, “Животът на артиста”, “Случки във Виенската гора”, “Виенска кръв”, “Есенни гласове”, “Вино, любов и песни”), полките (“Трик-трак”, “Пицикато полка”) са популярни в целия свят. Създава класическите образци на виенската оперета. Сред произведения му са: “Прилепът” (1874 г.), “Една нощ във Венеция” , “Цигански барон” (1885 г.). Композитори, диригенти и негови помощници са по-малките му братя Йозеф (1827 г.-1870 г.) и Едуард (1835 г.-1916 г.).\r\n1890 г.\r\nУмира Оскар Колберг - полски етнограф и композитор, основател на полската фолклористика. Учи във Варшава и специализира музика в Берлин. Събира и изследва богат материал от полска народна поезия, култура и бит. Автор е на много обработки на народни мелодии и танци за пиано. Издава сб. “Народни песни в обработка за пеене” (2 части, 1842 г.) и “Песни на полския народ” (1857 г.). Научна стойност имат етнографските му изследвания: “Народ, неговите обичаи, начин на живот, език, предания, пословици, обряди, поверия, развлечения, песни, музика и танци” (23 т., 1865-1890 г.), “Етнографски картини” (1882 г., по време на живота му излизат 11 тома). Автор е на музика за театрални постановки, танци, фантазии и етюди за пиано, романси и обработка на народни песни, публикува много статии за полския музикален фолклор, народни инструменти в полския периодичен печат и във “Всеобща енциклопедия”.\r\n1875 г.\r\nУмира Жорж Бизе - френски композитор. Роден е на 25 октомври 1838 г. в Париж, в семейство на музиканти. Син е на учител по пеене. Един от най-значителните представители е на френското оперно творчество от втората половина на XIX в. На 17 години създава известната \"Симфония в до мажор\", а през 1857 г. печели с \"Доктор Миракъл\" обявения от Жак Офенбах конкурс за оперета. Същата година завършва Консерватория и с кантата си \"Кловис и Клотилда\" печели Римска премия. В Италия е от 1857 г. до 1860 г. Създава комичната опера \"Дон Прокопио\", операта \"Гуслата на емира\", оркестрови и инструментални пиеси, кантатата \"Васко да Гама\". Усилено продължава да твори и след завръщането си в Париж: \"Ловци на бисери\" (1863 г.), \"Красавицата от Перт\", \"Джамиле\", музиката към \"Арлезианката\" от А. Доде, \"Кармен\". При първата постановка през 1875 г., театър \"Опера Комик\", Париж операта не е приета от публиката, но постановката във Виена е посрещната с изключителен ентусиазъм. Умира 3 месеца след премиерата на \"Кармен\".\r\n1826 г.\r\nУмира Николай Михайлович Карамзин - руски писател, публицист и историк. Той е роден на 12 декември 1766 г. в с. Михайловка, Оренбургска област. Син е на помешчик от Симбирска губерния. Получава образование в частен пансион в Москва, където учи до 1783 г. Посещава лекции в Московския университет. Върху формирането на мирогледа и литературните схващания на Карамзин влияят философията на Просвещението и творчеството на английски и немски писатели сантименталисти. Той публикува множество преводи и оригиналната повест “Евгений и Юлия” (1789 г.) в сп. “Детско четене за сърцето и разума”. Сближава се с руски масони от обкръжението на Н. И. Новиков, но скъсва с тях през 1789 г. и пътешества из Западна Европа. След завръщането си в Русия издава “Московски журнал” (1791 г.-1792 г.), в който публикува - “Писма на руския пътешественик”, повестите “Лиодор”, “Бедната Лиза”, “Наталия - болярската дъщеря” и др. Внимателно следи Великата Френската революция. Разочарован е от периода на Якобинската диктатура (1793 г.-1794 г.). Одобрява буржоазния ред, запазен и заздравен от Наполеон I. При царуването на Павел I е принуден да не публикува нищо. След смъртта му обнародва в своето сп. “Вестник на Европа” умерена консервативна програма. Литературната дейност на Карамзин, признат за лидер на руските сантименталисти, изиграва определена роля в разработването на проблемите за личността в руската литература и от проблемите на историята от средата на 1790 г. Историческите му схващания се определят от рационалистичните представи за хода на общественото развитие: човешката история е история на всеобщия прогрес, чиято основа е борбата на разума със заблуждението, на просвещението с невежеството. Основен способ за обясняване на историческите събития при Карамзин е психологическият анализ. Издава 18-томна “История на Русия”, която е нов етап в развитието на дворянското направление в руската историческа наука. Историческата концепция на Карамзин се превръща в официална концепция на Руската империя.\r\n1605 г.\r\nУмира Ян Замойски - полски държавник. Роден е на 19 март 1542 г. Следва в университетите в Париж, Рим и Падуа. Кралски канцлер е от 1578 г. и велик кралски хетман (от 1581 г.). Един от инициаторите е за съставянето на \"Хенриковите артикули\" (1573 г.) и \"Пакта конвента\" (1573 г.). Съдейства за избирането на полския престол на Стефан Батори, играе важна роля в организирането на неговите походи срещу Русия. Решителен противник е на Хабсбургите. Разбива под Бичин (1588 г.) и взема в плен претендента за полския престол ерцхерцог Максимилиан.За изготвянето на историческата справка на Агенция “Фокус” са използвани следните източници:\r\nЕнциклопедия “България” - Издателство на БАН, 1982 г.;\r\nЕнциклопедия “Британика” (2004 г.);\r\nБолшая Советская Энциклопедия (1970 г.);\r\nФамилна енциклопедия “Larousse”;\r\nИстория на Българите - Късно средновековие и Възраждане - Издателство “Знание” ЕООД, Книгоиздателска къща “Труд”, 2004 г.;\r\nИстория на Българите - От древността до края на XVI век - Издателство “Знание” ЕООД, Книгоиздателска къща “Труд”, 2003 г.;\r\nИстория на Българите - Българската дипломация от древността до наши дни - Издателство “Знание” ЕООД, Книгоиздателска къща “Труд”, 2003 г.;\r\nИстория на България по дати - Книгоиздателска къща “Труд”, 2003 г.;\r\nБългарски традиционен календар - БАН, Издателство Вион, 2002 г.;\r\nИстория на Балканите XIV - XX век - Издателска къща “Хермес”, 2002 г.;\r\nБългарска военна история - БАН, 1989 г.;\r\nИстория на войните в дати - Издателска къща “Емас”, 2001 г.;\r\nИстория на Русия - Книгоиздателска къща “Труд”, 2002 г.;\r\nИстория на Османската империя - Издателство “Рива”, 1999 г.;\r\nБългарска енциклопедия, БАН, Книгоиздателска къща “Труд”, 2003 г.;\r\nИсторически бюлетин – на “The New York Times”;\r\nИсторически бюлетин – на “The History Channel”;\r\nИсторически бюлетин – на “World of Quotes”;\r\nИсторически архив на Агенция “Фокус” - отдел “Архив и бази данни” и други.;", "date": "2018.06.03", "title": "Денят 3 юни в световната история"}
{"url": "http://www.focus-news.net/news/2018/06/03/2529352/ekathimerini-zoran-zaev-se-nadyava-da-se-slozhi-kray-na-spora-za-imeto.html", "text": "Македонският министър-председател Зоран Заев изрази оптимизъм за потенциалното споразумение за дългогодишния спор за името между Атина и Скопие, въпреки обсъжданията на техническите детайли, предава   Ekathimerini.\r\nЗаев заяви, че е „оптимист“ но някои „технически детайли“ остава да бъдат уредени. Той допълни, че ще проведе телефонен разговор с гръцкия си колега Алексис Ципрас, когато тези въпроси се разрешат.\r\nТой допълни, че се надява споразумението да бъде постигнато към края на юни, допълвайки, че двете страни са се споразумели да подпишат споразумението в Преспа. \r\nОтделно гръцкият министър на вътрешните работи Панос Скурлетис заяви, че правителството „отговорно“ се занимава с въпроса и допълни, че условията са узрели за решение. Виктор Турмаков", "date": "2018.06.03", "title": "Ekathimerini: Зоран Заев се надява да се сложи край на спора за името"}
{"url": "http://www.focus-news.net/news/2018/06/03/2529357/liderat-na-bsp-sofiya-kaloyan-pargov-shte-bade-gost-na-30-ata-godishnina-na-detski-hor-zvezditsi.html", "text": "Днес лидерът на БСП – София Калоян Паргов ще бъде гост на тържественото честване на 30-ата годишнина от създаването на Детски хор „Звездици“ с диригент Лидия Цанева. Това съобщиха от пресцентъра на ГС на БСП - София.\r\nСъбитието ще се състои от 18.00 часа в голямата концертна зала на Руския куртурно-информационен център (ул. „Шипка“ №34).\r\nЧестването е под патронажа на вицепрезидента на Република България Илияна Йотова.", "date": "2018.06.03", "title": "Лидерът на БСП - София Kалоян Паргов ще бъде гост на 30-ата годишнина на детски хор „Звездици“"}
{"url": "http://www.focus-news.net/news/2018/06/03/2529358/ea-daily-sauditska-arabiya-e-gotova-na-voyna-sreshtu-katar-zaradi-ruskite-raketi-s-400.html", "text": "Властите на Саудитска Арабия заплашиха Катар, че ще използват сила, ако Доха придобие руски зенитно-ракетни комплекси С-400, предава  EA Daily.\r\nСаудитският крал Салман Бен Абдел Азиз ал Сауд неотдавна изпрати писмо до френския президент Еманюел Макрон да упражни натиск спрямо Катар, за да възпрепятства покупката.\r\nВ писмото се изразява готовност „да се проведе военна акция“ срещу Катар, ако придобие комплексите.\r\n„В такава ситуация кралството е готово да предприеме всички необходими мерки за ликвидирането на тези системи, в това число и с военна акция“, пише в писмото на саудитския монарх.\r\nЗаплахата може да се приеме сериозно, предвид и без това обтегнатите отношения между двете арабски монархии. През юли 2017 г. Саудитска Арабия, Египет, ОАЕ и Бахрейн обвиниха ръководството на Катар, че подкрепя тероризма и скъсаха отношенията си с него. Виктор Турмаков", "date": "2018.06.03", "title": "EA Daily: Саудитска Арабия е готова на война срещу Катар заради руските ракети С-400"}
{"url": "http://www.focus-news.net/news/2018/06/03/2529359/sofiyska-voda-vremenno-shte-prekasne-vodosnabdyavaneto-v-nyakoi-chasti-na-stolitsata-na-4-yuni.html", "text": "„Софийска вода” временно ще прекъсне водоснабдяването в някои части на столицата на 4 юни. Това съобщиха от пресцентъра на дружеството. Във връзка с подмяна на сградно водопроводно отклонение в кв. „Суходол“, се налага спиране на водоподаването от 09.00 до 15.00 часа на клиентите на „Софийска вода”, живеещи в района на:\r\nКв. „Суходол“, местност  Трайков чифлик.\r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Трайков чифлик“ № 6.\r\nВъв връзка с подмяна на сградно водопроводно отклонение на ул. „Витиня“, жк. „Сухата река“, се налага спиране на водоподаването от 09.30 до 16.30 часа на клиентите на „Софийска вода”, живеещи в района на:\r\nул. „Витиня” от ул. „Тодорини  кукли” до ул. „Константин  Фотинов”\r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Витиня“ № 6.\r\nРемонтните дейности ще осигурят по-добро управление на водопроводната мрежа като максимално се ограничат зоните на евентуални бъдещи нарушения на водоснабдяването.\r\nЗасегнатите от прекъсването на водата, могат да получат повече информация от Телефонния център на „Софийска вода” АД на телефон 0800 12121 или да следят за развитието на всички текущи теренни дейности в реално време чрез Виртуалния информационен център на дружеството -  .", "date": "2018.06.03", "title": "„Софийска вода” временно ще прекъсне водоснабдяването в някои части на столицата на 4 юни"}
{"url": "http://www.focus-news.net/news/2018/06/03/2529364/veliko-tarnovo-ogranicheno-e-dvizhenieto-v-uchastak-ot-patya-mezhdu-selata-stefan-stambolovo-i-obedinenie-zaradi-remont.html", "text": "Ограничено е движението в участък от пътя между селата Стефан Стамболово и Обединение. Забраната е въведена за отсечката от км 16+700 до км 26+113, а причината е извършване на ремонтни дейности. От Областно пътно управление – Велико Търново уточниха за Радио „Фокус“ – Велико Търново, че обходният маршрут е през село Полски Сеновец и град Полски Тръмбеш. Ремонтите трябва да приключат до края на юни. Условията за пътуване в областта са нормални. Времето е ясно и слънчево, настилките сухи. Температурата на въздуха е 20 градуса. Движението е спокойно. Допълнително въведени ограничения в региона няма. Прохода на Републиката е отворен за всички видове МПС, но остава в сила опасността от падащи камъни. Полицейски служители следят за правилното протичане на движението в областта. Патрули има на входовете и изходите на Велико Търново, както и в по-натоварените участъци от първокласната и второкласна пътна мрежа. Тежки инциденти до момента не са регистрирани, но органите на реда призовават водачите все пак да карат внимателно. В едната лента се осъществява движението в участък от пътя между Твръдица и Елена. Причината е пропадане на пътното платно и наличие на свлачище. Ограничението е въведено в отсечката от км 47+800 до км 48+000, а срокът за приключване на ремонта е 5 юли.\r\nЛуиза ТРАНЧЕВА", "date": "2018.06.03", "title": "Велико Търново: Ограничено е движението в участък от пътя между селата Стефан Стамболово и Обединение заради ремонт"}
{"url": "http://www.focus-news.net/news/2018/06/03/2529361/dnes-e-nedelya-na-vsichki-svetii.html", "text": "Православната църква отбелязва днес Неделя на всички светии.Денят се чества в първата неделя след Петдесетница и в него се отдава почит към всички светии, вършели чудеса и разпространявали Евангелието и Божият промисъл.\r\nПразникът е установен, за да напомня, че има много герои на вярата, които със съвършен живот и с жертвена изповед са служили на Бога и са увенчани от него с \"венеца на славата\", но са останали безименни и неизвестни за света. Целта е в един ден да бъде отдадена почит на всички светии, независимо от техния произход, за да се знае, че те са се подвизавали на едно и също поприще на добродетелта и всички са от Христовата вяра.\r\nОт днес започва Петровият пост в чест на светите първовърховни апостоли Петър и Павел. Денят е наричан Петрови заговезни и е последният, в които християните могат да ядат яйца, месо, мляко и млечни продукти. Постът продължава до края на вечерното богослужение преди Петровден, отбелязван на 29 юни.\r\nДнес имен ден празнуват: Панайот, Панталей, Панчо.", "date": "2018.06.03", "title": "Днес е Неделя на всички светии"}
{"url": "http://www.focus-news.net/news/2018/06/03/2529365/pazardzhik-opasnost-ot-padashti-kamani-ima-v-rodopskata-chast-na-oblastta.html", "text": "Спокойно е движението по главните пътища на област Пазарджик, съобщи за Радио „Фокус“ – Пазарджик дежурният в Областно пътно управление – Пазарджик. Пътните настилки са сухи. Ограничение има на моста в село Бошуля, който е част от републиканската пътна мрежа. Там е забранено движението на товарни автомобили с тегло над 10 тона. Определеният обходен маршрут е през село Звъничево – Септемврийски ханчета – град Септември – село Бошуля. В Родопската част на областта остава опасността от падащи камъни. Тя е най-голяма по направленията Пещера – Батак – Широка поляна, Варвара – Гара Костандово и Белово – Юндола.\r\nАлбена ЖИЛЕКОВА", "date": "2018.06.03", "title": "Пазарджик: Опасност от падащи камъни има в Родопската част на областта"}
{"url": "http://www.focus-news.net/news/2018/06/03/2529363/plovdiv-opasnost-ot-padashti-kamani-ima-po-napravleniyata-asenovgrad-smolyan-yugovo-laki-i-krichim-devin.html", "text": "Опасност от падащи камъни има по направленията Асеновград-Смолян, Югово-Лъки и Кричим-Девин, както и в района на проходите Козница и Стражата. Това съобщиха за Радио „Фокус“ – Пловдив от Областното пътно управление. Водачите трябва да шофират с повишено внимание и съобразена скорост по тези пътни участъци. Трафикът по основните направления в Пловдивска област се осъществява нормално и без затруднения. По-интензивен трафик се отчита по пловдивския участък на АМ „Тракия“. Пътните настилки на територията на областта са сухи и нормално проходими. До 10 юни движението по пътя Пловдив – Асеновград, от изхода на град Пловдив до град Асеновград, ще се извършва двупосочно в едното платно, поради ремонтни дейности в участъка. До 30 юни движението по АМ „Тракия“, в участъка от км 134 до км 156, се извършва с максимална скорост до 90 км/ч и повишено внимание, поради ремонтни дейности. Движението на МПС до 12 тона в участъка се осъществява двупосочно в платното в посока София. Движението на тежкотоварните камиони над 12 тона по въпросния участък от магистралата е ограничено и в двете посоки, като водачите трябва да използват обходни маршрути.\r\nДвижението на територията на град Пловдив също се извършва с нормална интензивност и без затруднения. Не се отчита струпване на автомобили по главните градски булеварди и по входно-изходните артерии. Пътищата на територията на града са сухи и нормално проходими.\r\nТони МИХАЙЛОВ", "date": "2018.06.03", "title": "Пловдив: Опасност от падащи камъни има по направленията Асеновград-Смолян, Югово-Лъки и Кричим-Девин"}
{"url": "http://www.focus-news.net/news/2018/06/03/2529362/ria-novosti-bashar-asad-izrazi-gotovnost-da-poseti-severna-koreya.html", "text": "Централният партиен вестник на Северна Корея „Нодон Синмун“, съобщава, че президентът на Сирия Башар Асад има намерение да посети Пхенян и да се срещне с лидера на страната Ким Чен-ун, предава РИА Новости.\r\nАсад обяви това по време на състояла се на 30 май церемония по връчване на агремана на новия севернокорейски посланик в Сирия. Изданието подчертава, че сирийският президент е изразил увереност, че „обединението на Корея ще се осъществи“.\r\n„Сирийското правителство ще продължи да подкрепя политиката и мерките на севернокорейските власти и ще задълбочава приятелските отношения със Северна Корея“, съобщава вестникът. Виктор Турмаков", "date": "2018.06.03", "title": "РИА Новости: Башар Асад изрази готовност да посети Северна Корея"}
{"url": "http://www.focus-news.net/news/2018/06/03/2529360/mvr-direktorat-na-gd-granichna-politsiya-gl-komisar-svetlan-kichikov-shte-dade-brifing-vav-vrazka-sas-zadarzhanite-23-nelegalni-migranti.html", "text": "Директорът на ГД „Гранична полиция“ главен комисар Светлан Кичиков ще даде брифинг във връзка със задържаните 23 нелегални мигранти. Той ще се днес от 10.00 часа на ГКПП \"Капитан Петко войвода\". Това съобщиха от пресцентъра на МВР.", "date": "2018.06.03", "title": "МВР: Директорът на ГД „Гранична полиция“ гл. комисар Светлан Кичиков ще даде брифинг във връзка със задържаните 23 нелегални мигранти"}
{"url": "http://www.focus-news.net/news/2018/06/03/2529366/stara-zagora-s-vazstanovka-na-rituala-rozober-v-rozovite-gradini-kray-kazanlak-shte-zapochne-programata-na-praznik-na-rozata-2018.html", "text": "С възстановка на ритуала „ Розобер“ в розовите градини край Казанлък в 10.00 часа ще започне поредицата от събития в програмата на Празник на розата 2018 на 3 юни. Това съобщи за Радио „Фокус“ Сребра Касева, началник – кабинет на кмета. На събитието ще присъства председателят на Народното събрание Цвета Караянчева. Очаква в Казанлък да пристигнат и министърът на българското председателство на Съвета на Европейския съюз – 2018 Лиляна Павлова и министърът на туризма Николина Ангелкова. По–късно те ще вземат участие и в традиционното празнично шествие „Мъдростта на розата“, което ще се проведе от 12.00 часа по един от централните булеварди на Казанлък.\r\nВ 10.00 часа на площад „ Севтополис“ ще бъде закрит Международния фолклорен фестивал, а от 14.00 часа под надслов „Настроение от Празника на розата“ ще се състоят открити сцени на площад „Севтополис“ и в парк „Розариум“ с участието на творчески колективи от читалищата в Oбщина Казанлък. Вечерта от 20.00 часа на централния площад ще се състои концерт на Ива и Велислава Костадинови.\r\nСлавяна ГАЙДАРОВА", "date": "2018.06.03", "title": "Стара Загора: С възстановка на ритуала „Розобер“ в розовите градини край Казанлък ще започне програмата на Празник на розата 2018"}
{"url": "http://www.focus-news.net/news/2018/06/03/2529371/sofiya-vavezhda-se-vremenna-organizatsiya-na-dvizhenieto-za-provezhdane-na-turnir-ot-voleybolnata-liga-na-natsiite-v-arena-armeets.html", "text": "Въвежда се временна организация на движението за провеждане на турнир от Волейболната лига на нациите в „Арена Армеец”. Това съобщиха от пресцентъра на Столична община. От 16.00 днес се забранява движението и се разрешава паркирането на пътни превозни средства в крайна дясна лента на двете пътни платна на бул. „Асен Йорданов” между бул. „Шипченски проход” и „Площад на авиацията”, без да се засягат спирките на масов градски транспорт.", "date": "2018.06.03", "title": "София: Въвежда се временна организация на движението за провеждане на турнир от Волейболната лига на нациите в „Арена Армеец”"}
{"url": "http://www.focus-news.net/news/2018/06/03/2529369/veliko-tarnovo-liturgiya-po-sluchay-nedelya-sled-petdesetnitsa-be-otsluzhena-v-katedralniya-hram-rozhdestvo-bogorodichno.html", "text": "Литургия по случай Неделя след Петдесетница бе отслужена в катедралния храм „Рождество Богородично“ във Велико Търново, предаде репортер на Радио „Фокус“ – Велико Търново. Днешният ден е наречен още Неделя на Всички светии. Българската православна църква почита паметта на  св. мчк. Лукилиан, св. Маркелин и преп. Атанасий Чудотворец. В народния календар празникът е известен и като Петрови заговезни. От днес започват и т. нар. Петрови пости. Те са установени за подражание на апостолите, които постели, когато се готвели за проповедническа дейност, а също и заради особена почит към светите първовърховни апостоли Петър и Павел.\r\nНачалото на Петровия пост се определя според деня на Св. Петдесетница и затова неговата продължителност е различна всяка година. Ако Великден се случи през месец март, Петровият пост може да се доближи по продължителност до Великденския пост. И обратно, в години, в които св. Петдесетница е чак в края на юни, постът е много кратък и затова дори не се изчаква да измине първата неделя след Петдесетница.\r\nПетровият пост започва след вечерното богослужение в деня на Първата неделя след Петдесетница и продължава до края на вечерното богослужение преди Петровден (който е винаги на 29 юни), но ако този ден се падне в сряда или петък постният период се регулира съобразно с това.\r\nРежимът на Петровия пост е облекчен – пости се от яйца, млечни продукти и месо, но в дните различни от сряда и петък се разрешава риба.\r\nЛуиза ТРАНЧЕВА", "date": "2018.06.03", "title": "Велико Търново: Литургия по случай Неделя след Петдесетница бе отслужена в катедралния храм „Рождество Богородично“"}
{"url": "http://www.focus-news.net/news/2018/06/03/2529367/mkd-makedoniya-mvr-na-makedoniya-otricha-da-e-spiralo-avtobusi-na-opozitsiya-po-pat-za-skopie.html", "text": "Прессекретарят на МВР на Македония Тони Ангеловски определи като абсолютни измислици, лъжи и спекулации зачестилите обвинения по социалните мрежи, че полицията е спирала автобусите, пълни с членове и симпатизанти на  ВМРО-ДПМНЕ, отправили се към Скопие, където вчера се проведе антиправителствен протест, предава македонската медия  „МКД“.\r\n„Полицията, въоръжена до  зъби, не позволява на протестантите да минат. В някои пътни участъци се спират автобусите с  с намерение да присъстват на вечерния  митинг на ВМРО-ДПМНЕ!“- това е част от публикациите по социалните мрежи.\r\nВ изявление за Ангеловски заяви , че тези са абсолютни лъжи. Виктор Турмаков", "date": "2018.06.03", "title": "„МКД“ (Македония): МВР на Македония отрича да е спирало автобуси на опозиция по път за Скопие"}
{"url": "http://www.focus-news.net/news/2018/06/03/2529368/burgas-s-normalna-intenzivnost-se-osashtestvyava-dvizhenieto-v-oblastta.html", "text": "С нормална интензивност се осъществява движението в област Бургас. Това каза за Радио „Фокус“ – Бургас дежурният в Областно пътно управление-Бургас. Пътищата са сухи и нормално проходими. Видимостта е отлична, а трафикът - интензивен. \r\nИзвършват се ремонтни дейности на пътя Слънчев Бряг – Бургас, с изграждане на второ платно в участъка Поморие-Ахелой. Движението на автомобили е отклонено по алтернативните маршрути, както следва: Бургас – Ахелой, през Каблешково; Поморие – Ахелой, през Каменар. Ремонтите трябва да приключат до 18 юни. \r\nНа входно-изходните пътни артерии на Бургас движението се осъществява нормално, без задръствания. Интензивен е трафикът по основните улици и булеварди в града. Малко по-натоварено е движението в района на кръговото кръстовище “Трапезица” и пред Окръжна болница. Слаб е трафикът района на кръстовището между улиците „Спортна“ и „Индустриална“, както и по булевардите „Сан Стефано“ и “Демокрация”.\r\nЯнислава КРЪСТЕВА", "date": "2018.06.03", "title": "Бургас: С нормална интензивност се осъществява движението в областта"}
{"url": "http://www.focus-news.net/news/2018/06/03/2529376/varna-po-avtomagistrala-hemus-se-zatvarya-patnata-vrazka-neofit-rilski.html", "text": "Движението в участъка пътна връзка Ветрино – Неофит Рилски от км 389+717 до км 393+600 посока Варна се осъществява в лявото платно двупосочно, поради ремонтни дейности на асфалтовата настилка, предаде репортер на Радио „Фокус“ – Варна. Затваря се пътната връзка Неофит Рилски, като автомобилите се пренасочват по пътя Русе-Варна. Слизането от магистрала “Хемус“ в посока с. Габърница и с. Неофит Рилски се осъществява на пътна връзка Ветрино. В посока Варна качването на магистрала “Хемус“ е при пътна връзка Девня.\r\nПътните настилки в областта са сухи, времето е ясно, видимостта е добра, но около и следобед ще се развива купеста и купесто-дъждовна облачност и главно в Североизточна България на места ще превали и прегърми, Максимална температура до  26°.\r\nПо автомагистрала „Хемус“ Движението в участъка пътна връзка Невша – Млада Гвардия от км 375+800 до км 381+500 посока Варна се осъществява двупосочно в платното посока София поради ремонтни дейности на асфалтовата настилка.\r\nПродължава ремонтът по автомагистрала „Черно море“ на виадукт „Звездица“. Все още е затворено платното посока Бургас от км 2+329 до км 3+238.\r\nПо път І-9 граница Румъния-Дуранкулак-Балчик-Варна-Бургас-Звездец-Малко Търново-граница Турция, край област Варна от Кранево–Варна при км 83+100 е ограничено движението на МПС над 10 т. Трафикът се осъществява по  обходен маршрут: Кичево – Оброчище. В участъка от км 125+000 до км 165+000 движението се осъществява с повишено внимание, поради монтаж на ограничителни системи.\r\nПо третокласната пътна мрежа Старо Оряхово – Гроздьово от км 23+403 до км 41+705 и от км 0+000 до км 17+377 движението се осъществява в едната лента поради частични ремонтни дейности на асфалтовата настилка. Организацията за движение е сигнализирана с пътни знаци.\r\nМилена СТОЕВА", "date": "2018.06.03", "title": "Варна: По автомагистрала „Хемус“ се затваря пътната връзка Неофит Рилски"}
{"url": "http://www.focus-news.net/news/2018/06/03/2529377/pernik-350-mladi-samodeytsi-ot-tri-oblasti-shte-uchastvat-v-21-voto-izdanie-na-natsionalniya-detsko-yunosheski-festival-chicho-stoyan.html", "text": "350 млади самодейци от три области ще се изявят в 21-вото издание на Националния детско-юношески фестивал „Чичо Стоян”. Това съобщиха от пресцентъра на Общината. Творческото събитие ще бъде днес от 10.30 часа пред местното читалище на дивното и красиво село Дивотино. Фестивалът има своята тридесетгодишна история - време, през което се радва на изяви и е създавал традиции. Главната цел на празника е да се поддържат традициите и творчеството за деца и юноши, завещани ни от големия приятел на децата - писателят Чичо Стоян. Фестивалът е адресиран до най-широката детска аудитория на възраст от 6 до 18 години и има конкурсен характер.\r\nТочно от село Дивотино носи своите корени и наследствените си гении известният на всички ни класик Чичо Стоян – Стоян Михайлов Попов. Уникален с хумористичния си стил в детската литература и оставя изключено голямо богатство след себе си.    \r\nУчастниците в програмата ще бъдат от областите Перник, Пазарджик и София. Те са представители на пет детски градини, пет училища, тринадесет читалища и един младежки дом - общо 31 формации и индивидуални изпълнители.", "date": "2018.06.03", "title": "Перник: 350 млади самодейци от три области ще участват в 21-вото издание на Националния детско-юношески фестивал „Чичо Стоян”"}
{"url": "http://www.focus-news.net/news/2018/06/03/2529374/kyustendil-povishena-e-opasnostta-ot-padashti-kamani-vav-visokoplaninskite-rayoni-v-oblastta.html", "text": "Повишена е опасността от падащи камъни във високопланинските райони в Кюстендилска област. Това съобщиха за Радио „Фокус” – Кюстендил от Областно пътно управление – Кюстендил. Водачите трябва да шофират с повишено внимание по пътя Кюстендил – София, през Конявската планина и в участъците Бобошево – Четирци и Ваксево – Друмухар. В участък от един километър се усвояват нови площи за изграждане на ново трасе, поради свлачище. Движението трябва да се осъществява съгласно въведената организация за безопасност. Срокът за приключване на дейностите е до 8 септември 2018 година.\r\nВ участъци от пътя Смоличано – Пелатиково е ограничено движението на моторни превозни средства, поради пропадане на пътното платно. Срокът за възстановяване на участъка е 30 юни. С нормална интензивност е трафикът по автомагистрала „Струма” и по път Е-79, както и по направлението София – Кюстендил. Движението в посока от и за ГКПП „Гюешево” не е натоварено.\r\nЛивия НИНОВА", "date": "2018.06.03", "title": "Кюстендил: Повишена е опасността от падащи камъни във високопланинските райони в областта"}
{"url": "http://www.focus-news.net/news/2018/06/03/2529372/pss-dobri-sa-usloviyata-za-turizam-v-planinite.html", "text": "Добри са условията за туризъм в планините. Това съобщиха за Агенция \"Фокус\" от Планинска спасителна служба (ПСС) към БЧК. Времето е слънчево, а на места има разкъсана облачност. Температурите варират между 12 и 15 градуса. През днешния ден ще работят лифтовите съоръжения на Витоша - Драгалевски и Симеоновски лифт. Няма регистрирани инциденти с туристи за изминалото денонощие.\r\nИнформация за обстановката в планините може да намерите на .\r\nТелефоните на ПСС са: 02/ 9632000 и 088 1470", "date": "2018.06.03", "title": "ПСС: Добри са условията за туризъм в планините"}
{"url": "http://www.focus-news.net/news/2018/06/03/2529378/blagoevgrad-intenziven-i-zatrudnen-e-trafikat-na-gkpp-kulata.html", "text": "Интензивен и затруднен е трафикът на ГКПП „Кулата“. Това съобщиха за Радио „Фокус“ – Пирин от „Гранична полиция“. Леките автомобили и автобуси преминават на едно трасе, товарните – на второ, а третото не функционира, поради извършване на ремонтни дейности на гръцка територия. На останалите пунктове на българо-гръцката граница движението се осъществява нормално.\r\nЛивия НИНОВА", "date": "2018.06.03", "title": "Благоевград: Интензивен и затруднен е трафикът на ГКПП „Кулата“"}
{"url": "http://www.focus-news.net/news/2018/06/03/2529373/yambol-gradat-e-domakin-na-natsionalen-roler-fest.html", "text": "И днес градският парк на Ямбол ще бъде арена на интригуващо събитие - гостуващия за първи път в града Национален ролер фест. Инициативата е част от програмата за празника на града и в своята общност е един от акцентите на тазгодишното издание на Арт-фестивал „Отворени пространства“. Това съобщиха от пресцентъра на Община Ямбол. Днес ще се проведе уъркшоп „Да караме заедно ролери” и безплатни уроци за всички граждани и гости на Ямбол от инструкторите на сдружението. Началото е в 11.00 ч.", "date": "2018.06.03", "title": "Ямбол: Градът е домакин на Национален ролер фест"}
{"url": "http://www.focus-news.net/news/2018/06/03/2529375/abc-news-kitay-zaplashi-sasht-che-nyama-da-sklyuchi-sporazumenie-s-tyah-predi-otmenyane-na-mitata.html", "text": "Китайското правителство предупреди, че нито едно споразумение с Вашингтон по уреждането на търговските им спорове „няма да влезе в сила“, ако САЩ продължат с въвеждането на вносните мита, предава  ABC News.\r\nОфициалното заявление на китайското правителство е издадено скоро след срещата между министъра на търговията на САЩ Уилбър Рос и китайския вицепремиер Лю Хе, по време на която двамата заявиха, че ще балансират търговията между двете страни.\r\nСпоред китайското заявление двете страни „са постигнали позитивен и твърд прогрес“, но не се впуска в детайли, но същевременно в него се посочва, че „ако САЩ въведат търговски санкции, включващи увеличаване на тарифите, нито едно от икономическите постижения, договорени от двете страни, няма да влезе в сила“.  Виктор Турмаков", "date": "2018.06.03", "title": "ABC News: Китай заплаши САЩ, че няма да сключи споразумение с тях преди отменяне на митата"}
{"url": "http://www.focus-news.net/news/2018/06/03/2529379/gabrovo-kosene-na-treva-se-izvarshva-v-uchastak-ot-patya-mezhdu-sevlievo-i-veliko-tarnovo.html", "text": "Косене на трева се извършва в участък от главен път E-772 между Севлиево и  Велико Търново. Необходимо е водачите карат с повишено внимание в отсечката от км 81+000 до км 101+565. От Областно пътно управление – Габрово съобщиха за Радио „Фокус“ – Велико Търново, че дейностите там трябва да приключат до 5 юни. Условията за пътуване в региона са добри. Настилките са сухи, а времето – слънчево и ясно. Трафикът към момента е спокоен. \r\nДопълнително въведени ограничения няма. Отворен за движение е прохода Шипка, но там все още е в сила забраната за товарни автомобили над 12 тона. Строително монтажни дейности текат в участък от пътя между Севлиево и село Драгановци. Водачите трябва да карат с повишено внимание  в отсечката от  км 0+000 до км 14+600. Срокът за приключване на дейностите е 22 юни. В едната лента се пренасочва трафика в друг участък от път Севлиево – Драгановци. В отсечката от км 7+331 до км се 13+138 се извършва укрепване на стена и ремонт на съоръжения. Дейностите трябва да приключат до края на октомври. Пропаднал участък затруднява предвижването и по пътя между Габрово и село Стоманеците. Свлачището е при км 7+060. Там една от лентите за движение е стеснена, поставена е сигнализация. Ремонтът ще приключи до 30 юни.\r\nЛуиза ТРАНЧЕВА", "date": "2018.06.03", "title": "Габрово: Косене на трева се извършва в участък от пътя между Севлиево и Велико Търново"}
{"url": "http://www.focus-news.net/news/2018/06/03/2529381/stara-zagora-mezhdunarodniyat-turnir-po-hudozhestvena-gimnastika-prodalzhava-s-individualnata-nadprevara.html", "text": "Днес Международният турнир по художествена гимнастика, който се провежда в Стара Загора, продължава с индивидуалната надпревара при най-добрите състезателки във възраст деца, девойки и жени. Това съобщиха от пресцентъра на Общината. Клуб “Левски” е съпровождан от легендарната треньорка Нешка Робева. Главен съдия на турнира е Мирослава Банчева от Белгия, а арбитри са Силвия Митева и Наташа Койчева - съдии международна категория. Тази година в състезанието участват 380 гимнастички от 23 клуба от България, Белгия и Украйна.", "date": "2018.06.03", "title": "Стара Загора: Международният турнир по художествена гимнастика продължава с индивидуалната надпревара"}
{"url": "http://www.focus-news.net/news/2018/06/03/2529370/glavniyat-sekretar-na-mvr-gl-kom-mladen-marinov-izvarshitelyat-na-ubiystvoto-v-slanchev-bryag-e-zadarzhan-na-gkpp-lesovo-v-opit-da-premine-granitsata.html", "text": "Извършителят на убийството в Слънчев бряг е задържан на ГКПП „Лесово“ в опит да премине границата. Това каза главният секретар на МВР гл. комисар Младен Маринов на брифинг във връзка със случая с убития при стрелба мъж в Слънчев бряг, предаде репортер на Агенция „Фокус“.\r\n„Първоначалните версии са тези, които се потвърждават след разкриването на случая -  става въпрос за ревност и неизяснени лични отношения. Имаме загинал мъж на 54 години и пострадало момиче на 22 години, което е в тежко състояние в болницата в Бургас. След бърз анализ работата и провеждане на оперативно-издирвателни действия извършителят беше задържан в опит да премине границата на ГКПП „Лесово“, каза още гл. ком. Младен Маринов.\r\nТой уточни, че извършителят е 37-годишен мъж, който притежава законно оръжие и е с чисто криминално минало. „Оръжието му е иззето и тепърва ще се установява дали това е използваното оръжие за престъплението. Давано му е във връзка с неговата работа като лице, което работи с парични средства в различни фирми. Най-вероятно е имал чувства към простреляното момиче, познават се от около един месец според данни на свидетели. Убийството е извършено с особена жестокост към жертвата“, каза още главният секретар на МВР и уточни, че по време на инцидента на задната седалка в автомобила е имало още двама души, които не са пострадали, но са били очевидци.", "date": "2018.06.03", "title": "Главният секретар на  МВР гл. ком. Младен Маринов: Извършителят на убийството в Слънчев бряг е задържан на ГКПП „Лесово“ в опит да премине границата"}
{"url": "http://www.focus-news.net/news/2018/06/03/2529383/blagoevgrad-intenzivno-e-dvizhenieto-po-glaven-pat-e-79-i-avtomagistrala-struma-v-oblastta.html", "text": "Интензивно е движението по главен път Е-79 и автомагистрала „Струма“ в област Благоевград. Пътищата в областта са сухи и нормално проходими. Това съобщиха за Радио „Фокус“-Пирин от Областно пътно управление-Благоевград. Натоварено движение, но без образуване на колони от автомобили, се наблюдава и по второкласен път 19 Симитли – Гоце Делчев. През нощта не са регистрирани тежки пътни инциденти в региона. В област Благоевград не се извършват ремонтни дейности по републиканската пътна мрежа, които да налагат въвеждане на ограничение на движението. Повишена опасност от падащи камъни има в Кресненското дефиле и по пътя Симитли – Гоце Делчев.\r\nТрафикът при входно-изходните пътни артерии на областния център е интензивен, Колони от автомобили се образуват на моменти в районите около жп и автогарата. Натоварен е трафикът по булевардите „Св. Димитър Солунски“ и „Васил Левски“, но не не се образуват задръствания. Движението по улица „Славянска“ в района на болницата се извършва сравнително спокойно. През нощта няма регистрирани тежки инциденти в града. Автобусите се движат по разписание.\r\nЛивия НИНОВА", "date": "2018.06.03", "title": "Благоевград: Интензивно е движението по главен път Е-79 и автомагистрала „Струма“ в областта"}
{"url": "http://www.focus-news.net/news/2018/06/03/2529380/tass-indiya-uspeshno-izpita-balistichna-raketa-agni-5.html", "text": "Индия проведе успешно изпитание на междуконтиненталната балистична ракета „Агни-5“, способна да носи ядрена бойна глава с тегло от повече от един тон, предава ТАСС.\r\nИзпитанията са проведени на полигона на остров Абдул Калам край източния щат Одиша.  Разработката на ракетата струва на индия 490 милиона долара. Ракетата също така може да се използва за извеждане на спътници в орбита. Дължината на тристепенната ракета е 17 метра, а теглото 50 тона. Виктор Турмаков", "date": "2018.06.03", "title": "ТАСС: Индия успешно изпита балистична ракета „Агни-5“"}
{"url": "http://www.focus-news.net/news/2018/06/03/2529382/sofiya-vremenno-se-ogranichava-parkiraneto-v-uchastak-po-ul-bunaya-zaradi-zasnemane-na-klip.html", "text": "Временно се ограничава паркирането в участък по ул. „Буная“ заради заснемане на клип. Това съобщиха от пресцентъра на Столична община. Във връзка със снимките от 18.00 часа днес до 12.00 часа на утре се забраняват престоят и паркирането на пътни превозни средства, с изключение на автомобилите на снимачния екип на ул. „Буная” между ул. „Русалка” и ул. „Оборище” - 15 паркоместа.", "date": "2018.06.03", "title": "София: Временно се ограничава паркирането в участък по ул. „Буная“ заради заснемане на клип"}
{"url": "http://www.focus-news.net/news/2018/06/03/2529386/veliko-tarnovo-kontsert-s-pravoslavna-muzika-shte-se-provede-v-hram-sv-prorok-iliya-v-svishtov.html", "text": "Концерт с православна музика ще се проведе в храм „Св. пророк Илия“ в Свищов. С него ще бъде поставен финалът на XVI хорови празници „Янко Мустаков“, които се провеждат в града. Това съобщи за Радио „Фокус“ – Велико Търново Елизабет Людмилова, диригент на Първи български хор „Янко Мустаков“. Тя припомни, че събитието е традиционно и се радва на широк интерес, както от страна на хоровите състави, участници във фестивала, така и от страна на публиката. Началото на концерта ще бъде поставено в 11.00 часа.\r\nХоровите празници на името на Янко Мустаков се провеждат от 1982 година с цел да събират изпълнители от цялата страна, които да представят свои изпълнения и по този начин да спомогнат за запазването и развитието на хоровото изкуство у нас. През настоящата година събитието преминава под знака на 150-ата годишнина от създаването на първия български хор през 1868 година\r\nЛуиза ТРАНЧЕВА", "date": "2018.06.03", "title": "Велико Търново: Концерт с православна музика ще се проведе в храм „Св. пророк Илия“ в Свищов"}
{"url": "http://www.focus-news.net/news/2018/06/03/2529384/abc-news-sloventsite-glasuvat-na-parlamentarni-izbori-antimigrantskata-partiya-se-radva-na-silna-podkrepa.html", "text": "Словенците гласуват на парламентарни избори като социологическите проучвания предричат, че антимигрантската партия ще спечели вота, но няма да има достатъчно места, за да формира самостоятелно правителство, предава  ABC News.\r\nИзборите се провеждат няколко седмици по-рано от предвиденото, след като през март министър-председателят Миро Церар подаде оставка заради провален железопътен проект.\r\nКрайнодясната Словенска демократическа партия на бившия министър-председател Янез Янша има силна подкрепа, следвана от противосистемната партия на комедианта Мариан Шарец и няколко умерени групи от бившата управляваща коалиция.  Виктор Турмаков", "date": "2018.06.03", "title": "ABC News: Словенците гласуват на парламентарни избори – антимигрантската партия се радва на силна подкрепа"}
{"url": "http://www.focus-news.net/news/2018/06/03/2529388/razgrad-5-godishno-momiche-e-s-frakturi-na-taza-i-cherepa-sled-kato-e-blasnato-ot-tovaren-avtomobil-v-grad-tsar-kaloyan.html", "text": "5-годишно момиче е блъснато от товарен автомобил „Мерцедес Атего“ в град Цар Калоян. Това съобщиха от ОДМВР-Разград. Инцидентът станал около 18.20 часа на 1 юни пред хранителен магазин. 41-годишният водач на камиона от град Сливо поле е предприел маневра заобикаляне на спрял на пътното платно товарен автомобил „Скания“, при което е блъснал пресичащото пътя дете. Момичето е откарано в МБАЛ-Разград с фрактури на таза и черепа, без опасност за живота. По случая е образувано досъдебно производство по чл.343, ал.1, Б от НК.", "date": "2018.06.03", "title": "Разград: 5-годишно момиче е с фрактури на таза и черепа, след като е блъснато от товарен автомобил в град Цар Калоян"}
{"url": "http://www.focus-news.net/news/2018/06/03/2529387/georgi-chinev-okrazhen-prokuror-na-burgas-na-streletsa-ot-slanchev-bryag-shte-badat-povdignati-obvineniya-za-ubiystvo-i-opit-za-ubiystvo-prokuraturata-shte-poiska-postoyanen-arest.html", "text": "Държавното обвинение ще иска постоянен арест за извършителя на тежкото престъпление, извършено с особена жестокост. Ще му бъдат повдигнати обвинения за убийство и опит за убийство.Това каза по време на брифинг административният ръководител на Окръжна прокуратура - Бургас Георги Чинев, предаде репортер на Агенция \"Фокус\".\r\n\"Тепърва предстои аутопсията на убития, която ще ни даде точна информация с колко изстрела е настъпила смъртта\", добави Чинев. Той обясни, че извършителят на убийството последователно е стрелял първо в бизнесмена и после в младата жена, която е седяла до него и уточни, че колата не е била в движение по време на стрелбата. От думите му стана ясно, че извършителят на убийството е работил в Слънчев бряг.", "date": "2018.06.03", "title": "Георги Чинев, окръжен прокурор на Бургас: На стрелеца от Слънчев бряг ще бъдат повдигнати обвинения за убийство и опит за убийство, прокуратурата ще поиска постоянен арест"}
{"url": "http://www.focus-news.net/news/2018/06/03/2529385/fokus-spored-nikola-gruevski-e-zapochnalo-padenieto-na-sdsm.html", "text": "Бившият лидер на ВМРО-ДПМНЕ Никола Груевски въпреки че вчера не се появи на антиправителствения протест, организиран от неговия наследник Християн Мицковски, определи събитието от страницата си във „Фейсбук“ като „отличен и мощен народен събор“, предава македонският фокус „Фокус“.\r\n\"Съобщението е изпратено. Посланието на македонския народ. Падането на СДСМ започва. Хората се събуждат. Те не могат да лъжат и плашат хората завинаги. Това е неговата земя“, написа Груевски след протеста.\r\nОпозиционната партия призова за предсрочни парламентарни избори заедно с президентските избори и техническото правителство 100 дни преди изборите. Виктор Турмаков", "date": "2018.06.03", "title": "„Фокус“ : Според Никола Груевски е започнало падението на СДСМ"}
{"url": "http://www.focus-news.net/news/2018/06/03/2529389/afp-kitay-predupredi-sasht-da-ne-nalagat-targovski-sanktsii.html", "text": "Китай предупреди САЩ, че резултатите от скорошните търговски преговори помежду им могат да пропаднат, ако Вашингтон въпреки всичко наложи мита върху китайските стоки, предава  AFP.\r\n„Ако САЩ продължат със санкциите, всички икономически и търговски постижения, договорени от двете страни ще пропаднат“, пише в заявление на китайското правителство. \r\nВашингтон обяви във вторник, че САЩ ще наложат новите мита в размер на милиарди долари върху китайския внос, по този начин нарушавайки търговското примирие, постигнато миналия месец. Виктор Турмаков", "date": "2018.06.03", "title": "AFP: Китай предупреди САЩ да не налагат търговски санкции"}
{"url": "http://www.focus-news.net/news/2018/06/03/2529391/predsedatelyat-na-narodnoto-sabranie-tsveta-karayancheva-i-ministar-lilyana-pavlova-prisastvaha-na-vazstanovka-na-rituala-rozober-v-rozovite-gradini-kray-kazanlak.html", "text": "Председателят на Народното събрание Цвета Караянчева и министърът на българското председателство на Съвета на ЕС Лиляна Павлова присъстваха на възстановка на ритуала \"Розобер\" в розовите градини край Казанлък, предаде кореспондентът на Радио \"Фокус\".\"За седми път присъствам на този празник, а тази година той е по-специален за казанлъчнаи, защото е 115-ият, и бе избрана 50-ата Царица роза. Отбелязани бяха и 100 години лютиерство в Казанлък. Радвам се, че в годината, обявена за Година на европейското културно наследство, присъствам отново на този ритуал, който представя България пред света. Искам да благодаря на кмета Галина Стоянова и нейния екип, че толкова години те правят този празник, с който разнасят славата на България по света\", каза министър Павлова.\r\nНа ритуала присъстваха още областният управител на Стара Загора Гергана Микова, представтители на побратимени на Казанлък градове, общински съветници и гости. Официалните лица ще присъстват в 12.00 часа и на традиционното карнавално шествие по централните улици на Казанлък, което тази година е под надслов \"Мъдростта на розата\". \r\nСлавяна ГАЙДАРОВА", "date": "2018.06.03", "title": "Председателят на Народното събрание Цвета Караянчева и министър Лиляна Павлова  присъстваха на възстановка на ритуала \"Розобер\" в розовите градини край Казанлък"}
{"url": "http://www.focus-news.net/news/2018/06/03/2529390/ministar-nikolay-nankov-shte-poseti-shumen-na-4-yuni-regionalniyat-ministar-shte-otkrie-parviya-polufinal-na-kampaniyata-moyat-grad-e-moyata-krepost.html", "text": "Утре – 4 юни, министърът на регионалното развитие и благоустройството Николай Нанков ще посети Шумен. Това съобщиха от пресцентъра на министерството. В 13.00 часа в концертната зала на Младежкия дом министър Нанков ще даде старта на първото полуфинално състезание от образователно-патриотичната кампания на Министерството на регионалното развитие и благоустройството „Моят град е моята крепост“.\r\nПреди това, от 09.30 часа, регионалният министър ще разгледа строящата се спортна зала „Арена Шумен“. В 10.00 часа Николай Нанков ще направи оглед на пътния надлез над жп линията София-Варна, а в 10.30 часа – на площадката за строеж на градската пречиствателна станция за питейни води в шуменския квартал „Дивдядово“.", "date": "2018.06.03", "title": "Министър Николай Нанков ще посети Шумен на 4 юни, регионалният министър ще открие първия полуфинал на кампанията „Моят град е моята крепост“"}
{"url": "http://www.focus-news.net/news/2018/06/03/2529396/antoniya-stoyanova-obshtina-asenovgrad-obshtinskiyat-pluven-kompleks-v-grada-e-osnovno-remontiran-i-posreshta-posetiteli-s-podobrena-viziya.html", "text": "Общинският плувен комплекс в Асеновград е основно ремонтиран и посреща посетители с подобрена визия. Това каза за Радио „Фокус“ – Пловдив Антония Стоянова, управител на Дейност „Пазари и тържища“ в Община Асеновград, по повод откриването на плувния сезон в града. По думите й за ремонт и за въвеждане на плувния комплекс в експлоатация за летния сезон Община Асеновград е вложила 25 000 лв. \r\n„В началото на пролетта се извърши цялостна подмяна на водопроводната мрежа за минералната вода. Абсолютно всички тръби са подменени, като са сменени и част от входящите кранове, тъй като самото съоръжение е доста старо. След това пристъпихме към текущия ремонт, като отново беше боядисан целия басейн, дъното беше шпакловано, където това бе необходимо. Детските басейни също са боядисани и шпакловани. Детската пързалка е изцяло подновена, покритието ѝ е с PVC, а не както досега - с бетоново покритие. Беше направен основен ремонт и на санитарните възли. По отношение на козметични ремонти - бяха боядисани всички алеи и пътеки“, обясни Антония Стоянова.\r\nТя посочи, че таксата за вход за плувния комплекс е 4 лв. за възрастни и 3 лв. за деца до 14 години, като деца до 3 години влизат безплатно. 50 лв. е цената на месечна карта за посещение за възрастни, а 40 лв. – за деца до 14 години. Децата, които са членове на сертифицирани спортни клубове от Асеновград, могат да използват басейна сутрин до 10.00 часа и вечер след 18.00 часа. Това става срещу месечна карта от 10 лв. „Всички възрастни, които не се нуждаят от наблюдение и желаят да плуват в същото време, до 10.00 часа сутрин и след 18.00 часа вечер, могат да си закупят месечна карта за 35 лв. Те трябва предварително да попълнят декларация, че сами носят отговорност за живота си“, уточни Антония Стоянова.\r\nТони МИХАЙЛОВ", "date": "2018.06.03", "title": "Антония Стоянова, Община Асеновград: Общинският плувен комплекс в града е основно ремонтиран и посреща посетители с подобрена визия"}
{"url": "http://www.focus-news.net/news/2018/06/03/2529394/hiradohu-spored-ungarskiya-vanshen-ministar-predlozhenieto-na-balgariya-za-migrantite-nepriemlivo.html", "text": "Унгарският външен министър Петер Сиярто разкритикува българското предложение за разделяне на мигрантите сред страните в Европа според БВП, население и получени молби за убежище, предава   Hirado.hu.\r\nСпоред Сиярто българското предложение представлява нов механизъм за разпределение  на мигрантите.\r\n„Същата грешка идва отново с това предложение, каквато бе и в предишното, за покана за мигранти в Европа. Най-накрая трябва да преодолеем това, да осъзнаем, че това противоречи на интересите на Европа в областта на сигурността. \"\r\nМинистърът също така нарече неприемлива идеята, че ако дадена страна –членка доброволно приеме бежанци, ще получи помощ от Европейския съюз, след като парите идват от  данъкоплатците.  Виктор Турмаков", "date": "2018.06.03", "title": "Hirado.hu: Според унгарския външен министър предложението на България за мигрантите неприемливо"}
{"url": "http://www.focus-news.net/news/2018/06/03/2529393/aktsenti-v-predavaneto-chudesata-na-severozapada-po-radio-fokus.html", "text": "В предаването „Чудесата на Северозапада“, съвместно издание на Радио „Фокус“ и Предприемачи ГЕРБ, всяка седмица ви разказваме за Видин, за хората, свързали живота си с този край и допринасящи с делата си за неговия просперитет и развитието му. В днешното издание на предаването ще разговаряме с Евлогия Маджукова, директор на Професионална гимназия „Михалаки Георгиев“ и председател на видинската организация на Съюза на българските учители, за усилията, които се полагат от професионалните гимназии във Видин, за да могат младите хора да получат да получат качествено образование и професионални умения и да останат в района. \r\nВ това предаване ще отидем и до Лом. Историкът Зоя Апостолова ще ни разкаже за Тодор Йончев от Лом, основал първото Гимнастическо дружество „Юнак“ и ръководител на българската делегация за Първите олимпийски игри в Атина и за Луи Айер -  швейцарски и български учител и общественик, смятан за основател на спортното движение в България, загинал на фронта през Първата световна война като български офицер. \r\nНа днешния ден 3 юни през 1876 г. група от ботеви четници,  предвождани от поручик Никола Войнов преминават Искъра при село Зверино, подпомогнати от местните жители. След като ги нахранват, група от здрави мъже се хващат за ръце и преграждат реката, като по този начин правят изкуствен брод за четниците. На това място, близо до църквата \"Свети Димитър\" в селото, тази вечер ще се проведат възпоменателен митинг и заря. За празненствата в Зверино разказва кмета на селото Цанко Цанев. Предаването „Чудесата на Северозапада“ се излъчва всяка неделя, от 13.00 до 14.00 часа. Водещ е Анна Лозанова.", "date": "2018.06.03", "title": "Акценти в предаването „Чудесата на Северозапада“ по Радио „Фокус“"}
{"url": "http://www.focus-news.net/news/2018/06/03/2529399/voennoe-obozrenie-balgariya-otkriva-balkanskata-vrata-kam-rusiya.html", "text": "Наскоро приключи посещението на българския премиер Бойко Борисов в Руската федерация. Той се срещна с руския премиер Дмитрий Медведев и с руския президент Владимир Путин. Посещението на Борисов дойде само седмица след посещението на българския президент Румен Радев. Руското издание   „Военное обозрение“   дава оценка на случващото се\r\nВъпреки че е твърде рано да се правят изводи, може да се каже, че е постигнат известен напредък в сътрудничеството между двете страни. Основните дискутирани теми са свързани с проблема с доставките на газ и възобновяването на строителството на АЕЦ \"Белене\".\r\nДа разгледаме последните събития от тези две основни теми.\r\nВсеки знае, че газопроводът „Южен поток“ (ЮП) не е достигнал етап на окончателно изпълнение. В повечето медии вината за провала на този проект е поставена върху България. Несъмнено България (представена от Борисов) носи част от вината, но това не е толкова недвусмислено. ЮП не беше проект само на България и Русия. Трябваше да мине през няколко страни и да донесе газ в Централна Европа. България беше първата страна по пътя и тя трябваше да поеме всички рискове. Както можеше да се очаква, САЩ и някои европейски институции се противопоставиха на проекта (и е разбираемо защо). Но друго нещо е интересно: защо „Газпром“ не предприе никакви мерки предварително за възможно противодействие?\r\nОсновната причина за спирането на строителството на ЮП бе приемането на рестриктивно решение на Европейската комисия въз основа на антимонополното законодателство на ЕС. При изпълнението на решенията на ЕК България, член на ЕС, през юни 2014 г. временно спря изпълнението на строителството - до изясняване на ситуацията. По това време Борисов беше в оставка и решението бе взето от правителство на Орешарски. След завръщането на Борисов за още една година и половина българската страна продължи да работи по проекта.\r\nТук е необходимо да се даде едно много важно обяснение: България никога не е отказала да изпълни проекта. Няма нито един документ, който да потвърждава тази тема, обединен в медиите. Решението на българското правителство предвижда само временно спиране - до разрешаването на проблемите!\r\nВ края на 2014 г. Владимир Путин заяви, че Русия спира работата по ЮП. Официалното уведомление от руската страна на България бе получено почти една година по-късно. Отказът на Русия да приложи . също беше засегнат от фактори, които не са свързани с България. Всъщност, през 2014 г. се случиха събития в Украйна, което доведе до рязко влошаване на международната ситуация. Цените на газта паднаха, а „Газпром“ имаше сериозен инвестиционен дефицит. Компанията бе принудена да ограничи няколко скъпи проекта, които „Газпром“ също има очевидни грешки, свързани с логистиката и идеологията на ЮП.\r\nВсъщност България спазва условията на договора, още повече, че  във всеки договор има точки, които предвиждат форсмажорни обстоятелства. Затова реакцията на „Газпром“ изненада българските експерти, които смятат, че той търси официална причина за напускането на проекта, както и това, че \"Газпром\" започва информационна кампания срещу България с цел да се прикрияе собствените си грешки  и недостатъци. Да бъдем реалисти и да отговорим на въпроса: може ли България да продължи да работи без да съгласуване с решението на ЕК? Отговорът е: определено не! \r\nБългария е член на ЕС, а законодателството на Европейския съюз има предимство пред националното. Икономиката на страната е тясно интегрирана в европейската, България вече е получила 15 милиарда евро от еврофондовете.\r\nИ второто. Без да постигне споразумение между крайните страни по проекта (ЕС и Русия), ЮП губеше смисъл за Българи: получаваше се тръба, която водеше наникъде!\r\nБи било несправедливо да обвиняваме България за всичко. Както каза Владимир Путин, Русия загуби $ 800 милиона. И колко е загубила България? Дори е трудно да се изброи.Да се върнем към сегашното положение. Какво се е променило през това време? \r\nПърво, Турция е ненадежден партньор за Русия.  Полагането на „Турски поток“ все още е в ход, а Турция вече е повдигнала искания за допълнителни отстъпки и е постигнала 10% намаление на разходите. Въпреки че Русия и Турция имат мащабно икономическо сътрудничество, между тях има много политически проблеми. Не е изгодно Русия да даде на турския президент Реджеп Тайип Ердоган твърде много лостове, тъй като няма гаранция, че в крайна сметка Русия няма да има още един вариант на Украйна. Затова е за предпочитане Русия да диверсифицира газопреносните си маршрути.\r\nЗа ЕС и САЩ Турция също е проблемен партньор. ЕС преразгледа отношението си към проблемите с природния газ на югоизточния си фланг. Борисов този път осигури подкрепата на европейските институции. Освен това България е една от малкото страни, с които Турция има добри отношения.\r\nПрез 2017 г. Борисов изложи идеята за създаване на газов хъб за Балканите. Той трябва да стане хъбът, където всички газови потоци към Балканите отиват към една точка. Европейската комисия даде зелена светлина на този проект. Допълнително предимство е фактът, че газовата инфраструктура на България е много добре развита, като 80% от компресорните станции в региона са разположени на българска територия. Самата България е географски стратегическа. Да, може да бъде заобиколена, но това ще бъде скъпо.\r\nНаскоро беше приключено антимонополното разследване на Европейския съюз срещу „Газпром“. Няма да изпадаме в подробности, но в рамките на споразумението „Газпром“ обеща да доставя газ на ЕС през България и Литва. Заслужава си да се отбележи, че Европейската комисия принуди „Газпром“ да се откаже от материални претенции към България по повод ЮП.\r\nНяколко други фактора оказват влияние върху смекотяването на позицията на Русия. България се договори за доставки на газ с Азербайджан в размер на 1 милиард кубически метра годишно по ТАНАП. От черноморския шелф дойде и окуражаващата новина за България. В края на януари „Роял Дъч Шел“ обяви, че „до края на тази година или началото на следващата година започва обработката на находището „Хан Аспарух“ и според предварителните проучвания ще има нефт и природен газ“.\r\nЗа България се създава благоприятна ситуация и страната побърза да се възползва от нея, а Русия прагматично отиде насреща.Втората основна тема е възобновяването на строителството на АЕЦ \"Белене\".\r\nВ България от 1974 г. вече действа атомната електроцентрала \"Козлодуй\". От 2004-2007 г. четири от шестте ѝ реактора бяха изведени от експлоатация поради тяхната несигурност - стари реактори тип x440 MW. С тях вече са настъпили осем критични произшествия от първо ниво. Още два модерни реактора x1000 MW остават в експлоатация и животът им се удължава до 2030, като максималният е до 2040.\r\nПроектът за изграждането на втора атомна електроцентрала беше положен в далечната 1980 г. Строителството започна и спря, главно поради липса на пари. Първоначалната цена на съоръжението е била 3,5-4 млрд. Долара, като с течение на времето тя се е увеличила почти трикратно. България вече е инвестирала 3 млрд. Долара, а строителството далеч не е завършило. За да се продължи строителството се изискват няколко милиарда долара. Инициативната група на поддръжниците на АЕЦ реши да проведе референдум, а само 12% от гласоподавателите гласуваха „да“\". Правителството и парламентът на Борисов решиха да замразят проекта. Честото изявление в медиите, че ЕС принуди България да се откаже от изпълнението на този проект, няма основание. \r\nМеждувременно българското правителство не беше бездейно. През 2017 г. Българската академия на науките направи подробен анализ и заключението ѝ беше, че ще бъдат необходими нови атомни електроцентрали в България през 2030 година. Бойко Борисъв също изложи идеята „Белене“ да стане общобалканска,\t като интересът към тази идея показаха почти всички балкански страна.\r\n6 май 2018 г. Българското правителство размрази строителството на атомната електроцентрала. Вицепремиерът Т. Дончев обясни, че България няма да инвестира пари в него, няма да даде държавни гаранции и да подписва договори за покупка на произведена електрическа енергия. Държавата ще участва само в активи.\r\nНа 10 май, 2018 China National Nuclear Corporation (CNNC) потвърди  инвестиционен интерес към проекта АЕЦ \"Белене\".\r\n14 май 2018 г. Френската ядрена компания \"Framatom\" потвърди  инвестиционния интерес към проекта.\r\n16 май 2018 г. \"Росатом\", съобщи, че е готов да участва в изграждането на АЕЦ \"Белене\" във форма, определена от правителството на България. В действителност, положителните сигнали на Русия от българска страна продължават дълго време.\r\nПрез 2015 г. България отказа да приеме активни елементи от американската система за противоракетна отбрана на нейна територия и те бяха разположени в Румъния.\r\nПрез 2016 г. България отказва да участва в антируската черноморска ескадра заедно с Турция, Румъния, Украйна и Грузия. Отказът на България погреба целия проект.\r\nПрез 2017 г. България подписа договор с РКС \"МиГ\" за ремонт на своите МиГ-29, което доведе до „справедлив“ гняв от страна на Вашингтон.\r\nВ началото на 2018 г. България беше една от онези държави, които отказаха да експулсират руски дипломати поради случая с отровения Сергей Скрипал.\r\nТрябва да кажа, че общият информационен тон в медиите не отразява истинската същност на ситуацията. Често се вижда заглавия като \"Бойко Борисов дойде да отдадат почит на Путин\", и така нататък. Г. Припомнете си, че инициативата за среща дойде от руска страна! От всички страни от Източна Европа България остава най-русофилската. Много партии в България, включително партньори в управляващата коалиция, декларират своята приятелска и кооперативна връзка с Русия като основна ценност.\r\nРусия винаги е имала силно влияние на Балканите, а България е ключът към този стратегически важен регион.\r\nРусия и България имат много по-общи интереси, отколкото противоречия, и никое от противоречията не е неразрешимо. Напротив, има всички предпоставки за подобряване на отношенията между нашите братски държави.  Виктор Турмаков", "date": "2018.06.03", "title": "„Военное обозрение“ : България открива балканската врата към Русия"}
{"url": "http://www.focus-news.net/news/2018/06/03/2529397/burgas-postradaloto-pri-strelbata-v-slanchev-bryag-22-godishno-momiche-e-s-tezhka-cherepno-mozachna-travma-i-s-opasnost-za-zhivota.html", "text": "Пострадалото при стрелбата в Слънчев бряг 22-годишно момиче е с тежка черепно-мозъчна травма и с опасност за живота. Това съобщиха за Агенция \"Фокус\" от МБАЛ-Бургас. Снощи ѝ е извършена спешна операция и е настанена в отделението по реанимация.Агенция \"Фокус\" припомня: 22-годишно момиче пострада, а 55-годишен мъж бе убит при стрелба в курорта Слънчев бряг късно в събота вечерта. Двамата се намирали в паркиран лек автомобил, когато 37-годишен мъж открил огън по автомобила. Той стрелял първо в мъжа, а след това и по момичето. Полицията задържа извършителя - 37-годишен мъж с чисто криминално минало на ГКПП \"Лесово\" в опит да напусне страната. Причини за прострелването са ревност и неизяснени лични отношения между 37 годишния задържан и младото момиче.", "date": "2018.06.03", "title": "Бургас: Пострадалото при стрелбата в Слънчев бряг 22-годишно момиче е с тежка черепно-мозъчна травма и с опасност за живота"}
{"url": "http://www.focus-news.net/news/2018/06/03/2529398/georgi-parvanov-prezident-na-balgariya-2002-2012-g-ne-vizhdam-drug-variant-osven-padaneto-na-moratoriuma-varhu-aets-belene.html", "text": "Не виждам друг вариант освен падането на мораториума. Парламентът трябва да развърже ръцете на правителството в контактите с инвеститорите. По това две мнения няма. Това каза президентът на България за периода 2002-2012 г. Георги Първанов в предаването „Неделя 150“ по БНР. „Какъв интерес ще има един инвеститор, ако знае, че има забрана на парламента да се строи“, попита той. „Аз мисля дали междувременно няма да се обади някой „голям брат“, някой приятел отвън, който да наложи забрана за развитието на проектите. Независимо от затоплените отношения отвъд океана, аз все мисля, че има едни трайни интереси, които не са в наша полза. Руското икономическо и енергийно присъствие не е желано за мнозина на запад, но за нас то е жизнено необходимо и ние трябва да си отстоим интереса. Идеята със снабдяване с компресиран или втечнен газ през океана ми се струва нереалистична“, допълни  Георги Първанов.", "date": "2018.06.03", "title": "Георги Първанов, президент на България (2002-2012 г.): Не виждам друг вариант освен падането на мораториума върху АЕЦ \"Белене\""}
{"url": "http://www.focus-news.net/news/2018/06/03/2529400/dimitar-margaritov-kzp-svetofarnite-etiketi-sa-dobar-orientir-za-potrebitelite-otnosno-kachestvata-na-hranitelnite-produkti.html", "text": "Според председателя на Комисията за защита на потребителите (КЗП) Димитър Маргаритов идеята за въвеждането на т. нар. „светофарни етикети“ на хранителните продукти е добра, тъй като те ще ориентират хората кои от съставките са в допустимите и кои в малко по-рискови зони. Коментарът направи Димитър Маргаритов пред БНР по повод предложената от мултинационални компании светофарна система в етикетите на храните и напитките, която се изразява в цветни кодове със знак за внимание при означаването на количеството хранително вещество спрямо порцията. Това съобщиха от пресцентъра на КЗП. В случай че съдържанието на дадена хранителна съставка, като сол, захар, мазнини, надвишава препоръчителната дневна доза, стойността ще бъде оцветявана в жълто или червено спрямо количеството. Когато то е по-ниско, цветът ще бъде зелен.\r\n„Тези, които не споделят напълно коректността на този механизъм, твърдят, че обикновено става въпрос за 100 грама или 100 мл, а не за обичайната порция, която се приема от един потребител в рамките на деня, например. Но аз мисля, че този ориентир също е достатъчно добър, защото всеки един би могъл да прецени за себе си на базата на съдържанието, вложените в дадения продукт количества и обичайния дневен прием, които и при сега действащите обозначения по етикетите се отразяват по един или друг начин, коментира Маргаритов. \r\nТой отбеляза, че е интересно обстоятелството, че предложението идва от големите мултинационални компании на територията не само на Европа, а в целия свят. „Очевидно идеята надскача границите на Европа, Америка или дадена държава и регион“, посочи още Маргаритов. И изрази мнение, че макар на този етап нейното въвеждане да е на доброволен принцип, в България тя ще се случи.\r\n„Приветствам тази идея и смятам, че е добре тя да бъде въведена по-скоро и самите потребители в практиката като я тестват ще имаме възможност да получим обратна връзка дали я одобряват и какви предложения биха имали за нейното развиване“, заключи Маргаритов.", "date": "2018.06.03", "title": "Димитър Маргаритов, КЗП: „Светофарните етикети“ са добър ориентир за потребителите относно качествата на хранителните продукти"}
{"url": "http://www.focus-news.net/news/2018/06/03/2529392/georgi-parvanov-prezident-na-balgariya-2002-2012-g-nyamashe-hettrik-na-premiera-borisov-po-vreme-na-vizitata-mu-v-moskva-no-se-varnahme-v-macha.html", "text": "Нямаше „хеттрик“ на премиера Борисов по време на визитата му в Москва. Това каза президентът на България в периода 2002-2012 г. Георги Първанов в предаването „Неделя 150“ по БНР. „Добрата новина е, че с тази визита се върнахме в мача. Някои хора очакваха триумф на срещата, не се получи, но все пак е крачка напред. Ние искаме от днес за утре да получим революционна промяна в отношението към България, но няма как да стане“, заяви Първанов. По думите му след 8-9 години отсъствие на контакти между България и Русия и след създалото се напрежение и тежки реплики от българска страна, а и не само, не може да очакваме, че стане нещо революционно.\r\nПърванов отбеляза, че прагматичното е „Турски поток“ да мине през България.\r\n„По времето на „Южен поток“ ние бяхме елемент на голям транзит, от който можехме да печелим не 30 млн., а 10 пъти повече. Но да търгуваме с газ, няма как да стане. В България това, което може да се случи, са едни 15 млрд. куб./м. да бъдат транзитирани и да печелим от такси. За нас също трябва да остане – трябва да бъде уговорено количество, което да подпомага нашата икономика. Нашият късмет е, че имаме стратегическо разположение, не е защото сме много ценни“, каза още Първанов.", "date": "2018.06.03", "title": "Георги Първанов, президент на България (2002-2012 г.): Нямаше „хеттрик“ на премиера Борисов по време на визитата му в Москва, но се върнахме в мача"}
{"url": "http://www.focus-news.net/news/2018/06/03/2529403/zadarzhanite-migranti-na-gkpp-kapitan-petko-voyvoda-sa-ot-afganistan-i-pakistan.html", "text": "Вчера 23-ма нелегални мигранти бяха задържани на ГКПП „Капитан Петко войвода\". Те бяха открити в тайник, имитиращ двоен таван в ТИР с българска регистрация. Шофьорът на камиона е българин. Той е шофирал без шофьорска книжка, тъй като му е отнета. Мъжът е бил осъждан и е криминално проявен, предаде БНТ.\r\nНелегалните мигранти са от Афганистан и Пакистан. Пътували са за Франция от Турция, като някои от тях са платили по 1600 евро на турски каналджия. Срещу тях най-вероятно ще бъде образувано досъдебно производство. За сега няма данни да са свързани с терористични организации.", "date": "2018.06.03", "title": "Задържаните мигранти на ГКПП \"Капитан Петко войвода\" са от Афганистан и Пакистан"}
{"url": "http://www.focus-news.net/news/2018/06/03/2529405/ria-novosti-kray-bregovete-na-turtsiya-e-potanal-korab-s-migranti.html", "text": "Съд с мигранти е потънал край бреговете на южната турска провинция Анталия. Най-малко девет души са загинали, предава  РИА Новости.\r\nСпоред местни медии един човек е безследно изчезнал, а петима са спасени.\r\nНелегалните мигранти често използват Турция като транзитна територия по пътя към европейските брегове. Като правило те се опитват да попаднат по море от крайбрежието на Егейско море към Гърция.  Виктор Турмаков", "date": "2018.06.03", "title": "РИА Новости: Край бреговете на Турция е потънал кораб с мигранти"}
{"url": "http://www.focus-news.net/news/2018/06/03/2529404/iliana-benovska-otnovo-shte-pita-koy-i-na-kakvo-osnovanie-iska-i-mozhe-li-da-upravlyava-balgariya.html", "text": "Илиана Беновска отново ще пита: „Кой и на какво основание иска и може ли да управлява България?” в авторското си предаване „Беновска пита“ на тема „Политиката, глупако!“ от 17.00 часа по „Канал 3” и „Радио К2”. Това съобщиха от екипа на предаването. Предаването ще започне с коментар на Илиана Беновска. \r\nНейни събеседници ще бъдат: \r\n- Калоян Паргов,  БСП-София - за събитията и личностите в политиката;\r\n- Живко Тодоров, кмет на Стара Загора, ИК ГЕРБ - за регионите и Европа;\r\n- Данаил Кирилов, ГЕРБ - за принципите и компромисите на върха;\r\n- Бойко Ламбовски , поет - За свободата или свободията на словото.\r\nПовторението можете да гледате по „Канал 3” и да слушайте по „Радио К2” от 22.30 часа. Можете да пишете на e-mail адрес: benovskapita@gmail.com.", "date": "2018.06.03", "title": "Илиана Беновска отново ще пита: Кой и на какво основание иска и може ли да управлява България"}
{"url": "http://www.focus-news.net/news/2018/06/03/2529401/makfaks-makedoniya-spored-vmro-dpmne-grazhdanite-na-makedoniya-sa-pokazali-che-mogat-da-protivostoyat-na-zoran-zaev.html", "text": "Опозиционната партия ВМРО-ДПМНЕ заяви, че гражданите на Република Македония се противопоставят на министър-председателя Зоран Заев и на неговата антидържавна политика, предава македонската медия „Макфакс“.\r\n\"Гражданите показаха вчера, че не се страхуват от Зоран Заев и неговия престъпен картел и смятат, че трябва да спрат унищожаването на държавата. Гражданите казаха Не на дъното, към което ги води Заев, не на икономическа стагнация, не на унищожаването на държавните интереси, не на безнадеждността и неспособността. Република Македония заслужава добро бъдеще. Това ненационално правителство трябва да напусне“, пише в изявление на опозиционната партия\r\n„Заев и престъпният картел, който го води, узурпират държавата и трябва да я напуснат. Гражданите искат промяна, гражданите искат качествен живот и сигурно бъдеще за тях и техните деца“, пише още в заявлението\r\nВМРО-ДПМНЕ иска  предсрочни избори едновременно с президентските, служебно правителство 100 дни преди. Според нея само така ще се създадат равни условия за честни избори. Виктор Турмаков", "date": "2018.06.03", "title": "„Макфакс“ (Македония): Според ВМРО-ДПМНЕ гражданите на Македония са показали, че могат да противостоят на Зоран Заев"}
{"url": "http://www.focus-news.net/news/2018/06/03/2529402/ministar-temenuzhka-petkova-ochakvam-sledvashtata-sedmitsa-parlamentat-da-reshi-za-aets-belene.html", "text": "Не смятам, че Народното събрание нарочно се бави с решението за отмяна на мораториума върху АЕЦ „Белене“. Това каза министърът на енергетиката Теменужка Петкова в предаването „Неделя 150“ по БНР.\r\nМинистър Петкова припомни, че през март Народното събрание единодушно възложи на министъра на енергетиката да представи конкретни варианти за възможностите, които стоят пред проекта АЕЦ „Белене“. „На 16 май внесох в Министерски съвет доклада с предложения от мен вариант, който смятам, че към този момент е най-подходящ, и на 17 май го депозирах в Народното събрание. Не смятам, че колегите от Народното събрание нарочно се бавят с решението за мораториума. Очаквам българският парламент да вземе решение и да ни даде определен мандат – какъвто мандат ни даде, ще работим според него“, каза още тя и уточни, че очаква решението на Парламента да стане ясно през следващата седмица.\r\nЕнергийният министър обясни, че в доклада много ясно е посочила и възможните рискове и изключително негативни последици, които биха настъпили за Националната електрическа централа, Българският енергиен холдинг и целия енергиен сектор на страната, ако се реализира този вариант. „Описала съм и ангажиментите на съответните отговорни институции, ако се стигне до такъв тип негативни последици и това оборудване, което струва милиарди, на практика да погине. Това, което предлагаме като вариант, е свързано с възможността да се търсят начини за реализация на проекта, но с много ясно поставени граници. И в рамките на предишния проект за реализация на втора атомна централа никога не е стоял въпросът за държавна гаранция или за дългосрочно изкупуване на електрическа енергия. Тоест и тогава, и сега българската държава е знаела, че не може сама да реализира такъв проект. Ще се направи оценка и тя ще ни покаже с какъв дял бихме могли да участваме в един него“, коментира Петкова и посочи, че тепърва ще се изяснява доколко сериозни са инвеститорските намерения на всички, заявили желание за участие до този момент.", "date": "2018.06.03", "title": "Министър Теменужка Петкова: Очаквам следващата седмица парламентът да реши за АЕЦ „Белене“"}
{"url": "http://www.focus-news.net/news/2018/06/03/2529407/regnum-v-balgariya-iskat-da-umartvyat-krava-koyato-nezakonno-e-presyakla-granitsata-s-es.html", "text": "Местните власти в България имат намерение да умъртвят бременна крава само заради това, че „незаконно“ е пресякла границата на Европейския съюз, предаде  Regnum.\r\nБременната крава се отбива от стадото си и случайно преминава границата със Сърбия, която не е член на ЕС. Скоро животното е открито и върнато на собственика си, но българските чиновници заявяват, че кравата трябва да се умъртви.\r\nСпоред правилата на Европейската комисия при превеждането на кравата през граничния пункт трябва да се представят документи, потвърждаващи, че животното е напълно здраво.\r\nВ ситуацията се е намесил и британския евродепутат Джон Флек. Той изпрати писмо до Бойко Борисов да не убива кравата.\r\n„Несъмнено това е случай, при който прагматизмът трябва да възтържествува над прякото спазване на правилата“, убеден е той. Виктор Турмаков", "date": "2018.06.03", "title": "Regnum: В България искат да умъртвят крава, която незаконно е пресякла границата с ЕС"}
{"url": "http://www.focus-news.net/news/2018/06/03/2529395/georgi-parvanov-prezident-2002-2012-g-ne-e-dobre-nashite-dvama-parvi-mazhe-da-se-nadskachat-kogato-stane-duma-za-vanshna-politika.html", "text": "Мисля, че не е добре нашите двама първи мъже да се надскачат, когато стане дума за външна политика, особено когато става дума за отношенията с Русия. Има място и за двамата. Елементарна координация трябва да се получи между тях. Това каза президентът на България за периода 2002-2012 г. Георги Първанов в предаването „Неделя 150“ по БНР. „Сега ми се ще президентът Радев да създава климата, да допринася за подобряване на отношенията в политико-дипломатическата сфера, премиерът Борисов и неговия екип да правят конкретни неща. Тази конкурентност между президента и премиера за мен е необяснима“, допълни  той.", "date": "2018.06.03", "title": "Георги Първанов, президент (2002-2012 г.): Не е добре нашите двама първи мъже да се надскачат, когато стане дума за външна политика"}
{"url": "http://www.focus-news.net/news/2018/06/03/2529408/prezidentat-rumen-radev-tryabva-da-pomnim-che-balgariya-e-sazdadena-i-gradena-ne-samo-sas-silata-na-mecha-a-i-sas-silata-na-slovoto.html", "text": "За да осъзнаем в дълбочина значението и силата на делото на нашите будители, ние трябва да го разглеждаме в една по-широка плоскост. Това каза в приветствието си към учениците, участници в VIII издание на проекта „Народните будители и аз“ в Пловдив президентът Румен Радев, предаде репортер на Радио „Фокус”-Пловдив. Според него много народи почитат славни битки в своята история, но едва ли има много народи, които могат да се похвалят с дни в своя календар, с празници, посветени на други, не по-малко важни победи – тези на духа и книжовността. \r\n„Ние сме точно такъв народ, защото имаме нашите будители и Деня на нашата писменост, празникът на българските будители”, каза президентът. По думите му трябва да помним, че България е създадена и градена не само със силата на меча, а и със силата на словото. Трябва да помним още, че ние, като нация, имаме неоспорим цивилизационен принос в европейското културно наследство. „Ако Средновековна Европа развиваше Ренесанса, то България изстрада своите будители, тези, които в дни на безвремие начертаха българското утре, които изведоха народа ни по пътя на знанието, на политическата и духовна свобода”, посочи Румен Радев.\r\nПрезидентът благодари на организаторите и инициаторите на проекта „Народните будители и аз” за това, че за осми път успяват да привлекат стотици деца от цяла България да бъдат посветени в святото дело на нашите будители, да изучават заедно живота и делото на най-ярките личности в нашата история. „Знам, че журито има нелека задача в една такава оспорвана и благородна изява с високо емоционален заряд”, каза още Радев и добави, че всички отбори идват с хъс и желание за победа, но не винаги първото място е най-важно. „Защото в тази благородна проява вие се учите да работите като екип, в колективен дух, в среда на взаимно доверие, а това вече е една първа победа за всички вас”, коментира още президентът. Той благодари и на учителите, и на родителите, за съпричастността и подкрепата на децата в тази инициатива. Към децата Румен Радев се обърна с думите, че днешното време търси нови строители, които ще градят бъдещето на нашето общество. „То има нужда от вашата сила, талант и от вашето родолюбие. Вие сте надеждата на това общество! Продължавайте със същата непоколебима вяра да отстояване българските ни традиции, да ги опазвате и да ги развивате! Вие сте нашите утрешни будители! Нека вашите успехи се множат!”, каза Румен Радев.\r\nВ Пловдив президентът Румен Радев участва в церемонията по награждаване на победителите в VIII издание на проекта „Народните будители и аз“. Тази година в инициативата са се включили 6500 колектива, а в индивидуалните прояви – 181 души от 45 училища от 14 области в страната. Общо за 8 години в проекта са обхванати 70 000 ученици.\r\nТази година надпреварата беше организирана в два конкурса  – 140 години от освобождението на България от турско робство и 170 години от рождението на Христо Ботев. Днешният финал касае втората годишнина. По тази причина в началото на церемонията всички дружно рецитираха откъс от баладата на Христо Ботев „Хаджи Димитър”.\r\nОтличени с първи места в тази надпревара са 7 паралелки от цялата страна.\r\nЦветана ТОНЧЕВА", "date": "2018.06.03", "title": "Президентът Румен Радев: Трябва да помним, че България е създадена и градена не само със силата на меча, а и със силата на словото"}
{"url": "http://www.focus-news.net/news/2018/06/03/2529413/navarshvat-se-245-godini-ot-smartta-na-paisiy-hilendarski.html", "text": "Навършват се 245 години от смъртта на Паисий Хилендарски. За Радио „Фокус“ – Пирин Светла Барякова, директор на Музеен комплекс – Банско каза, че Паисий Хилендарски е родоначалник на Българското Възраждане със своята малка „История Славянобългарска“. Според нея едва ли има българин, на който трябва да се разказва за Паисий, защото се предполага, че всеки трябва да знае кой е той.\r\n„Той е първият, който се обръща към миналото с оглед на бъдещето, който се обръща към българите, към тяхното самосъзнание, разбужда тяхната гордост и по този начин чертае програмата на българското възраждане във всичките нейни аспекти – национално, духовно и политическо освобождение“, подчерта Барякова.\r\nТя добави, че за делото на Паисий Хилендарски може да се говори много. Барякова заяви, че Паисий Хилендарски е сред най-почитаните дейци на Българското Възраждане и поради тази причина българите знаят достатъчно за неговото дело и за жетвите, които той прави, за да ни завещае „История Славянобългарска“.\r\n„Разбира се в подробности са запознати само учените, а в още по-големи подробности – специалистите паисиеведи, дори не всички историци“, каза още Барякова.\r\nЛивия НИНОВА", "date": "2018.06.03", "title": "Навършват се 245 години от смъртта на Паисий Хилендарски"}
{"url": "http://www.focus-news.net/news/2018/06/03/2529409/mrrb-mestyat-koloniya-lalugeri-ot-danoto-na-yazovir-luda-yana-kopayat-novi-60-dupki-za-zhivotnite-v-zona-ot-natura-2000.html", "text": "До края на юли учени от Института по биоразнообразие и екосистемни изследвания към Българската академия на науките ще преместят колония лалугери, за да не бъде засегната от строежа на изграждания от Министерството на регионалното развитие и благоустройството (МРРБ) язовир „Луда Яна“ край Панагюрище. Това съобщиха от пресцентъра на МРРБ.\r\nЖивотните, категоризирани като „уязвими“ в Закона за защита на биологичното разнообразие, ще бъдат преместени от настоящото им местообитание, което попада в границите на строителната площадка на новия воден обект за питейни нужди, на друго подходящо място, което да осигури оцеляването им в бъдеще. В момента колонията се намира на място, което след планираното за 2019 г. завършване на язовира ще се намира под вода. За да не бъдат засегнати животните, още при подготовката на дъното на съоръжението с планираните дейности по разчистване на растителността и отстраняване на повърхностния слой почва, строителят беше инструктиран да не извършва строителни дейности.\r\nПреместване от една локация на друга е сред най-често прилаганите консервационни дейности, извършвани с цел опазване на европейския лалугер през последните 25 г. Редица от тях са извършвани именно с оглед опазване на локални популации на места, където се планират строителни дейности. В няколко европейски държави вече има практики с подобни транслокации на колонии на лалугера, включително във връзка с инвестиционни намерения, свързани с различни по своя характер строежи. Преместването на колонията в подходящо местообитание в рамките на защитена зона от Европейската екологична мрежа Натура 2000 ще осигури оцеляването на застрашените индивиди в дългосрочен план. \r\nТова ще стане с няколко стъпки. Първата е логистична подготовка, която включва подготовка на мястото за освобождаване на лалугерите. На терена ще се изкопаят около 60 дупки с дълбочина 80 см и наклон приблизително 45°, които да служат за временни укрития на преместените животни в началния период на адаптация към новото местообитание. Транслокацията на лалугерите  включва улавяне на максимален брой от лалугерите в застрашената колония и преместването им на мястото за освобождаване. Допълнително подхранване на животните със семена, моркови и плодове ще повиши шансовете за успешното им приспособяване и оцеляване на новото място. Това ще подпомогне индивидите в този период на повишен стрес и ще ги задържи в района на пускането им, тъй като непознатата обстановка може първоначално да провокира бягство далече от предоставените им убежища. Предвижда се в новите местообитания да бъдат поставени временни заграждения, за да може лалугерите да бъдат защитени. Това ще предотврати паническото им разпръсване в началото и ще ги предпази от атаки на хищници като хищни птици, скитащи кучета и котки, белки, порове и др. Когато животните прокопаят собствен тунел, те сами ще излязат от заграждението, но вече ще разполагат с достатъчна система от тунели и дупки, за да оцелеят. \r\nИзграждането на яз. „Луда Яна“ се извършва рамките на Проект за развитие на общинската инфраструктура, който се финансира от Световна банка. Общият обем на язовира ще бъде 20 млн. куб. м, а стената му ще е висока 50 м. Ще бъдат изградени модерна пречиствателна станция за питейни води, довеждащи водопроводи и др. съоръжения. Чрез изграждането на язовира ще се осигури непрекъснатост на водоподаването и 45 000 души от Панагюрище, селата Оборище, Поибрене, Попинци, Баня, Бъта, Левски, Елшица, както и мина „Радка” и площадките на „Оптикоелектрон” и „Асарел” ще получават чиста питейна вода.", "date": "2018.06.03", "title": "МРРБ: Местят колония лалугери от дъното на язовир „Луда Яна“, копаят нови 60 дупки за животните в зона от Натура 2000"}
{"url": "http://www.focus-news.net/news/2018/06/03/2529410/stara-zagora-motoren-samolet-e-padnal-kray-kazanlak-nyama-tezhko-postradali.html", "text": "Моторен самолет е паднал край Казанлък, няма тежко пострадали. Това съобщиха за Агенция \"Фокус\" от ОДМВР-Стара Загора. В 11.19 часа е подаден сигнал за паднал моторен самолет на летище в с. Овощник. Инцидентът е станал при кацане на самолета. В него е имало трима души, но няма информация за тежко пострадали. Органите на реда са на място и работят по случая.", "date": "2018.06.03", "title": "Стара Загора: Моторен самолет е паднал край Казанлък, няма тежко пострадали"}
{"url": "http://www.focus-news.net/news/2018/06/03/2529411/afp-sadat-v-irak-osadi-na-dozhivoten-zhivot-frantsuzoyka-za-chlenuvane-v-islyamska-darzhava.html", "text": "Съдът в Ирак осъди французойка на доживотен затвор за членуване  в „Ислямска държава“, предава  AFP.\r\nМелина Бугедир е осъдена през февруари на седем месеца затвор за „нелегално влизане на територията на страната“ и трябваше да бъде депортирана във Франция, но по-висша съдебна инстанция нареди нов процес по антитерористичното законодателство. \r\nТя бе призната, че е членувала в „Ислямска държава“. Виктор Турмаков", "date": "2018.06.03", "title": "AFP: Съдът в Ирак осъди на доживотен живот французойка за членуване   в „Ислямска държава“"}
{"url": "http://www.focus-news.net/news/2018/06/03/2529412/sdsm-grazhdanite-na-makedoniya-nyamat-vtori-zhivot-koyto-da-doveryat-na-nov-nikola-gruevski.html", "text": "Управляващата в Македония партия СДСМ заяви, че като ВМРО-ДПМНЕ, която е грабила 11 години гражданите на страната показва, че няма разлика в делата и думите си, предава македонският  „Фокус“.\r\nПартията смята, че ВМРО-ДПМНЕ има все същите начини за подценяване на гражданите, тяхното съзнание и съвест. „ВМРО-ДПМНЕ ще остане символ на престъпността, корупцията, обедняването на гражданите и отпътуването на страната от европейските ценности в колективната памет на всички граждани на Република Македония“, пише в заявление на управляващата партия\r\n„Няма никаква разлика - Мицковски продължава точно по пътя на Груевски и за съжаление отново отказва да се извини на гражданите за опустошението, което ВМРО-ДПМНЕ вършеше върху Македония цели 11 години. След като загуби 11 години, Македония няма повече време за губене. Гражданите нямат друг живот, който да поверят на нов Никола Груевски, когото са изчистили веднъж“, смята СДСМ. Виктор Турмаков", "date": "2018.06.03", "title": "СДСМ: Гражданите на Македония нямат втори живот, който да доверят на нов Никола Груевски"}
{"url": "http://www.focus-news.net/news/2018/06/03/2529414/alsat-m-makedoniya-sloventsite-glasuvat-na-parlamentarnite-izbori.html", "text": "Словенците гласуват на парламентарни избори, на които не се очаква ясен победител, но които могат да дадат предимство на антиимигрантската партия, която подкрепя унгарския министър-председател Виктор Орбан, предава македонската медия  „Алсат-М“.\r\nВ проучвания води опозиционната Словенска демократическа партия на бившия премиер Янез Янша с около 25 процента от гласовете.\r\nЧаст от медиите вече започнаха да излизат с текстове, в които се предвижда, че точно Янша би могло да бъде новото  главоболие за лидерите на ЕС в Брюксел, които така или иначе днес имат доста проблеми със събитията в Италия. Виктор Турмаков", "date": "2018.06.03", "title": "„Алсат-М“ (Македония): Словенците гласуват на парламентарните избори"}
{"url": "http://www.focus-news.net/news/2018/06/03/2529416/sofiya-lek-avtomobil-e-blasnal-otskubnal-se-ot-karutsa-kon-na-bul-vladimir-vazov.html", "text": "Лек автомобил е блъснал отскубнал се от каруца кон на бул. \"Владимир Вазов\". Това съобщи за Агенция „Фокус“ от пресцентъра на МВР. По първоначални данни конят се е отскубнал от каруцата, в която е бил впрегнат, и е тръгнал по бул. \"Владимир Вазов\", където е ударен от лек автомобил. Шофьорът е направил забележка на водача на каруцата, в следствие на което се е стигнало до саморазправа. Няма сериозно пострадали при инцидента. Нанесени са леки материални щети на автомобила, конят не е със сериозни наранявания.", "date": "2018.06.03", "title": "София: Лек автомобил е блъснал отскубнал се от каруца кон на бул. \"Владимир Вазов\""}
{"url": "http://www.focus-news.net/news/2018/06/03/2529417/ministar-predsedatelyat-boyko-borisov-shte-bade-na-poseshtenie-v-tirana-na-4-yuni.html", "text": "Премиерът Бойко Борисов ще бъде на посещение в Тирана на 4 юни. Той ще проведе среща с министър-председателя на Албания Еди Рама, която ще бъде последвана от пленарни разговори. Ще бъдат обсъдени диалогът и сътрудничеството между страните от региона за постигане на напредък по пътя на европейската интеграция на държавите от Западните Балкани. Това съобщиха от правителствената информационна служба.\r\nПо време на визитата си българският министър-председател ще участва в среща по Процеса Акаба по въпросите на Балканите, както и в конференция, посветена на борбата с насилствения екстремизъм, заедно с премиера на Албания Еди Рама и краля на Йордания Абдулла II.\r\nПроцесът Акаба представлява поредица международни срещи, инициирани за пръв път от краля на Йордания Абдулла II през 2015 г. Тяхната цел е поддържане на международната и регионалната координация и сътрудничество в борбата с тероризма, екстремистките идеологии и радикализацията чрез всеобхватен подход. Срещите са част от инициативите на крал Абдулла II за установяване на контакти с различни страни по света, с цел координацията на антитерористичните действия", "date": "2018.06.03", "title": "Министър-председателят Бойко Борисов ще бъде на посещение в Тирана на 4 юни"}
{"url": "http://www.focus-news.net/news/2018/06/03/2529418/reuters-velikobritaniya-shte-ima-dobar-nabor-politiki-za-brekzit-gotovi-do-sreshtata-na-visoko-ravnishte-na-es-prez-yuni.html", "text": "Вътрешният министър на Великобритания Саджид Джавид заяви, че страната му ще има готов „добър набор“ от предложения за политиката по Брекзит навреме за срещата на лидерите на Европейския съюз по-късно този месец, предава  Reuters.\r\n„Напълно съм убеден, че на срещата ще имаме добър набор предложения и че нашите колеги в Европа ще реагират положително на тях“, заяви Джавид. Той допълни, че предложенията ще съответстват с предишните изказвания на министър-председателя Тереза Мей. Виктор Турмаков", "date": "2018.06.03", "title": "Reuters: Великобритания ще има „добър набор“ политики за Брекзит готови до срещата на високо равнище на ЕС през юни"}
{"url": "http://www.focus-news.net/news/2018/06/03/2529415/iliana-benovska-g-n-borisov-g-n-radev-g-zha-ninova-zashto-ne-sprete-ryazko-chalgata-v-politikata-i-internet-inache-vlastta-nyama-da-vi-se-poluchi.html", "text": "Г-н Борисов, г-н Радев, г-жа Нинова, защо не  спрете рязко чалгата в политиката и интернет, иначе властта няма да Ви се получи? Това коментира журналистът Илиана Беновска, водещ на предаването „Беновска пита“ по Канал 3 и К2, съобщиха от екипа на предаването. Вече почти 30 години водим битка за свободата на словото и за реформи в политиката.\r\n„Умници“ обсъждат на високи форуми каква е ролята на медиите – да бъдат „нощните кучета-пазачи“ на властта или да са обективен  и честен помощник на избирателите. Има закон за електронните медии, няма закон за печата и за интернет . Чуждестранни собственици на телевизии кривят  дневния ред на обществото от 6 часа всяка сутрин. А властта щедро ги финансира.  Олигарси финансират явно и скришно вестници и сайтове. \r\nЧалга-политици „коват“ закони и леят чалга-мисли от трибуната на НС, по ФБ и медии.\r\nДПС поискаха със закон да се изясни собствеността и финансирането на всички медии. Аз предложих публично още преди 4 години на Мая Манолова, тогава заместник-председател на 42 НС, в Изборния кодекс да се гласува и изискване медиите да декларират и политическата си ориентация. \r\nВ името на свободата на словото търпим „свободни граждани“-прикрити от фалшиви профили, а не с имената и лицата си - да хейтят срещу заплащане , когото и каквото им е поръчано . ЕС и България,под патронажа на еврокомисаря Мария Габриел, се опитват да спрат фалшивите новини. \r\nБългария няма защитна квота и финансиране за създаване и тиражиране на български произведения – заливат ни англоезични песни,филми, книги. Опитваме да възкресяваме националното си достойнство чрез образите на Ботев и Левски , но това става само на определени дати и без Национална доктрина за ценностите ни. Чалги ни заливат с полуголи „дупари“ и със сластен шепот на лириката на Вапцаров .\r\nИ на този чалга фон правителства и НС-ния се опитват да рефомират здравеопазването, образованието, социалната сфера, пазара на труда, правораздаването, сигурността, престъпността, убийствата по пътищата, икономиката, енергетиката.\r\nГ-н Борисов, г-н Радев, г-жа Нинова, защо не  спрете рязко чалгата в политиката и интернет, иначе властта няма да Ви се получи?\r\nАз съм Беновска. И питам.", "date": "2018.06.03", "title": "Илиана Беновска: Г-н Борисов, г-н Радев, г-жа Нинова, защо не  спрете рязко чалгата в политиката и интернет, иначе властта няма да Ви се получи"}
{"url": "http://www.focus-news.net/news/2018/06/03/2529406/liderat-na-bsp-sofiya-kaloyan-pargov-da-pomnim-istoriyata-si-i-da-ne-pozvolyavame-tya-da-bade-prenapisvana-i-preinachavana.html", "text": "За нас Ботев е символ на свободния и корав български дух. Дух, който ни дава кураж и днес да отстояваме правата си, да се борим за справедливост и равноправие, да искаме да живеем в свободна държава. Това каза лидерът на БСП – София Калоян Паргов на Братската могила по време на тържественото честване на Деня на Ботев и загиналите за свободата на България, съобщиха от пресцентъра на ГС на БСП - София.\r\n„За да не се изгубим по пътя към постигането на тази цел, ни е нужно да помним историята си и да не позволяваме тя да бъде пренаписвана и преиначавана. Това е наш дълг и залог за опазването на идеалите и принципите, които са отстоявали тези преди нас“, заяви Паргов.\r\n„Но днес освен, че изразяваме нашата почит към героите, заявяваме и тревогата си от надигащия се фашизъм в света, в Европа и у нас. Той целенасочено е внедряван в съзнанието на младите поколения. Тревожно е това, което се случва в образователната система – литературни шедьоври и исторически факти с един замах биват заличавани. Непрекъснато ставаме свидетели на посегателства и гаври с паметници на антифашисти, каза лидерът на столичните социалисти - И няма никакво значение дали тези паметници са на световни личности като Никола Вапцаров или творби на знаменити скулптори като Любомир Далчев. За вандалите няма граница, както няма и закон. Защото ако властта не се отнасяше снизходително към актовете на мародерство, ако не мълчеше пред проявите на фашизъм, отдавна България да се е справила с тези реваншистки действия“\r\nСред ораторите бе и организационният секретар на младежкото обединение в БСП – София Петко Димитров. Според него няма как човек да се прекланя пред Ботев и Левски и едновременно с това да бъде равнодушен към антифашистката борба. „За това ние трябва да помним подвизите на всички герои и да се борим за нашето отечество и за светлите идеали, за които са загинали. От нас зависи да направим родината ни по-доброто място за живеене, за което всички те са мечтали, за което мечтаем и ние. Следвайки светлия им пример не бива да жалим усилия за по-доброто бъдеще на България и не бива да губим вяра в по-добрия утрешен ден!“, категоричен бе младият социалист.\r\nПреди тържественото честване на Братската могила членове на младежкото обединение се поклониха пред паметника на Христо Ботев в Борисовата градина и рецитираха стихове на великия поет. В инициативата „Ний четем Ботев“ се включи и Калоян Паргов. Лидерът на БСП – София прочете „Символ-верую на българската комуна“.", "date": "2018.06.03", "title": "Лидерът на БСП – София Калоян Паргов: Да помним историята си и да не позволяваме тя да бъде пренаписвана и преиначавана"}
{"url": "http://www.focus-news.net/news/2018/06/03/2529420/interfaks-v-iran-se-e-razbil-iztrebitel-f-7.html", "text": "Изтребител на иранските ВВС се е разбил в събота в централната провинция Исфахан, предава Интерфакс.\r\nПричината за катастрофата е неизвестна. Според първоначалната информация пилотите са оцелели. \r\nИзтребителят е излетял от базата на ВВС „Исфахан“.  Виктор Турмаков", "date": "2018.06.03", "title": "Интерфакс: В Иран се е разбил изтребител Ф-7"}
{"url": "http://www.focus-news.net/news/2018/06/03/2529424/veliko-tarnovo-po-okolo-20-razreshitelni-za-rabota-na-nepalnoletni-litsa-izdava-direktsiya-inspektsiya-po-truda-v-grada-ezhemesechno.html", "text": "По около 20 разрешителни за работа на непълнолетни лица издава Дирекция „Инспекция по труда“ в старата столица ежемесечно. Броят на документите не се е увеличил, в сравнение с предходния летен сезон, увери за Радио „Фокус“ – Велико Търново директорката на институцията инж. Невена Стефанова. Тя уточни, че разрешителни се дават основно за работа като бармани, сервитьори и камериерки. „Броят на издадените до момента разрешения не е по-голям от миналогодишния, когато имахме бум. Припомням, че одобрение от родител се изисква ако детето е на възраст между 14 и 16 години. За 14-годишни нямаме издадени позволения, няма и запитвания“, поясни инж. Стефанова. Тя допълни и , че документите, които трябва да бъдат попълнени, са качени на сайта на Инспекцията.  Освен това посочи и, че са започнали вече активните проверки, като нарушителите се санкционират, според законовата норма.\r\nЛуиза ТРАНЧЕВА", "date": "2018.06.03", "title": "Велико Търново: По около 20 разрешителни за работа на непълнолетни лица издава Дирекция „Инспекция по труда“ в града ежемесечно"}
{"url": "http://www.focus-news.net/news/2018/06/03/2529419/atanas-kostadinov-bsp-za-aets-belene-se-govori-politicheski-no-ne-i-ikonomicheski.html", "text": "Позата на извинението от премиера, не е най-любимата на народа. България е малка страна, но има своето достойнство, цели и приоритети. Неотстояването им и политическата конюнктура, и мантрите, на които робуваме, често ни поставят в извинителна позиция. Това каза пред БНР народният представител от ПГ на „БСП за България” Атанас Костадинов в коментар за срещата между Бойко Борисов и Владимир Путин в Москва, съобщиха от пресцентъра на НС на БСП. „Проектът „Белене” беше гьол, сега стана един от най-значимите, дори с балканско измерение”, добави той. Според него, още от 1981., когато МС утвърждава изграждането на площадката за втората АЕЦ, проектът винаги е бил функция на политически дебати, но не е бил поставян на сериозна икономическа основа. „Ние, в парламентарната група по енергетика имаме добър консенсус за посоката, в която да вървим по отношение на АЕЦ „Белене” и енергийните проекти. На политическо ниво обаче, извинението на Борисов олеква още повече, защото не е подплатено съдържателно с действия”, каза Костадинов и цитира думите на говорителя на Кремъл Дмитрий Песков, че няма договорки за доставки на газ в България по \"Турски поток\". „Крайно време е да има прагматичен, национален и работен консунсус, който поставяйки ясно въпросите, да търси отговори – проектите „Белене” и „Южен поток” са възможни и важни заради  ефекта им върху икономиката ни и на фона на световната ситуация. За последните 12 години, 15 нови атомни централи са рехабилитирани и реконструирани”, посочи Костадинов. Според него, най-вредно и национално безотговорно е да не се прави нищо по проекта за АЕЦ „Белене”. Той заключи, че няма причина да се бави гласуване за отпадане на мораториума върху строителството на бъдещата ядрена централа в народното събрание.", "date": "2018.06.03", "title": "Атанас Костадинов, БСП: За АЕЦ „Белене” се говори политически, но не и икономически"}
{"url": "http://www.focus-news.net/news/2018/06/03/2529421/pazardzhik-natovareno-i-dvizhenieto-po-patya-velingrad-varvara.html", "text": "Натоварено и движението по пътя Велинград-Варвара, предаде репортер на Радио „Фокус“ – Пазарджик. Патрули на „Пътна полиция“ са разположени на разклона за Велинград на главен път I-8 и при отбивката за Ракитово и Костандово. Пътните настилки са сухи. Повече автомобили се движат в посока Пазарджик. На поредицата от остри завои в дефилето се образуват колони от автомобили, които се движат с ниска скорост.\r\nАлбена ЖИЛЕКОВА", "date": "2018.06.03", "title": "Пазарджик: Натоварено и движението по пътя Велинград-Варвара"}
{"url": "http://www.focus-news.net/news/2018/06/03/2529427/gd-granichna-politsiya-intenziven-e-trafikat-na-gkpp-kapitan-andreevo-lesovo-i-dunav-most-vidin-na-izhod-za-tovarni-a-na-dunav-most-ruse-i-durankulak-na-vhod-i-izhod-za-leki-avtomobili.html", "text": "Интензивен е трафикът на ГКПП \"Капитан Андреево\" и ГКПП \"Лесово\" на българо-турската граница на изход за товарни автомобили, по данни към 13.00 часа. Това съобщиха от пресцентъра на ГД \"Гранична полиция\". На българо-румънската граница трафикът е интензивен на ГКПП \"Дунав мост-Видин\" на изход за товарни автомобили. На ГКПП \"Дунав мост-Русе\" и ГКПП \"Дуранкулак\" трафикът е интензивен на вход и изход за леки автомобили.\r\nНа българо-гръцката граница трафикът продължава да е интензивен и затруднен на граничен контролно-пропускателен пункт \"Кулата\". Леките автомобили и автобуси преминават на едно трасе, товарните - на второ, а третото не функционира, поради извършване на ремонтни дейности на гръцка територия. Трафикът е интензивен и на ГКПП \"Маказа\" на изход.\r\nНа българо-сръбската и българо-македонската граница трафикът е нормален на всички контролно-пропускателни пунктове.", "date": "2018.06.03", "title": "ГД \"Гранична полиция\": Интензивен е трафикът на ГКПП \"Капитан Андреево\", \"Лесово\" и \"Дунав мост-Видин\" на изход за товарни, а на \"Дунав мост-Русе\" и \"Дуранкулак\" - на вход и изход за леки автомобили"}
{"url": "http://www.focus-news.net/news/2018/06/03/2529423/pregled-na-mezhdunarodnite-novini-do-13-chasa-agentsiya-fokus.html", "text": "Вътрешният министър на Великобритания Саджид Джавид заяви, че страната му ще има готов „добър набор“ от предложения за политиката по Брекзит навреме за срещата на лидерите на Европейския съюз по-късно този месец.\r\n„Напълно съм убеден, че на срещата ще имаме добър набор предложения и че нашите колеги в Европа ще реагират положително на тях“, заяви Джавид. Той допълни, че предложенията ще съответстват с предишните изказвания на министър-председателя Тереза Мей.\r\n***  Бившият лидер на ВМРО-ДПМНЕ Никола Груевски въпреки че вчера не се появи на антиправителствения протест, организиран от неговия наследник Християн Мицковски, определи събитието от страницата си във „Фейсбук“ като „отличен и мощен народен събор“.\r\n\"Съобщението е изпратено. Посланието на македонския народ. Падането на СДСМ започва. Хората се събуждат. Те не могат да лъжат и плашат хората завинаги. Това е неговата земя“, написа Груевски след протеста.\r\nОпозиционната партия призова за предсрочни парламентарни избори заедно с президентските избори и техническото правителство 100 дни преди изборите.\r\n***В Словения се провеждат предсрочни парламентарни избори.\r\nОчаква се начело да излезе ветеранът от дясната страна на политическия спектър Янез Янша  с неговата Словенска демократическа партия, която според проучванията се очаква да спечели 25 процента от гласовете. На второ място социолозите поставят социалдемократите, които се очаква да получат 12 процента. Повече от 40 процента от анкетираните заявяват, че още не са решили за кого ще гласуват.\r\n*** Властите на Саудитска Арабия заплашиха Катар, че ще използват сила, ако Доха придобие руски зенитно-ракетни комплекси С-400.\r\nСаудитският крал Салман Бен Абдел Азиз ал Сауд неотдавна изпрати писмо до френския президент Еманюел Макрон да упражни натиск спрямо Катар, за да възпрепятства покупката.\r\nВ писмото се изразява готовност „да се проведе военна акция“ срещу Катар, ако придобие комплексите.\r\n„В такава ситуация кралството е готово да предприеме всички необходими мерки за ликвидирането на тези системи, в това число и с военна акция“, пише в писмото на саудитския монарх.\r\nЗаплахата може да се приеме сериозно, предвид и без това обтегнатите отношения между двете арабски монархии. През юли 2017 г. Саудитска Арабия, Египет, ОАЕ и Бахрейн обвиниха ръководството на Катар, че подкрепя тероризма и скъсаха отношенията си с него.\r\n***Северна Корея няма да получи облекчение на санкциите преди да направи проверими стъпки за денуклераизация.\r\nТова е заявил американският министър на отбраната Джеймс Матис на форум по сигурността в Сингапур.\r\nТой е подчертал, че е особено важно в този момент международната общност да остане единна и да запази санкциите, наложени на Северна Корея от Съвета за сигурност на ООН.\r\n„Северна Корея ще получи облекчение само когато демонстрира проверими и необратими стъпки към пълно ядрено разоръжаване“, заяви Матис\r\nКлючова задача преди предстоящата среща на 12 юни между американския президент Доналд Тръмп и севернокорейския лидер Ким Чен-ун е да се състави дневния ред. Основната точка ще бъде денуклеаризацията, но има голяма разлика в разбирането на този термин от двете страни, според Матис.\r\nСАЩ ще искат Северна Корея да се откаже от ядрените оръжия напълно по проверим начин, като в замяна получи облекчаване на санкциите и икономическа помощ.\r\nСеверна Корея от своя страна ще иска да запази ядрения си потенциал, докато не получи гаранции, че САЩ няма да се опита да свали режима.\r\n***", "date": "2018.06.03", "title": "Преглед на международните новини до 13 часа /Агенция “Фокус”/"}
{"url": "http://www.focus-news.net/news/2018/06/03/2529422/api-vremenno-dvizhenieto-e-v-edna-lenta-po-pat-ii-62-novi-chiflik-nevestino-pri-otklonenieto-za-s-pelatikovo-poradi-katastrofa.html", "text": "Временно движението е в една лента по път II-62 Нови Чифлик – Невестино при отклонението за с. Пелатиково поради пътнотранспортно произшествие. Това съобщиха от пресцентъра на Агенция \"Пътна инфраструктура\". Шофьорите да се движат с повишено внимание и съобразена скорост, спазвайки указанията на служителите на \"Пътна полиция\".", "date": "2018.06.03", "title": "АПИ: Временно движението е в една лента по път II-62 Нови Чифлик – Невестино при отклонението за с. Пелатиково поради катастрофа"}
{"url": "http://www.focus-news.net/news/2018/06/03/2529425/benyamin-netanyahu-izrael-zapazva-svobodata-si-na-deystvie-po-otnoshenie-na-iranskoto-prisastvie-v-siriya.html", "text": "Министър-председателят на Израел Бенямин Нетаняху заяви, че страната му си запазва пълната свобода на действие по отношение на опитите на Иран да се укрепи във военно отношение в която и да е част от Сирия, предава ТАСС.\r\n„Израел си запазва и ще запази своята свобода на действие срещу иранското военно присъствие в Сирия“, написа Нетаняху на профила си в социалната мрежа „Туитър“.  Виктор Турмаков", "date": "2018.06.03", "title": "Бенямин Нетаняху: Израел запазва свободата си на действие по отношение на иранското присъствие в Сирия"}
{"url": "http://www.focus-news.net/news/2018/06/03/2529428/kyustendil-dvama-dushi-sa-postradali-pri-katastrofata-na-patya-kyustendil-dupnitsa-predi-s-nevestino.html", "text": "Двама души са пострадали при катастрофата на пътя Кюстендил-Дупница, преди с. Невестино. Това съобщиха за Агенция „Фокус“ от ОДМВР-Кюстендил. В момента инцидентът все още се обслужва. Пострадалите са закарани за медицински преглед в болница. По думите на говорителя на ОДМВР-Кюстендил пътният инцидент не налага ограничения на движението в участъка.", "date": "2018.06.03", "title": "Кюстендил: Двама души са пострадали при катастрофата на пътя Кюстендил-Дупница, преди с. Невестино"}
{"url": "http://www.focus-news.net/news/2018/06/03/2529426/haskovo-turski-shofyor-na-tir-e-pochinal-sled-kato-e-bil-udaren-ot-tovaren-avtomobil-s-pazardzhishka-registratsiya-na-am-maritsa.html", "text": "Турски шофьор на ТИР е починал, след като е бил ударен от товарен автомобил с пазарджишка регистрация на АМ „Марица“. Това съобщиха за Агенция „Фокус“ от пресцентъра на МВР. Инцидентът се е случил рано тази сутрин. ТИР с турска регистрация, който е пътувал по АМ „Марица“ в посока към ГКПП „Капитан Андреево“, е аварирал. Шофьорът е спрял в аварийната лента и е слязъл от превозното средство, за да се опита да оправи повредата, но е бил ударен от ТИР с пазарджишка регистрация и е починал на място.\r\nЦветилена СИМЕОНОВА", "date": "2018.06.03", "title": "Хасково: Турски шофьор на ТИР е починал, след като е бил ударен от товарен автомобил с пазарджишка регистрация на АМ „Марица“"}
{"url": "http://www.focus-news.net/news/2018/06/03/2529429/mvr-22-dushi-sa-raneni-pri-katastrofi-prez-izminaloto-denonoshtie-v-stranata.html", "text": "22 души са ранени при катастрофи през изминалото денонощие в страната, съобщиха от пресцентъра на МВР. В страната са станали 16 пътнотранспортни произшествия, при които няма загинали. На територията на столицата са станали 33 леки четири тежки пътни инцидента, при които няма ранени.", "date": "2018.06.03", "title": "МВР: 22 души са ранени при катастрофи през изминалото денонощие в страната"}
{"url": "http://www.focus-news.net/news/2018/06/03/2529431/afp-telata-na-11-migranti-sa-otkriti-na-brega-na-tunis.html", "text": "Телата на 11 мигранти са открити, а други 67 са спасени, след като корабът им е започнал да потъва край южния бряг на Тунис, предава  AFP.\r\nСпасените край бреговете на Тунис в района на град Сфакс са включвали и „тунизийци, и чужденци“, според данните на МВР на страната.  Виктор Турмаков", "date": "2018.06.03", "title": "AFP: Телата на 11 мигранти са открити на брега на Тунис"}
{"url": "http://www.focus-news.net/news/2018/06/03/2529434/kanal-5-makedoniya-harvatski-avtobus-se-e-zapalil-na-magistrala-belgrad-shid.html", "text": "Автобус с хърватска регистрация се е запалил и изгорял на магистрала Белград-Шид, близо до летище „Никола Тесла“ в района на сръбската столица, предава македонският  „Канал 5“.;\r\n„За щастие няма наранявания“ , съобщава министерството на вътрешните работи на Сърбия.\r\nВ момента полицията оглежда мястото на инцидента.  Виктор Турмаков", "date": "2018.06.03", "title": "„Канал 5“ (Македония): Хърватски автобус се е запалил на магистрала Белград-Шид"}
{"url": "http://www.focus-news.net/news/2018/06/03/2529435/britanski-top-analizator-za-erdogan-pazarite-veche-sa-se-otkazali-ot-nego-i-sa-go-otpisali-ot-smetkite-si.html", "text": "Известният британски топ анализатор по проблемите на нововъзникващите пазарни икономики Тимоти Аш направи анализ за връзката на сегашната икономически ситуация в Турция с резултатите от изборите на 24 юни за вестник „Джумхуриет”.  \r\nПреди време Тимоти Аш беше в Стандарт банк, а сега работи за BlueBay Asset Management - една от най-големите европейски институции за мениджмънт на кредити от фиксирани източници и стратегии за алтернативни инвестиции. \r\nСпоред него, пазарите вече няма да реагират положително на евентуална изборна победа на Реджеп Тайип Ердоган на предсрочния вот в Турция на 24 юни. Мнението му е, че при сегашната икономическа ситуация в страната, ще бъдат „възнаградени” турските политици, които са обърнати на Запад; онези, които подкрепят бизнес средите и свободния пазар. \r\n„До днес пазарите следваха сляпо и триумфираха след всяка изборна победа на Ердоган. Последните коментари на Ердоган за лихвената политика обаче изплашиха външните инвеститори за реализиране на проекти в Турция. По тази причина считам, че евентуална победа на Партията на справедливостта и развитието (ПСР) на Ердоган и лично на него, няма да предизвика възторг сред бизнес средите. Това може да стане при победа на президентските избори на някой от кандидатите на опозицията. Може да е Мухарем Индже, може да е Мерал Акшенер, или на онзи, на когото Ердоган с действията си предостави шанс. … Понеже Централната банка (ЦБ) в Турция не е напълно независима. Там е проблемът. Всъщност ЦБ е напълно зависима от Ердоган. Става въпрос за самото доверие към ЦБ. Трябва да се направи нещо, с които да се докаже, че ЦБ действително е независима. Проблемът не може да бъде разрешен единствено чрез „умерените” изявления на отделни турски министри.”, обяснява още Тимоти Аш пред „Джумхуриет”.Георги Димов", "date": "2018.06.03", "title": "Британски топ анализатор за Ердоган: Пазарите вече са се отказали от него и са го отписали от сметките си"}
{"url": "http://www.focus-news.net/news/2018/06/03/2529432/mvr-zadarzhanite-23-ma-nelegalni-migranti-sa-patuvali-v-spetsialno-izgraden-taynik-v-tir-upravlyavan-ot-59-godishen-balgarin.html", "text": "23-ма чужденци, опитали нелегално да преминат границата ни, са задържани от граничните служители. Те са пътували в специално изграден тайник в ТИР, управляван от 59-годишен българин. Той е задържан, с решение на прокуратурата предстои удължаване на срока му за задържане до 72 часа. Това съобщиха от пресцентъра на МВР. Вчера към 08.10 часа на българо-гръцка граница е спрян тир с българска регистрация, управляван от 59-годишен български гражданин. От направената проверка са установени признаци, по които направихме извода, че може би вътре има хора, обясни на брифинг директорът на Главна дирекция \"Гранична полиция\" гл. комисар Светлан Кичиков. \"За да не го проверяваме на пътя, товарният автомобил бе съпроводен до ГКПП \"Капитан Петко войвода\". При извършената  щателна проверка, в превозното средство установихме 23-ма чужденци, самоопределили се като граждани на Афганистан и Пакистан. Категорично е изяснено, че те са преминали  пеша българо-гръцката зелена граница и са натоварени в зоната на отговорност на ГПУ - Ивайловград\", посочи също гл. комисар Кичиков. От проведените първоначални беседи с тях става ясно, че дестинацията им е  Западна Европа, всички са декларирали, че са си платили за да стигнат до Франция. Главен комисар Светлан Кичиков уточни, че нелегалните мигранти не се пътували в обща част на камиона, а в специален тайник, изграден под тавана с размери на около 50 см. \r\nТой посочи, че на базата на направения анализ за ситуацията в Гърция, са стартирани действия на българо-гръцката граница. Транспортните средства се проверяват, а колегите са обучени, за да правят преценка дали в тях се превозват хора. В случая  за установяването е използван рентген от митници. Мария Кирилова, изпълняващия функциите на районен прокурор на РП-Свиленград, допълни, че по случая има образувано досъдебно производство за престъпление  по чл. 281 ал. 2 т. 1 и 5 във вр. с ал 1 от НК, под ръководството на прокуратурата  продължават процесуално-следствените действия. По думите й, някои от чужденците са посочили, че са платили около 1600 евро на каналджията в Турция. Водачът на тира е задържан в рамките на 24 часа, предстои удължаване на срока му за задържане до 72 часа. Той е осъждан няколкократно за кражби, от преди 15 дни срещу него има висящо производство за контрабанда на ГПУ-Капитан Андреево. Прокурор Кирилова обясни, че срещу него ще бъде внесено искане за налагане на мярка за неотклонение задържане под стража. По думите й задържаните чужденци реално са извършили нарушение на държавната ни граница и материалите по случая ще бъдат изпратени на Районна прокуратура Ивайловград за вземане на отношение.", "date": "2018.06.03", "title": "МВР: Задържаните 23-ма нелегални мигранти са пътували в специално изграден тайник в ТИР, управляван от 59-годишен българин"}
{"url": "http://www.focus-news.net/news/2018/06/03/2529430/lokalno-spored-avni-arifi-tazi-godina-shte-se-formira-kosovskata-armiya-i-vizite-shte-padnat.html", "text": "Авни Арифи, главен преговарящ на Косово в техническия диалог със Сърбия е убеден, че тази година страната му ще създаде своя армия и че гражданите ѝ ще могат да пътуват в Европа без визи, предава  „Локално“.\r\nАрифи заяви и че тази година Косово ще стане член на Интерпол и че ще извърши делимитацията на границата с Черна гора.\r\n„ Тази година гражданите на Косово ще пътуват без визи в ЕС; Тази година Косово ще формира собствена армия; Тази година Косово ще стане най-новият член на Интерпол; Тази година границата с Черна гора ще бъде коригирана; Тази и бъдещите години са години на Косово. Косово няма да бъде спряно по пътя на развитие и напредък“, заяви Арифи на профила си в социалната мрежа „Фейсбук“. Виктор Турмаков", "date": "2018.06.03", "title": "„Локално“: Според Авни Арифи тази година ще се формира косовската армия и визите ще паднат"}
{"url": "http://www.focus-news.net/news/2018/06/03/2529433/ministrite-na-obrazovanieto-na-balgariya-i-harvatiya-shte-podpishat-programa-za-satrudnichestvo-na-4-yuni.html", "text": "Министрите на образованието и науката на България и Хърватия Красимир Вълчев и Блаженка Дивяк ще подпишат в понеделник, 4 юни 2018 г., в Загреб четиригодишна програма за сътрудничество между двете държави в областта на науката и образованието. Това съобщиха от пресцентъра на Министерството на образованието и науката. В рамките на посещението си в Хърватия министър Вълчев ще се срещне с представители на българската общност в страната.", "date": "2018.06.03", "title": "Министрите на образованието на България и Хърватия ще подпишат програма за сътрудничество на 4 юни"}
{"url": "http://www.focus-news.net/news/2018/06/03/2529438/rumen-petkov-initsiativen-komitet-za-chestvane-na-100-godini-ot-doyranskata-epopeya-patriotichnata-pesen-ima-svoyata-ogromna-rolya-prez-vekovete-za-sahranyavaneto-na-balgarskiya-duh-i-kultura.html", "text": "Ролята на патриотичната песен за съхраняването на българския дух в годините на турското робство, а и след това, е огромна. Тези песни имат своето огромно значение и за съвременна България, тъй като те са едно от нещата, което може да изправи нацията ни на крака в тези нелеки за страната ни времена на тежка демографска криза. Това заяви по време на откриването на Седмия национален фестивал на патриотичната песен „Отечество“ членът на Инициативния комитет за честването на стогодишнината от Дойранската епопея Румен Пеков. Той отбеляза храбростта на воините от Девета пехотна Плевенска дивизия при историческите събития край Дойран през 1918 г. и подчерта важността на инициативата за изграждането на паметник, посветен на историческото събитие, в следствие на което България не позволява да бъде окупирана от войски на балканските държави след сключеното примирие. Това съобщиха от пресцентъра на ПП АБВ.\r\nСедмият национален фестивал на патриотичната песен „Отечество“ събра повече от 700 гости и участници в Летния театър в парк „Кайлъка“  до Плевен. В изпълненията взеха участие 6  хора, 17 индивидуални изпълнители, 33 вокални групи, 2 танцови колектива, акробатичен състав и 3 детски групи от всички краища на България.", "date": "2018.06.03", "title": "Румен Петков, Инициативен комитет за честване на 100 години от Дойранската епопея: Патриотичната песен има своята огромна роля през вековете за съхраняването на българския дух и култура"}
{"url": "http://www.focus-news.net/news/2018/06/03/2529437/regnum-azerbaydzhan-e-gotov-da-transportira-turkmenistanski-gaz-kam-evropa-i-balgariya.html", "text": "Министърът на енергетиката на Азербайджан Парвиз Шахбазов заяви, че страната му има политическа воля и технически възможности да транспортира туркменски газ по Южен газов коридор до Европа, предава  Regnum.\r\n„Туркменистан проявява интерес към ЮГК. Ние сме готови да сътрудничим в тази насока с Ашхабад“, заяви министърът. Той допълни, че проектът цели по-нататъшно сътрудничество между държавите по въпроса за газовите доставки. Като отличен пример Шахбазов посочи строителството на газопровода ЮГК – България.\r\n„Става дума за интерконектора Гърция – България, по който азербайджанският газ, течащ към Гърция от ЮКГ ще се доставя до българския пазар. Строителството на този газопровод започва през юни. Вече има договореност за доставката в България ежегодно на един милиард кубични метра азербайджански газ, но интерконекторът има още по-голяма мощност, която може да се използва в бъдеще“, допълни министърът.  Виктор Турмаков", "date": "2018.06.03", "title": "Regnum: Азербайджан е готов да транспортира туркменистански газ към Европа и България"}
{"url": "http://www.focus-news.net/news/2018/06/03/2529436/predsedatelyat-na-narodnoto-sabranie-tsveta-karayancheva-praznikat-na-rozata-e-praznik-na-sartsatite-kazanlachani-koito-godini-nared-pazyat-tazi-traditsiya.html", "text": "Радвам се да бъда с вас на този 115-ти Празник на розата, най-красивият, най-вдъхновяващият. Това каза в приветствието си при откриване на празничното шествие в Казанлък председателят на Народното събрание Цвета Караянчева, предаде кореспондент на Радио „Фокус“. Тя подчерта, че и днес, толкова години след думите на Иван Вазов, че Казанлъшката долина очарова с разкошната си пъстрина и с величествеността си, ние усещаме тази красота с душите и сърцата си. „Това е тържество на младостта, на красотата, на възраждането. Това е празник на сърцатите казанлъчани, които години наред пазят тази традиция. Тук, в Долината на царете, се срещат настоящето и древността, тук има легенди, които чуваме в стъпките на кошутите, но тук има и една роза, която прославя България. Нашата национална гордост, нашата роза, от която от много години се произвежда розовото масло. 115 години тук, в този град, има традиции, които се отстояват. Този фестивал на розата ще остане, той никога не е заглъхвал и тук виждам все повече хора“, каза още Караянчева. Тя призова казанлъчани  да направят така, че тази традиция да продължи.\r\nСлавяна ГАЙДАРОВА", "date": "2018.06.03", "title": "Председателят на Народното събрание Цвета Караянчева: Празникът на розата е празник на сърцатите казанлъчани, които години наред пазят тази традиция"}
{"url": "http://www.focus-news.net/news/2018/06/03/2529439/plyus-info-sloventsite-glasuvat-na-parlamentarnite-izbori.html", "text": "Избирателните секции в Словения бяха открити в 7,00 часа сутринта (местно време – 8:00 българско) тази сутрин за 1,7 милиона гласоподаватели на парламентарните избори в страната. Гражданите ще изберат между 1600 кандидати за 90 места в законодателния орган, предава македонската медия   „Плюс Инфо“.\r\nНа парламентарните избори, които са осми от провъзгласяването на независимостта на страната, участват 25 партии. В проучвания води опозиционната Словенска демократическа партия на бившия премиер Янез Янша с около 25 процента от гласовете.\r\nПовече от 3000 избирателни секции ще бъдат отворени до 19 часа (20 часа българско време), а предварителните резултати се очакват до 22 часа, според словенските медии. Виктор Турмаков", "date": "2018.06.03", "title": "„Плюс Инфо“: Словенците гласуват на парламентарните избори"}
{"url": "http://www.focus-news.net/news/2018/06/03/2529441/pazardzhik-gramotevichna-burya-se-razrazi-nad-grada.html", "text": "Гръмотевична буря се разрази над града, предаде репортер на Радио „Фокус“ – Пазарджик. Интензивни валежи от дъжд има над целия регион, като по-обилни по количества са в Рило-Родопската част на областта. Пътищата са мокри, на места хлъзгави и  с условия за аквапланинг.\r\nАлбена ЖИЛЕКОВА", "date": "2018.06.03", "title": "Пазарджик: Гръмотевична буря се разрази над града"}
{"url": "http://www.focus-news.net/news/2018/06/03/2529443/liderat-na-turskite-kyurdi-s-predizborna-propaganda-ot-zatvora-vseki-da-bade-gotov-idva-novo-demokratichno-badeshte.html", "text": "Намиращият се в Одрински затвор лидер на легалната кюрдска Демократическа партия на народите (ДПН) и кандидат за президент Селяхаттин Демирташ изрази увереност, че управляващата Партия на справедливостта и развитието (ПСР) ще загуби изборите на 24 юни, пише вестник  „Джумхуриет” .\r\n „Нека всеки да бъде готов за едно ново управление;  за едно ново демократично бъдеще на нашата страна Понеже вече е ясно, че партията на Ердоган губи изборите. Този насилнически режим ще свърши на 24 юни. Показват го резултатите дори и от сондажите на присъдружните до управляващите социологически агенции. Ще бъде осигурено върховенство на правото, независимост на съдебната система, ще бъдат съдени дори и съдии, ще има сигурност за справедливия съд.”, написа  Селяхаттин Демирташ в една от социалните медии, цитиран от „Джумхуриет”. Георги Димов", "date": "2018.06.03", "title": "Лидерът на турските кюрди с предизборна пропаганда от затвора: Всеки да бъде готов, идва ново демократично бъдеще"}
{"url": "http://www.focus-news.net/news/2018/06/03/2529440/kmetat-na-kazanlak-galina-stoyanova-neka-predadem-na-nashite-detsa-traditsiyata-na-rozovata-dolina-zashtoto-te-shte-prodalzhat-da-pishat-istoriyata-na-praznika-na-rozata.html", "text": "115-те Празници направиха Казанлък столица на розите, с избора на своята 50-та царица Роза Михаела Хаджиева. Това каза в приветствието през жителите и гостите на града кметът Галина Стоянова при откриването на Празничното шествие на Празник на розата-2018, предаде кореспондент на Радио „Фокус“. Стоянова каза още, че Казанлък днес е световна столица и на лютиерството, с Деветия Международен фестивал за съвременно лютиерство на името на Антонио Страдивари. \r\n„Казанлък е столица на културата и признание на таланта на казанлъшките граждани. Още двама казанлъчани са удостоени със званието „Почетен гражданин“ – проф. Теньо Попминчев и хореографът Христо Стоянов“, каза още кметът Стоянова. В словото си тя обърна внимание на това, че на шествието присъстват представители на побратимените на Казанлък градове от три континента. Галина Стоянова благодари на казанлъчани за силния дух, който носят и ги призова: “Нека заедно да запазим културата, традициите и обичаите на тази красива Долина и нека ги предадем на нашите наследници, защото те ще продължат да пишат историята на Празника на розата“.\r\nСред официалните гости на Празничното шествие бяха председателят на Народното събрание Цвета Караянчева, министърът на туризма Николина Ангелкова и министърът за Българското председателство на Съвета на Европейския съюз Лиляна Павлова.\r\nВ шествието под надслов „Мъдростта на розата“ взеха участие състави и читалищни формации от община Казанлък и гостуващи групи от страната.\r\nСлавяна ГАЙДАРОВА", "date": "2018.06.03", "title": "Кметът на Казанлък Галина Стоянова: Нека предадем на нашите деца традицията на Розовата долина, защото те ще продължат да пишат историята на Празника на розата"}
{"url": "http://www.focus-news.net/news/2018/06/03/2529442/balgariya-komentari-v-svetovnite-medii-agentsiya-fokus.html", "text": "Министърът на енергетиката на Азербайджан Парвиз Шахбазов заяви, че страната му има политическа воля и технически възможности да транспортира туркменски газ по Южен газов коридор до Европа, предава  Regnum.\r\n„Туркменистан проявява интерес към ЮГК. Ние сме готови да сътрудничим в тази насока с Ашхабад“, заяви министърът. Той допълни, че проектът цели по-нататъшно сътрудничество между държавите по въпроса за газовите доставки. Като отличен пример Шахбазов посочи строителството на газопровода ЮГК – България.\r\n„Става дума за интерконектора Гърция – България, по който азербайджанският газ, течащ към Гърция от ЮКГ ще се доставя до българския пазар. Строителството на този газопровод започва през юни. Вече има договореност за доставката в България ежегодно на един милиард кубични метра азербайджански газ, но интерконекторът има още по-голяма мощност, която може да се използва в бъдеще“, допълни министърът. \r\n***\r\nМестните власти в България имат намерение да умъртвят бременна крава само заради това, че „незаконно“ е пресякла границата на Европейския съюз, предаде  Regnum.\r\nБременната крава се отбива от стадото си и случайно преминава границата със Сърбия, която не е член на ЕС. Скоро животното е открито и върнато на собственика си, но българските чиновници заявяват, че кравата трябва да се умъртви.\r\nСпоред правилата на Европейската комисия при превеждането на кравата през граничния пункт трябва да се представят документи, потвърждаващи, че животното е напълно здраво.\r\nВ ситуацията се е намесил и британския евродепутат Джон Флек. Той изпрати писмо до Бойко Борисов да не убива кравата.\r\n„Несъмнено това е случай, при който прагматизмът трябва да възтържествува над прякото спазване на правилата“, убеден е той.\r\n***   Наскоро приключи посещението на българския премиер Бойко Борисов в Руската федерация. Той се срещна с руския премиер Дмитрий Медведев и с руския президент Владимир Путин. Посещението на Борисов дойде само седмица след посещението на българския президент Румен Радев. Руското издание   „Военное обозрение“   дава оценка на случващото се\r\nВъпреки че е твърде рано да се правят изводи, може да се каже, че е постигнат известен напредък в сътрудничеството между двете страни. Основните дискутирани теми са свързани с проблема с доставките на газ и възобновяването на строителството на АЕЦ \"Белене\".\r\nДа разгледаме последните събития от тези две основни теми.\r\nВсеки знае, че газопроводът „Южен поток“ (ЮП) не е достигнал етап на окончателно изпълнение. В повечето медии вината за провала на този проект е поставена върху България. Несъмнено България (представена от Борисов) носи част от вината, но това не е толкова недвусмислено. ЮП не беше проект само на България и Русия. Трябваше да мине през няколко страни и да донесе газ в Централна Европа. България беше първата страна по пътя и тя трябваше да поеме всички рискове. Както можеше да се очаква, САЩ и някои европейски институции се противопоставиха на проекта (и е разбираемо защо). Но друго нещо е интересно: защо „Газпром“ не предприе никакви мерки предварително за възможно противодействие?\r\nОсновната причина за спирането на строителството на ЮП бе приемането на рестриктивно решение на Европейската комисия въз основа на антимонополното законодателство на ЕС. При изпълнението на решенията на ЕК България, член на ЕС, през юни 2014 г. временно спря изпълнението на строителството - до изясняване на ситуацията. По това време Борисов беше в оставка и решението бе взето от правителство на Орешарски. След завръщането на Борисов за още една година и половина българската страна продължи да работи по проекта.\r\nТук е необходимо да се даде едно много важно обяснение: България никога не е отказала да изпълни проекта. Няма нито един документ, който да потвърждава тази тема, обединен в медиите. Решението на българското правителство предвижда само временно спиране - до разрешаването на проблемите!\r\nВ края на 2014 г. Владимир Путин заяви, че Русия спира работата по ЮП. Официалното уведомление от руската страна на България бе получено почти една година по-късно. Отказът на Русия да приложи . също беше засегнат от фактори, които не са свързани с България. Всъщност, през 2014 г. се случиха събития в Украйна, което доведе до рязко влошаване на международната ситуация. Цените на газта паднаха, а „Газпром“ имаше сериозен инвестиционен дефицит. Компанията бе принудена да ограничи няколко скъпи проекта, които „Газпром“ също има очевидни грешки, свързани с логистиката и идеологията на ЮП.\r\nВсъщност България спазва условията на договора, още повече, че  във всеки договор има точки, които предвиждат форсмажорни обстоятелства. Затова реакцията на „Газпром“ изненада българските експерти, които смятат, че той търси официална причина за напускането на проекта, както и това, че \"Газпром\" започва информационна кампания срещу България с цел да се прикрияе собствените си грешки  и недостатъци. Да бъдем реалисти и да отговорим на въпроса: може ли България да продължи да работи без да съгласуване с решението на ЕК? Отговорът е: определено не! \r\nБългария е член на ЕС, а законодателството на Европейския съюз има предимство пред националното. Икономиката на страната е тясно интегрирана в европейската, България вече е получила 15 милиарда евро от еврофондовете.\r\nИ второто. Без да постигне споразумение между крайните страни по проекта (ЕС и Русия), ЮП губеше смисъл за Българи: получаваше се тръба, която водеше наникъде!\r\nБи било несправедливо да обвиняваме България за всичко. Както каза Владимир Путин, Русия загуби $ 800 милиона. И колко е загубила България? Дори е трудно да се изброи.Да се върнем към сегашното положение. Какво се е променило през това време? \r\nПърво, Турция е ненадежден партньор за Русия.  Полагането на „Турски поток“ все още е в ход, а Турция вече е повдигнала искания за допълнителни отстъпки и е постигнала 10% намаление на разходите. Въпреки че Русия и Турция имат мащабно икономическо сътрудничество, между тях има много политически проблеми. Не е изгодно Русия да даде на турския президент Реджеп Тайип Ердоган твърде много лостове, тъй като няма гаранция, че в крайна сметка Русия няма да има още един вариант на Украйна. Затова е за предпочитане Русия да диверсифицира газопреносните си маршрути.\r\nЗа ЕС и САЩ Турция също е проблемен партньор. ЕС преразгледа отношението си към проблемите с природния газ на югоизточния си фланг. Борисов този път осигури подкрепата на европейските институции. Освен това България е една от малкото страни, с които Турция има добри отношения.\r\nПрез 2017 г. Борисов изложи идеята за създаване на газов хъб за Балканите. Той трябва да стане хъбът, където всички газови потоци към Балканите отиват към една точка. Европейската комисия даде зелена светлина на този проект. Допълнително предимство е фактът, че газовата инфраструктура на България е много добре развита, като 80% от компресорните станции в региона са разположени на българска територия. Самата България е географски стратегическа. Да, може да бъде заобиколена, но това ще бъде скъпо.\r\nНаскоро беше приключено антимонополното разследване на Европейския съюз срещу „Газпром“. Няма да изпадаме в подробности, но в рамките на споразумението „Газпром“ обеща да доставя газ на ЕС през България и Литва. Заслужава си да се отбележи, че Европейската комисия принуди „Газпром“ да се откаже от материални претенции към България по повод ЮП.\r\nНяколко други фактора оказват влияние върху смекотяването на позицията на Русия. България се договори за доставки на газ с Азербайджан в размер на 1 милиард кубически метра годишно по ТАНАП. От черноморския шелф дойде и окуражаващата новина за България. В края на януари „Роял Дъч Шел“ обяви, че „до края на тази година или началото на следващата година започва обработката на находището „Хан Аспарух“ и според предварителните проучвания ще има нефт и природен газ“.\r\nЗа България се създава благоприятна ситуация и страната побърза да се възползва от нея, а Русия прагматично отиде насреща.Втората основна тема е възобновяването на строителството на АЕЦ \"Белене\".\r\nВ България от 1974 г. вече действа атомната електроцентрала \"Козлодуй\". От 2004-2007 г. четири от шестте ѝ реактора бяха изведени от експлоатация поради тяхната несигурност - стари реактори тип x440 MW. С тях вече са настъпили осем критични произшествия от първо ниво. Още два модерни реактора x1000 MW остават в експлоатация и животът им се удължава до 2030, като максималният е до 2040.\r\nПроектът за изграждането на втора атомна електроцентрала беше положен в далечната 1980 г. Строителството започна и спря, главно поради липса на пари. Първоначалната цена на съоръжението е била 3,5-4 млрд. Долара, като с течение на времето тя се е увеличила почти трикратно. България вече е инвестирала 3 млрд. Долара, а строителството далеч не е завършило. За да се продължи строителството се изискват няколко милиарда долара. Инициативната група на поддръжниците на АЕЦ реши да проведе референдум, а само 12% от гласоподавателите гласуваха „да“\". Правителството и парламентът на Борисов решиха да замразят проекта. Честото изявление в медиите, че ЕС принуди България да се откаже от изпълнението на този проект, няма основание. \r\nМеждувременно българското правителство не беше бездейно. През 2017 г. Българската академия на науките направи подробен анализ и заключението ѝ беше, че ще бъдат необходими нови атомни електроцентрали в България през 2030 година. Бойко Борисъв също изложи идеята „Белене“ да стане общобалканска,\t като интересът към тази идея показаха почти всички балкански страна.\r\n6 май 2018 г. Българското правителство размрази строителството на атомната електроцентрала. Вицепремиерът Т. Дончев обясни, че България няма да инвестира пари в него, няма да даде държавни гаранции и да подписва договори за покупка на произведена електрическа енергия. Държавата ще участва само в активи.\r\nНа 10 май, 2018 China National Nuclear Corporation (CNNC) потвърди  инвестиционен интерес към проекта АЕЦ \"Белене\".\r\n14 май 2018 г. Френската ядрена компания \"Framatom\" потвърди  инвестиционния интерес към проекта.\r\n16 май 2018 г. \"Росатом\", съобщи, че е готов да участва в изграждането на АЕЦ \"Белене\" във форма, определена от правителството на България. В действителност, положителните сигнали на Русия от българска страна продължават дълго време.\r\nПрез 2015 г. България отказа да приеме активни елементи от американската система за противоракетна отбрана на нейна територия и те бяха разположени в Румъния.\r\nПрез 2016 г. България отказва да участва в антируската черноморска ескадра заедно с Турция, Румъния, Украйна и Грузия. Отказът на България погреба целия проект.\r\nПрез 2017 г. България подписа договор с РКС \"МиГ\" за ремонт на своите МиГ-29, което доведе до „справедлив“ гняв от страна на Вашингтон.\r\nВ началото на 2018 г. България беше една от онези държави, които отказаха да експулсират руски дипломати поради случая с отровения Сергей Скрипал.\r\nТрябва да кажа, че общият информационен тон в медиите не отразява истинската същност на ситуацията. Често се вижда заглавия като \"Бойко Борисов дойде да отдадат почит на Путин\", и така нататък. Г. Припомнете си, че инициативата за среща дойде от руска страна! От всички страни от Източна Европа България остава най-русофилската. Много партии в България, включително партньори в управляващата коалиция, декларират своята приятелска и кооперативна връзка с Русия като основна ценност.\r\nРусия винаги е имала силно влияние на Балканите, а България е ключът към този стратегически важен регион.\r\nРусия и България имат много по-общи интереси, отколкото противоречия, и никое от противоречията не е неразрешимо. Напротив, има всички предпоставки за подобряване на отношенията между нашите братски държави.  Виктор Турмаков\r\n***\r\n Унгарският външен министър Петер Сиярто разкритикува българското предложение за разделяне на мигрантите сред страните в Европа според БВП, население и получени молби за убежище, предава   Hirado.hu.\r\nСпоред Сиярто българското предложение представлява нов механизъм за разпределение  на мигрантите.\r\n„Същата грешка идва отново с това предложение, каквато бе и в предишното, за покана за мигранти в Европа. Най-накрая трябва да преодолеем това, да осъзнаем, че това противоречи на интересите на Европа в областта на сигурността. \"\r\nМинистърът също така нарече неприемлива идеята, че ако дадена страна –членка доброволно приеме бежанци, ще получи помощ от Европейския съюз, след като парите идват от  данъкоплатците. \r\n***", "date": "2018.06.03", "title": "България – коментари в световните медии ( Агенция „Фокус“ )"}
{"url": "http://www.focus-news.net/news/2018/06/03/2529444/svetla-baryakova-muzeen-kompleks-bansko-dnes-imame-nuzhda-da-znaem-kolko-gord-se-e-chuvstval-paisiy-che-e-balgarin-i-kolko-neprostimo-e-priemal-toy-balgarin-da-se-otricha-ot-svoya-rod-i-ezik.html", "text": "Днес имаме нужда да знаем какви са посланията на Паисий и колко горд се е чувствал той, че е българин и колко непростимо е приемал той българин да се отрича от своя род и език. Това каза за Радио „Фокус“ – Пирин Светла Барякова, директор на Музеен комплекс – Банско. Тя заяви, че хората, които минават през Духовно-посетителския център „Св. Паисий Хилендарски“ в Банско знаят какво е жертвал Паисий, знаят какво е направил той, знаят колко велико и непреходно е делото му. „Едно от доказателства за това са зачестилите напоследък съвременни преписи на Паисиевата история“, подчерта Барякова. Тя добави, че българинът има нужда да знае за „История Славянобългарска“, има нуждата да я види как изглежда калиграфски изписана, за да разбере колко труд е това. „Освен това днес имаме силната нужда да знаем какви завети ни е оставил Паисий и колко важно за него е било това, че е българин“, подчерта Барякова.\r\nЛивия НИНОВА", "date": "2018.06.03", "title": "Светла Барякова, Музеен комплекс-Банско: Днес имаме нужда да знаем колко горд се е чувствал Паисий, че е българин и колко непростимо е приемал той българин да се отрича от своя род и език"}
{"url": "http://www.focus-news.net/news/2018/06/03/2529446/rumyana-radeva-direktor-na-bibliotekata-pri-meditsinski-universitetvarna-v-momenta-razpolagame-s-6-biblioteki.html", "text": "Библиотеката на Медицински университет–Варна е създадена през 1962 г. заедно със създаването на университета. Това съобщи за Радио „Фокус“ – Варна Румяна Радева, директор на библиотеката. „През миналата година заедно с Медицински университет празнувахме 55 години от създаването му“, добави Румяна Радева. По нейните думи първоначално библиотеката е била малка библиотека, а в момента разполага със 6 библиотеки. „Основната е тук, в сградата-Ректорат, две са базирани във факултетите по фармация и дентална медицина, имаме две електронни читални, както и в колежите ни, в градовете Велико Търново, Сливен, Шумен. Основата на библиотечния фонд е поставена благодарение на даренията направени от различни библиотеки от страната, след което започва комплектуването на фонда със средства на университета чрез книгообмен и дарения“, допълни още Румяна Радева.\r\nМилена СТОЕВА", "date": "2018.06.03", "title": "Румяна Радева, директор на библиотеката при Медицински университет–Варна: В момента разполагаме с 6 библиотеки"}
{"url": "http://www.focus-news.net/news/2018/06/03/2529448/abv-nastoyava-za-ostavkata-na-vatreshniya-ministar-valentin-radev.html", "text": "АБВ настоява за оставката на вътрешния министър Валентин Радев. Това обяви по време на пресконференция в Плевен председателят на партията Румен Петков, съобщиха от пресцентъра на ПП АБВ. Според него с  бездействието си по редица ключови за сигурността на гражданите на страната въпроси Радев е доказал, че е неподходящ за заеманата от него длъжност. Конкретен пример Петков даде с РУ в Ботевград. „Искаме оставката на министъра на вътрешните работи по няколко причини. Лично аз съм бил при него на среща и съм го запознал с това, че щатния състав на РУ Ботевград  е намален почти наполовина, което означава една патрулна кола на смяна. Ако я пратят например на катастрофа на магистрала „Хемус“,q Ботевград остава без покритие. Втората причина за исканата оставка е, че той пое ангажимент по-най бързи начин да се предприемат действия за преодоляване на този проблем, дори в Ботевград беше зам.-министърът на вътрешните работи, на когото благодаря, че подготви доклад и направи съответните предложения преди четири месеца. И така четири месеца министърът не може да намери време да утвърди стъпките и действията, за да се реши този въпрос. Това поведение на министър Радев е еманация на примера за лъжата, че ще се назначи във всяко село полицай. Този човек няма място в ръководството на МВР“, посочи Петков. \r\nДумите му допълни Венцислав Николов, които е председател на АБВ – Правец. „В момента по щат в РУ Ботевград трябва да има около 60 души. Реално обаче са около 50 души, а града не е малък 36 000 души, включително 12 села ,72 махали и покриваме не малка част от републиканската пътна мрежа. На този фон ще направя сравнение с РУ в Самоков, където живеят приблизително 37 000 души, а управлението е около 4 пъти по-голямо“, посочи той. \r\nВ стани от темата от АБВ коментираха и големите енергийни проекти на България. Според Румен Петков през годините са положени доста усилия страната ни да бъде докарана до закупуването на газ и електроенергия от съседна Турция, чрез отричането на проекти като „Южен поток“ и АЕЦ „Белене“. В тази връзка той припомни, че дори правителството на Иван Костов е одобрило строежа на централата, чиято реализация обаче не се случва заради натиск, включително и от чужбина, както и заради чисто вътрешно политическо противопоставяне, често базирано на желанието на определени формации да извлекат дивидент от евентуална реализация на централата. „Ето и сега сме свидетели на същото. Макар и много закъсняло правителството внася доклад за решение за отпадане на така наречения мораториум върху „Белене“ в парламента. Протече дебат добра атмосфера в Енергийната комисия. И след това изведнъж БСП внася предложение в Народното събрание за сваляне на мораториума. Това е политическо надскачане, което води до ненужна конфронтация. То е ненужно тупане в гърдите от типа: „Вижте ни нас“. Не се решават така стратегически въпроси. По тях България трябва да изгради своята единна визия. Не визията на БСП, АБВ или ГЕРБ. И тази визия трябва да бъде следвана методично десетилетия напред. Но когато се прескачаме така в Народното събрание, какво се получава? Естествено е, че сега ГЕРБ с право могат да бъдат обидени и да кажат, че техния кабинет е взел решението, че са го обсъждали с всички в комисията на парламента и да попитат БСП. „Защо правите нещата по този начин“? \r\nРумен Петков припомни, че по подобен начин през юли 2016 година, след организирани от АБВ консултации в парламента за отпадане на ограниченията върху АЕЦ „Белене“, на които се е постигнал относителен консенсус, дори и с представителите на ГЕРБ, БСП отново са избързали да изпреварят събитията и да внесат собствено предложение с цел да добият политически дивидент. „Тогава БСП по много грозен и популистки начин отърчаха на другия ден след разговорите и внесоха предложение за размразяване на „Белене“. Тогава това взриви ГЕРБ, защото бяха излъгани по грозен начин, а излъгани разбира се бяхме и ние от АБВ и разбира се крайния резултат беше, че предложението падна“.\r\nЗа бъдещето на енергийните проекти и тяхното значение за България отношение взе и зам.-председателят на АБВ и лидер на АБВ-Младежи Любомира Ганчева. “Ние от АБВ сме единствените, които заявихме, че изграждането на АЕЦ Белене трябва да започне в най-кратки срокове, ако искаме да запазим своята енергийна независимост. Визията ни за проекта винаги е била последователна във времето. Вярвам, че проектите за АЕЦ \"Белене\" и Южен поток трябва да бъдат реализирани, защото те гарантират енергийна независимост, национална сигурност, високо технологична икономика, качествено образование и най-вече - бъдеще за нас, младите“, коментира тя.", "date": "2018.06.03", "title": "АБВ настоява за оставката на вътрешния министър Валентин Радев"}
{"url": "http://www.focus-news.net/news/2018/06/03/2529453/blagoegrad-zadrastvat-se-parkingite-za-tezhkotovarni-avtomobili-v-oblastta.html", "text": "Задръстват се паркингите за тежкотоварни автомобили в област Благоеград, съобщи за Радио \"Фокус\" дежурният в Първо районно управление на МВР - Благоеград. Той уточни че започват да се образуват задръствания и по тази причина водачите на тежкотоварни автомобили е необходимо да паркират на свободни паркинги преди областния център.", "date": "2018.06.03", "title": "Благоеград: Задръстват се паркингите за тежкотоварни автомобили в областта"}
{"url": "http://www.focus-news.net/news/2018/06/03/2529449/ubiystva-ot-revnost-spravka-agentsiya-fokus.html", "text": "публикува справка на някои от по-тежките убийства през последните години, чийто основен мотив е ревност.30 Май 2018 г. \r\nДвойно убийство е извършено в хасковското село Козлец. 45-годишненият Гюнай Мюмюн, който е заподозрян за тежкото престъпление, живеел с 44-годишна жена на семейни начала. Той я застрелва с ловна пушка, а след това застрелва и свой съселянин на 48 години. Според работната версия на криминалистите мъжът си внушавал, че съседът му има връзка с приятелката му.\r\nМъжът е застрелян пред дома му в съседство с къщата на убиеца, а жената - в общото им жилище. 20 Май 2018 г. \r\nПолицай умира, след като е намушкан от военен при скандал в Пловдив. \r\nОколо 23 часа вечерта между двамата мъже избухва скандал, след което военният вади нож и пробожда опонента си. 45-годишният мъж е закаран в тежко състояние и с множество прободни рани в болница, където е починал. Причина за скандала между двамата е жена.13 Май 2018 г. \r\n32-годишна жена е била убита в Кюстендил. Задържан е 53-годишен мъж с инициали Б.Д. Убиецът извършил престъплението на 13 май и скрил трупа в мазето. Там той бил открит две седмици по-късно, в полуразложено състояние. Двамата живеели заедно. Пред полицията задържаният казал, че убил партньорката си, защото я ревнувал, а тя искала да го напусне. Семейството на убитата М.П. подало сигнал в полицията за изчезването ѝ. На 23 май тя била обявена за общодържавно издирване. На 28 май бил получен сигнал за остра миризма, носеща се от помещението. Така открили жертвата.2 май 2018 г.\r\nЖивко З., на 33 г. умишлено умъртвява 27-годишната Б. И в землището на с. Браница, обл. Хасково, като деянието е извършено с особена жестокост. След битов скандал, провокиран от ревност, Живко нанася многобройни удари с нож по тялото на Б.И., с която съжителства доскоро. Жената умира вследствие на нанесените й прободни рани.2 Януари 2018 г.\r\nОбщо пет трупа са открити в къща в град Нови Искър на 02 януари 2018 г. Жертвите са мъж на средна възраст, неговият син Георги (20 г.), доведената му дъщеря Нанси (16 г.), приятелят на тийнейджърката (18 г.) и нейната баба по майчина линия (72 г.). На следващия ден в кладенец на необитаема вила е открито тялото и на Кети Кюхова – съпруга на убития мъж и майка на 20-годишното момче. \r\nЗа масовото убийство е заподозрян Росен Ангелов – бивш затворник, за който има данни, че е имал романтична връзка с Кети Кюхова. На 04 януари  Ангелов е обявен за общодържавно издирване. \r\nСлед неуспешни опити да го заловят, разследващите откриват трупа му на 07 януари във вила в гората в с. Луково. Според съдебно-медицинската експертиза Ангелов се е самоубил с огнестрелно оръжие още на 05 януари. 28 декември 2017 г. \r\nИлиян Рангелов от пловдивското село Куртово Конаре убива с нож годеницата си - 26-годишната Милена Динова. \r\nМилена, трябвало да застъпи нощна смяна в завод в съседното село. От улица, близо до дома ѝ, трябвало да я вземат нейни колеги. Преди това обаче тя и Илиян се скарали за пореден път. Причината била, че той много я ревнувал. Вечерта преди убийството Илиян се напива в местната кръчма. Когато се прибира, Милена му заявява, че ще го напусне. Малко преди полунощ тя тръгва в тъмното сама, за да отиде на уговорената среща с колегите й, но Илиян я настига и с един удар с нож в гърдите я убива. По-късно той е арестуван и прави пълни самопризнания18 Август 2017 г. \r\n64-годишен мъж застрелва съпругата си пред очевидци в столично заведение в квартал „Лагера”. Жената умира на място, а веднага след това мъжът се предава на полицията. Семейството има две малки деца.\r\n42-годишната жена обядва с приятелка, когато съпругът ѝ, с който са разделени от шест месеца, отива и я убива с няколко изстрела пред очевидци. Мъжът е имал ограничителна заповед да не доближава жена си. Жената няколко пъти е подавала сигнал в 112 за тормоз от съпруга ѝ. Включително и в деня преди разстрела. 23 юни 2017 г. \r\nМлада жена, на 29 /Виола Николова/ години е убита по жесток начин в столицата от приятеля си. Мъжът/ Стефан Станев/, който е наркозависим, но не е криминално проявен, заподозрял, че тя му изневерява. Нападнал я със стик за голф, назъбен кухненски нож, друг дълъг кухненски нож и трето хладно оръжие. От прокуратурата са категорични, че младата жена е починала след продължително страдание, като до последно е осъзнавала ситуацията, в която се е намирала. След деянието Станев опитва да избяга в Созопол. Токсикологично изследване установява комбинирана употреба на наркотични вещества при убиеца – амфетамин, екстази, тетрахидроканабинол и кокаин. 25 май 2017 г.\r\nВ русенското село Смягово 50-годишният Ереджеб Ш. е наръган в дома си, докато спи. По първоначални данни престъплението е извършено от ревност.   \r\nМъжът е нападнат си от бившия съпруг на жената, с която живял на семейни начала - Мехмед. Убиецът е заловен скоро след престъплението и е осъден на 8 години затвор и 410 000 лева кръвнина.6 март 2017 г. \r\nВ 6,18 часа сутринта  таксиметров шофьор подава сигнал на тел. 112, че е открил 2 трупа - на жена и на мъж, в междублоково пространство в казанлъшкия кв. “Васил Левски”. По-късно съседи казват, че чули пукотевица към 5,30 часа, но никой не посмял да излезе в тъмното, за да разбере какво става. Труповете са на Галя Козарева /47 г./ и на 50-годишния полицай от Казанлък Драгомир Кирчев.\r\nДвамата живеели на съпружески начала от близо 20 г., без да са сключвали граждански брак. Отношенията им обаче се влошават и жената напуска общия им дом заедно с дъщеря им. Убитата Галя е с 5 прострелни рани - 3 в гърдите, една в главата и една в дясната ръка. Драгомир е само с една рана - в главата. Близки до семейството описват Драгомир като спокоен и уравновесен човек, но с патологична ревност.5 декември 2016 г.\r\n73-годишния Христо В. от котелското село Градец убива 70-годишната Донка В. от село Градец. Двамата са женени. Жената била парализирана след инсулт, напълно неподвижна и на легло. Във фаталната нощ бабата признава за поне други три връзки с мъже, преди да се вземат с дядо Христо. Дядото бил обхванат от ревност, грабнал цепеница от купа дърва за печката и заудрял жената по главата. След като потекла кръв, извикал линейка, която закарала жената в болница  тежка черепно-мозъчна травма и опасност за живота. По-късно умира. 19 октомври 2016 г.  \r\nСъдебните охранители Мая Ваклинова и Любомир Дилов са открити мъртви в дома на Ваклинова в столичния квартал „Западен парк“. Двамата имали връзка, но не живеят заедно. Жената има син на 18 г. /Калоян/ от предишен брак. В 0,05 часа обаче Калоян се обажда в полицията, за да съобщи за убийство и опит за самоубийство. Пристигналите криминалисти заварват Любомир мъртъв – с две огнестрелни рани в главата. Мая е все още жива и е откарана в ИСУЛ, където по-късно умира от раните си. Според първоначалната версия за убийството жената е простреляла приятеля си Любомир от ревност, а после посегнала на своя живот.5 април 2016 г. \r\n29-годишната Елена Грекова е открита мъртва с прободни рани в София на домашния си адрес в ж.к. „Надежда“. Убита е от съпруга си - 48-годишния таксиметров шофьор Петър Стефанов, който непосредствено след убийството й прави опит за самоубийство. Стефанов се опитва да се блъсне челно със служебната си кола в идващ насреща автомобил. Шофьорът на автомобила успява да избегне удара. След това Петър се забива с около 40-50 км./ч в баничарка \"Рено\" и помита още 4 автомобила до бл. 546 в \"Люлин 5\". При инцидента бяха ранени трима души, включително майка с малко дете, както и самият Стефанов. По-късно той успява да избяга от болницата и е обявен за издирване. Няколко дни по-късно, на 12 април полицията открива тялото на Стефанов. Разследващите по случая посочват като причина за убийството ревност.4 януари 2016 г. \r\nПловдив осъмва с новината за троен разстрел на цялото семейство Сапунджиеви в жилището им в луксозна кооперация на ул. „Асен Христофоров“ 21 в квартал „Кючук Париж“. Гърмежите са чути около 5,30 ч, но никой от съседите не им обръща внимание, понеже се случват само няколко дни след Нова година. Сигналът за откритите три мъртви тела е получен на тел. 112 в 11,17 ч същия ден, когато роднини се спускат с въже от балкона на горния етаж и откриват телата в заключения апартамент.\r\nТруповете на 35-годишния Благой, 29-годишната му съпруга Йорданка и на петгодишната им дъщеричка Петя са открити върху семейната спалня, като момиченцето било по средата между родителите си. Семейството живеело разделено от няколко месеца, но се събрало само временно за Коледа и Нова година заради дъщеричката. Заключението на психотерапевти, занимаващи се със случая е, че престъплението е извършено от ревност, довела до краен афект.16 януари 2014 г. \r\nМъж на 39 г и жена на 33 са застреляни близо до \"Гранд мол\" във Варна. Екзекуцията е извършена от ревност. Побеснял съпруг хваща жена си в изневяра с друг мъж в кола в междублоково пространство. Разгневен, съпругът застрелва в главата на мъжа, който е зад волана. Жената се опитва да избяга, но е покосена фатално от няколко куршума. 4 август 2001 г. \r\n20-годишната Любослава Андонова е полята с бензин и подпалена от женска ръка. Подпалвачката е 27-годишната Таня Девекелийска от Дупница, която от 5 г. работи като барманка в Кюстендил. Дни по-късно жертвата умира в болница. Основната версия е, че престъплението е извършено заради скандал, избухнал от ревност. Девекелийска твърдуи пред следствието, че я преследва и тормози заради някакъв мъж. Таня има отношения с въпросния човек, който преди това имал връзка с Люба.", "date": "2018.06.03", "title": "Убийства от ревност (Справка Агенция „Фокус“)"}
{"url": "http://www.focus-news.net/news/2018/06/03/2529445/reuters-nyama-da-ima-ministri-ot-partiya-podemos-v-novoto-ispansko-pravitelstvo.html", "text": "Новият испански министър-председател Педро Санчес ще състави правителство на малцинството, което няма да включва министри от крайнолявата партия „Подемос“, предава  Reuters.\r\nНа въпрос дали ще има министри от „Подемос“ прессекретарят на Санчес Маргарита Робес заяви, че „позицията е ясна – това ще бъде правителство на Социалистическата партия, правителство на малцинството“.  Виктор Турмаков", "date": "2018.06.03", "title": "Reuters: Няма да има министри от партия „Подемос“ в новото испанско правителство"}
{"url": "http://www.focus-news.net/news/2018/06/03/2529452/delegatsiya-na-asotsiatsiyata-na-bivshite-chlenove-na-evropeyskiya-parlament-shte-bade-na-poseshtenie-v-balgariya-na-4-yuni-i-5-yuni.html", "text": "Делегация на Асоциацията на бившите членове на Европейския парламент ще бъде на посещение в България на 4 и 5 юни 2018 г. Това съобщиха от пресцентъра на Народното събрание. Визитата е по покана на председателя на парламента Цвета Караянчева. Асоциацията е създадена преди повече от 10 години, от 2014 г. е поставено началото на традиция представителите на организацията да посещават страните, председателстващи Съвета на Европейския съюз. \r\nПредседателят на Народното събрание Цвета Караянчева ще се срещне с делегацията от 12.00 часа на 4 юни 2018 г. в пленарната зала на парламента. В 12.20 часа те ще разговарят с председателите на комисиите по външна политика и европейските въпроси Джема Грозданова и Кристиан Вигенин в зала „Запад“. \r\nПо-рано същия ден те ще се срещнат със заместник-министъра за Българското председателство на Съвета на Европейския съюз Моника Панайотова, която ще представи приоритетите и постиженията на председателството. \r\nНа 5 юни 2018 г. делегатите ще посетят Военна академия „Г. С. Раковски“.", "date": "2018.06.03", "title": "Делегация на Асоциацията на бившите членове на Европейския парламент ще бъде на посещение в България на 4 юни и 5 юни"}
{"url": "http://www.focus-news.net/news/2018/06/03/2529450/eurasia-dailyna-vaorazhenie-v-tsvo-na-ruskata-armiya-shte-postapyat-poveche-ot-300-edinitsi-nova-boyna-tehnika.html", "text": "Повече от 300 единици нови колесни бойни машини  ще влязат в експлоатация в Централния военен окръг на руската армия тази година, съобщи полковник Андрей Терюхов, началник на бронираната служба на областта, предава Eurasia Daily.\r\n\"Тази година, на областните войски ще бъдат доставени над 300 единици нова автомобилна техника, включително и камиони от семействата Урал и Камаз, които са основните основни марки на автомобилното оборудване за комбинирана употреба, както и бронираните коли с повишена сигурност \"Тyphoon-\"\"и специални превозни средства\" Тигър\", заяви - каза Терюхов.\r\nСпоред Министерството на отбраната на Русия до 2020 г. повече от 1 хил. Единици оборудване ще бъдат доставени на Централния военен окръг. Виктор Турмаков", "date": "2018.06.03", "title": "Eurasia Daily:На въоръжение в ЦВО на  руската армия ще постъпят повече от 300 единици нова бойна техника"}
{"url": "http://www.focus-news.net/news/2018/06/03/2529451/nedka-lapcheva-kmetski-namestnik-na-selo-balgari-na-dneshnata-data-po-traditsiya-v-seloto-se-izvarshva-ritual-za-poklonenie-kam-sveti-konstantin-a-na-sledvashtiya-den-kam-sveta-elena.html", "text": "На днешната дата по традиция в село Българи се извършва ритуал за поклонение към свети Константин, а на следващия ден - към света Елена. Това каза за Радио „Фокус“-Бургас Недка Лапчева, кметски наместник на село Българи, община Царево. „Още по заръките на старите нестинари, датата никога не се сменя. Рано сутрин епитрупа - това е лице, избрано от нестинарската общност, който води по точен канон осветяването на иконите, бие камбаната, за да извести в селото за големият празник. В селото местните хора го наричат „Големият панагир на свети Костадин“. В църквата се извършва празнична литургия от свещеника. Три млади момчета, които не са навършили седемнадесет години, предвождани от епитропа, изнасят иконите на площада в параклис „конака“, където става обличането на иконите“, посочи Лапчева и допълни, че, след като се облекат иконите, шествието продължава към аязмата, където се извършва водосвет – измиване на иконите. По думите й ритуалът е съпровождан от звуци на тъпан и гайда.\r\nНедка Лапчева заяви, че иконите се обличат, за да се запази тяхната святост и сила. „Когато иконите се изнесат от църквата към аязмата, е важно да са облечени, за да нямат допир с живата човешка сила. През целия ритуал това се спазва, за да се опази светостта и чистотата на иконите. Много е важно да не се нарушава ореола на светците“, коментира тя и добави, че след това се запалва голям огън и се играе нестинарското хоро. „Символът на нестинарското хоро е това, че, когато всички хора са здраво хванати за ръце са, много по-силни в своята скръб и много по-щастливи в споделената си радост“, посочи Лапчева.\r\nЯнислава КРЪСТЕВА", "date": "2018.06.03", "title": "Недка Лапчева, кметски наместник на село Българи: На днешната дата по традиция в селото се извършва ритуал за поклонение към свети Константин, а на следващия ден - към света Елена"}
{"url": "http://www.focus-news.net/news/2018/06/03/2529456/the-new-york-times-vodeno-ot-nato-uchenie-zapochva-v-baltiyskite-republiki-i-polsha.html", "text": "Мащабно, водено от САЩ военно учение с 18 хил. войници от 19 страни членки на НАТО започна на източния фланг на Алианса, включващ Полша, Латвия, Литва и Естония, пише  The New York Times.\r\nЩабът на американската армия в Европа съобщи, че ученията „Саблен удар 18“ ще се проведат в региона до 15 юни „като демонстрация на солидарността в Алианса“ докато военните маневри на Русия на нейна територия все повече притесняват разположените наблизо страни членки на НАТО. От там подчертаха, че „Саблен удар 19“ „не е провокация срещу Русия“.\r\nМинистерството на отбраната на Литва също така обяви началото на най-големите военни учения в историята на страната „Гръмотевична буря“ с участието на около 9000 войници от националната армия. Виктор Турмаков", "date": "2018.06.03", "title": "The New York Times: Водено от НАТО учение започва в Балтийските републики и Полша"}
{"url": "http://www.focus-news.net/news/2018/06/03/2529447/fox-news-angela-merkel-e-gotova-da-raboti-s-novoto-pravitelstvo-na-italiya.html", "text": "Германският канцлер Ангела Меркел заяви, че ще работи с новото правителство на Италия, „вместо да спекулира за намеренията му“, предава  Fox News.\r\nКлючов партньор в новата италианска коалиция дясната партия „Лигата“ е критична към Европейския съюз. Водачът на партията Матео Салвини, който зае поста вътрешен министър заяви, че Италианците „не са роби“ на Германия и Франция.\r\n„Ще е най-добре да се фокусираме върху тези въпроси“, заяви Меркел, коментирайки пред местни медии думите на Салвини.\r\nТя допълни, че Германия има интерес да опази възможността на Европа да действа и гласът ѝ да се чува във време, в което глобалният ред се променя.  Виктор Турмаков", "date": "2018.06.03", "title": "Fox News: Ангела Меркел е готова да работи с новото правителство на Италия"}
{"url": "http://www.focus-news.net/news/2018/06/03/2529455/predsedatelyat-na-parlamenta-tsveta-karayancheva-darzhavata-shte-pomogne-na-rozoproizvoditelite-s-kakvoto-mozhe-no-nyama-kak-da-se-mesi-vav-formiraneto-na-tsenite.html", "text": "Дали има смисъл от Закон за розопроизводството, това ще решат представителите на Комисията по земеделие и Министерство на земеделието, храните и горите. Това каза в Казанлък председателят на Народното събрание Цвета Караянчева в отговор на журналистически въпрос, предаде кореспондент на Радио „Фокус“. Тя поясни, че по повод протестите на розопроизводители преди известно време, е инициирала среща между тях и Комисията по земеделие. „Върви в момента дискусия по темата, надявам се в много кратки срокове да се решат проблемите. Пазарът е отворен и цената се формира на база конкуренцията, която имаме на пазара. Каквото можем като държава ще помогнем, но не можем да се месим във формирането на цените“, каза Цвета Караянчева. \r\nПредседателят на Народното събрание бе в Казанлък по повод събитията от кулминацията на 115-я Празник на розата.\r\nСлавяна ГАЙДАРОВА", "date": "2018.06.03", "title": "Председателят на парламента Цвета Караянчева: Държавата ще помогне на розопроизводителите с каквото може, но няма как да се меси във формирането на цените"}
{"url": "http://www.focus-news.net/news/2018/06/03/2529458/protothema-hilyadi-makedontsi-izlyazoha-po-ulitsite-sreshtu-namiraneto-na-reshienie-za-spora-za-imeto.html", "text": "Привържениците на опозиционната македонска партия ВМРО-ДПМНЕ излязоха по улиците на протест срещу промяната на името на своята страна, коментира гръцкото електронно издание  Protothema.\r\nПредседателят на партията Кристиян Мицковски изясни, че партията му не иска промяна на конституцията , която да промени и името на страната. „Ясни сме по въпроса“, заяви той по време на протеста.\r\nОпозиционерът призова към предсрочни избори, заявявайки че настоящият министър-председателя Зоран Заев е нанесъл непоправими щати на страната, от които няма връщане.  \r\nБившият председател на ВМРО-ДПМНЕ не присъства на протеста.  Виктор Турмаков", "date": "2018.06.03", "title": "Protothema: Хиляди македонци излязоха по улиците срещу намирането на решиение за спора за името"}
{"url": "http://www.focus-news.net/news/2018/06/03/2529461/sport-zlaten-medal-za-ansambala-ni-po-hudozhestvena-gimnastika-na-evropeyskoto-parvenstvo.html", "text": "Българският ансамбъл по художествена гимнастика спечели златен медал на финала на Европейското първенство по художествена гимнастика в Гуадалахара. Момичетата изиграха отново много трудно съчетание с топки и въжета и завършиха участието си с титла. За златните медали се пребориха възпитаничките на Весела Димитрова и Михаела Маевска в състав: Симона Дянкова, Елена Бинева, Мадлен Радуканова, Лаура Траатс и Стефани Кирякова. \r\nСребърното отличие извоюваха шампионките на пет обръча от Италия. Пробив направи ансамбълът на Азербайджан, който успя да се пребори за третото място.", "date": "2018.06.03", "title": "Спорт: Златен медал за ансамбъла ни по художествена гимнастика на Европейското първенство"}
{"url": "http://www.focus-news.net/news/2018/06/03/2529463/pazardzhik-zasileno-e-politseyskoto-prisastvie-na-teritoriyata-na-oblastta.html", "text": "Засилено е полицейското присъствие на територията на област Пазарджик, предаде репортер на Радио „Фокус“ – Пазарджик. Патрул на „Пътна полиция“ с регистрационен номер 1204 е разположен на изхода на град Пещера в посока Пазарджик. Автопатрул с номер 1201 е ситуиран на бул. „Царица Йоана“ района на гарата в Пазарджик. Полицейски патрул с номер 2825 има и на изхода на града в посока автомагистрала „Тракия“, при затвора. Движението е с нормална интензивност.\r\nАлбена ЖИЛЕКОВА", "date": "2018.06.03", "title": "Пазарджик: Засилено е полицейското присъствие на територията на областта"}
{"url": "http://www.focus-news.net/news/2018/06/03/2529457/haskovo-kmetat-dobri-belivanov-otkri-rali-pista-zatvoren-marshrut-haskovo-2018.html", "text": "Кметът на Хасково Добри Беливанов откри рали \"Писта-Затворен маршрут Хасково 2018\". Това съобщиха от Общината. 32 пилоти, сред които - едни от най-добрите в страната, взеха участие в състезанието.\r\nПредседателят на Българската федерация по автомобилен спорт Владимир Илиев връчи плакет на кмета на Хасково с благодарност за оказаното съдействие за провеждането на състезанието. От своя страна Добри Беливанов му подари кристално копие на статуята на св. Богородица, символ на Хасково.\r\nКметът връчи и наградите на победителите в ралито и заяви, че състезанието е било много вълнуващо и ще направи всичко възможно то да се проведе и през следващата година. Публиката аплодира бурно изказването на градоначалника.", "date": "2018.06.03", "title": "Хасково: Кметът Добри Беливанов откри рали \"Писта затворен маршрут Хасково 2018\""}
{"url": "http://www.focus-news.net/news/2018/06/03/2529454/ipn-izbiratelnata-aktivnost-na-kmetskite-izbori-v-kishinev-e-184.html", "text": "Повече от 116  хил. гласоподаватели от Кишинев са гласували  до 13 часа по обяд местно време (съвпада с българското) на балотажа за кметските избори в столицата на Молдова, бележейки избирателна активност от 18,4%\r\nНай-активни са гласоподавателите на възраст между 56 и 70-възраст – до 13 часа са гласували 31,95% от тях.   По време на първия тур от изборите на 20 май, към 13 ч. са гласували малко повече от 100 хил. души.\r\nПредаде . Виктор Турмаков", "date": "2018.06.03", "title": "IPN: Избирателната активност на кметските избори в Кишинев е 18,4%"}
{"url": "http://www.focus-news.net/news/2018/06/03/2529462/sofiya-zadrastvane-se-e-obrazuvalo-pri-37-km-na-avtomagistrala-hemus-v-posoka-sofiya.html", "text": "Задръстване се е образувало при 37 км на автомагистрала \"Хемус\" в посока София, предаде репортер на Агенция \"Фокус\".", "date": "2018.06.03", "title": "София: Задръстване се е образувало при 37 км на автомагистрала \"Хемус\" в посока София"}
{"url": "http://www.focus-news.net/news/2018/06/03/2529459/burgas-osvetiha-znameto-na-gvardeyskiya-otryad-kam-pgee-konstantin-fotinov-na-ofitsialna-tseremoniya-na-ploshtada.html", "text": "Осветиха знамето на четвърти ученически гвардейски отряд към ПГЕЕ „Константин Фотинов“ на официална церемония в Бургас. Връчиха и тамбурмажор на ученическия гвардейски оркестър към професионалната гимназия. Това съобщиха от пресцентъра на Община Бургас. На официална церемония в присъствието на вицепремиера и министър на отбраната Красимир Каракачанов, кмета Димитър Николов, областния управител Вълчо Чолаков, Негово Високопреосвещенство Сливенския митрополит Иоаникий и представители на бургаското духовенство осветиха знамето на ученическия гвардейски отряд. \r\nСъздаването на ученически гвардейски отряди и ученически гвардейски оркестри е по инициатива на д-р Денислава Ангелова, председател на Асоциация „Докосни дъгата“. Тържественото събитие с участието на Националната гвардейска част се състоя на пл. „Св. Св. Кирил и Методий“. По време на церемонията ученическия гвардейски оркестър към професионалната гимназия получи тамбурмажор. Церемонията по тържествено връчване на знамето на четвърти ученически гвардейски отряд и тамбурмажора на втори ученически гвардейски оркестър се осъществи под патронажа на президента Румен Радев, с подкрепата на Министерството на отбраната и любезното участие на Националната гвардейска част. Тържеството  приключи с тържествена церемония-спектакъл „Искри“, изпълнена от Националната гвардейска част.", "date": "2018.06.03", "title": "Бургас: Осветиха знамето на гвардейския отряд към ПГЕЕ „Константин Фотинов“ на официална церемония на площада"}
{"url": "http://www.focus-news.net/news/2018/06/03/2529464/sofiya-na-20-km-na-am-trakiya-posoka-sofiya-se-e-obrazuvalo-okolo-3-km-zadrastvane.html", "text": "На 20 км на АМ \"Тракия\" посока София се е образувало около 3 км задръстване, съобщи слушател на Радио \"Фокус\". По думите му времето за преминаване през участъка, към този момент е около 15-20 минути. Шофьорите да карат с повишено внимание, тъй като в района има завой.", "date": "2018.06.03", "title": "София: На 20 км на АМ \"Тракия\" посока София се е образувало около 3 км задръстване"}
{"url": "http://www.focus-news.net/news/2018/06/03/2529465/sofiya-koloni-ot-avtomobili-sa-se-obrazuvali-na-am-trakiya-sled-vakarel-v-posoka-stolitsata.html", "text": "Колони от автомобили са се образували на АМ \"Тракия\" след Вакарел в посока столицата, предаде репортер на Агенция \"Фокус\". Към момента не е ясна причината за задръстването.", "date": "2018.06.03", "title": "София: Колони от автомобили са се образували на АМ \"Тракия\" след Вакарел в посока столицата"}
{"url": "http://www.focus-news.net/news/2018/06/03/2529470/kmetovete-na-varna-ivan-portnih-i-na-dolni-chiflik-krasimira-anastasova-i-narodniyat-predstavitel-neli-petrova-byaha-gosti-na-otkrivaneto-na-izografisaniya-hram-v-selo-tsarevtsi.html", "text": "Православният храм „Св. св. Константин и Елена” в село Царевци, община Аврен, беше изографисан за първи път. Обновяването му стана факт за празника на селото, който по традиция се отбелязва в първата неделя на юни. Това съобщиха от пресцентъра на ПП ГЕРБ – Варна. Църквата беше осветена, а храмовият комплекс привлече много посетители. Сред официалните гости бяха кметовете на Варна Иван Портних и на Долни чифлик Красимира Анастасова, народният представител от ГЕРБ Нели Петрова, както и Тодор Балабанов, председател на варненския Общински съвет.\r\nЦърквата, построена преди близо 160 години, е паметник на културата с любопитна история, тъй като според исторически сведения е посещавана и от Васил Левски, и от Христо Ботев. Храмът е изографисан от румънския иконописец Доринел Коман.\r\n„Писмеността и религията са ни съхранили като нация, затова съм щастлив, че делото на предците ни, започнали строителството на църквата в средата на 18 в., беше завършено с изографисването на стените. Работата на иконописеца продължи шест месеца, но днес всички сме горди с резултата.\r\nНека пазим направеното за следващите поколения”, призова кметът на общината Емануил Манолов в приветствието си към жителите и гостите на с.\r\nЦаревци. Той обяви, че е поканил Доринел Коман да изографиса и църквата в с. Аврен, която тази година ще чества своята 150-та годишнина.\r\n„Амбицията ни е стенописите да бъдат готови до есента, когато ще отбележим 35 години от създаването на общината”, каза още Емануил Манолов.\r\nТой показа на кмета и председателя на ОбС във Варна Иван Портних и Тодор Балабанов обновения етнографски комплекс в Царевци, част от който е и църквата „Св. Св. Константин и Елена”. Там посетителите могат да се запознаят с музейната сбирка, подредена в някогашното килийно училище, където първият светски учител е бил писателят Стилиян Чилингиров.\r\nСъхранен е и традиционният занаят килимарство. „Желанието ни е ученици да посещават комплекса и да обогатяват знанията си за историята на нашия прекрасен край и за тънкостите на старите занаяти”, разказа Емануил Манолов.\r\n„Етнографският комплекс в с. Царевци е прекрасен пример за поддръжката на подобни културно-исторически обекти. Поздравявам Емануил Манолов и екипа му за положените усилия и впечатляващия резултат”, коментира Иван Портних.\r\nДнес в църковния двор беше осветен и раздаден курбан за здраве на жителите и гостите на с. Царевци, а на площада празникът беше отбелязан с фолклорен концерт с участието на Поли Паскова.", "date": "2018.06.03", "title": "Кметовете на Варна Иван Портних и на Долни чифлик Красимира Анастасова и народният представител Нели Петрова бяха гости на откриването на изографисания храм в село Царевци"}
{"url": "http://www.focus-news.net/news/2018/06/03/2529460/pazardzhik-politseyski-patrul-s-radar-e-razpolozhen-pri-otbivkata-za-velingrad-i-tserovo-na-am-trakiya-v-posoka-sofiya.html", "text": "Полицейски патрул с радар и софийска регистрация 1624 е разположен при отбивката за Велинград и Церово на АМ \"Тракия\" в посока София, предаде репортер на Агенция \"Фокус\".", "date": "2018.06.03", "title": "Пазарджик: Полицейски патрул с радар е разположен при отбивката за Велинград и Церово на АМ \"Тракия\" в посока София"}
{"url": "http://www.focus-news.net/news/2018/06/03/2529468/sofiya-okolo-15-km-e-zadrastvaneto-ot-avtomobili-na-am-trakiya-ot-vakarel-v-posoka-stolitsata.html", "text": "Около 15 км е задръстването от автомобили на АМ \"Тракия\" от Вакарел в посока столицата, предаде репортер на Агенция \"Фокус\". Колите се движат в три колони. Движението в аварийното платно не се регулира от полиция и през него периодично преминават автомобили. Към момента няма информация каква е причината за задръстването.\r\nПрепоръчително е шофьорите, които пътуват за столицата да използват алтернативни маршрути.", "date": "2018.06.03", "title": "София: Около 15 км е задръстването от автомобили на АМ \"Тракия\" от Вакарел в посока столицата"}
{"url": "http://www.focus-news.net/news/2018/06/03/2529466/blagoevgrad-sled-balgaro-gratskata-granitsa-na-gkpp-promahon-nyama-zadrastvaniya-ot-tovarni-avtomobili.html", "text": "След българо-гръцката граница на ГКПП \"Промахон\" няма задръствания от товарни автомобили. Движението се осъществява спокойно, съобщава слушател на Радио \"Фокус\".", "date": "2018.06.03", "title": "Благоевград: След българо-гръцката граница на ГКПП \"Промахон\" няма задръствания от товарни автомобили"}
{"url": "http://www.focus-news.net/news/2018/06/03/2529469/anadolu-agency-pobediliyat-na-parlamentarnite-izbori-v-irak-predupredi-pravitelstvoto-v-bagdad-da-pusne-vodata-i-toka.html", "text": "Шиитският проповедник Муктада ас Садър даде на иракското правителство няколко дни, за да разреши кризата с водата и електричеството в страната, предава Anadolu Agency.\r\nКоалицията на ас Садър спечели най-голяма подкрепа на парламентарните избори в страната миналия месец, припомня турската агенция.\r\n„Ако това е отмъщение срещу иракския народ заради нашата изборна победа, то аз няма да позволя това да се случи“, заяви проповедникът.\r\n„Сигурен съм, че спирането на тока и водата няма да накара хората да паднат на колене“, добави още той.\r\n„Даваме на правителството няколко дни да разреши този въпрос и да ни позволи да продължим работата по възвръщането на правата ни“, предупреди ас Садър.\r\n„Анадолската агенция“ обяснява, че в много иракски провинции са се провели демонстрации заради спирането на електричеството, като ситуацията се е влошила допълнително поради високите летни температури. В неделя парламентът в Багдад трябва да проведе извънредно заседания, на което депутатите ще се опитат да намерят разрешение на кризата.\r\nПревод и редакция:", "date": "2018.06.03", "title": "Anadolu Agency: Победилият на парламентарните избори в Ирак предупреди правителството в Багдад да пусне водата и тока"}
{"url": "http://www.focus-news.net/news/2018/06/03/2529471/sofiya-lek-avtomobil-i-dzhip-sa-katastrofirali-v-rayona-na-20-km-na-am-trakiya-v-posoka-stolitsata.html", "text": "Лек автомобил и джип са катастрофирали между 19 км и 20 км на АМ \"Тракия\" в посока столицата, предаде репортер на Агенция \"Фокус\". На място има полицейски патрул със софийска регистрация 9855. Затворена за движение е лявата лента за изпреварване. Няма медицински екип на мястото на произшествието.\r\nЗаради пътния инцидент в района се е образувало километрично задръстване, което започва край отбивката за Вакарел. \r\nПрепоръчително е шофьорите, които пътуват за столицата да използват алтернативни маршрути.", "date": "2018.06.03", "title": "София: Лек автомобил и джип са катастрофирали в района на 20 км на АМ \"Тракия\" в посока столицата"}
{"url": "http://www.focus-news.net/news/2018/06/03/2529472/ria-novosti-kitay-otseni-vliyanieto-na-novite-amerikanski-mita-varhu-otnosheniyata-mezhdu-stranite.html", "text": "Пекин заплаши да се откаже от постигнатите договорки с Вашингтон ако САЩ въведат ограничителни мерки, включително по-високи мита. Това се казва в заявление на китайското Министерство на търговията, предава РИА Новости.\r\nОт ведомството заявиха, че взаимните отстъпки и отказът от търговска война са предпоставки за подписване на ново търговско споразумение.\r\n„Позицията на китайската страна остава последователна. За удовлетворяване на растящото потребителско търсене и икономическото развитие китайската страна е готова да увеличи вноса от всички страни, включително САЩ. Това е в интерес на народите и на двете страни, както и на целия свят“, се казва в заявлението.\r\nВ събота и неделя в Пекин страните проведоха пореден кръг преговори на фона на изострянето на търговския конфликт между двете страни. В тях участваха министъра на търговията на САЩ Уилбър Рос и вицепремиера на Държавния съвет на Китай Лю Хе.Мита и ответни мерки\r\nРИА припомня, че в края на май анонсира, че на 15 юни ще обяви окончателни списък на китайските стоки, които подлежат на облагане от 25%. Митата ще влязат в сила веднага след публикуването на списъка.\r\nВ отговор, Министерството на търговията на Китай изрази учудване и съобщи, че заявлението на Вашингтон коренно противоречи на постигнатите договорки.\r\nВ средата на май страните се разбраха да предприемат ефективни мерки за съкращаване на дефицита на баланса на САЩ в търговията с Китай и за значително увеличаване на износа на американски стоки и услуги в азиатската страна.\r\nСлед преговорите във Вашингтон вицепремиера Лю Хе заяви, че страните са се договорили да не водят търговска война и да прекратят въвеждането на взаимни търговски мита. Министърът на финансите на САЩ Стивън Мнучин потвърди, че взаимното въвеждане на мита между Китай и Съединените щати се преустановява и отбеляза значителен прогрес в търговските преговори.\r\nПревод и редакция:", "date": "2018.06.03", "title": "РИА Новости: Китай оцени влиянието на новите американски мита върху отношенията между страните"}
{"url": "http://www.focus-news.net/news/2018/06/03/2529474/sofiya-politseyski-patrul-e-razpolozhen-na-izhoda-na-stolitsata-v-posoka-plovdiv.html", "text": "Полицейски патрул със софийска регистрация 5117 е разположен на изхода на столицата в посока Пловдив, предаде репортер на Агенция \"Фокус\".", "date": "2018.06.03", "title": "София: Полицейски патрул е разположен на изхода на столицата в посока Пловдив"}
{"url": "http://www.focus-news.net/news/2018/06/03/2529473/antoniya-stoyanova-obshtina-asenovgrad-dvama-spasiteli-se-grizhat-za-bezopasnostta-na-posetitelite-na-obshtinskiya-pluven-kompleks-v-grada.html", "text": "Двама спасители се грижат за безопасността на посетителите на Общинския плувен комплекс в Асеновград. Това каза за Радио „Фокус“ – Пловдив Антония Стоянова, управител на Дейност „Пазари и тържища“ в Община Асеновград, по повод откриването на плувния сезон в града. По думите й басейнът разполага също с лекар, медицинска сестра, озеленител, охранител и хигиенист. \r\n„На територията на Общинския плувен комплекс има заведение за хранене и напитки. Тази година сме закупили още нови шезлонги и чадъри. В момента имаме по 200 шезлонга и чадъра. В процес сме да закупим още. Всички тревни площи са идеално поддържани. Всеки желаещ може да дойде, да се наслади на чистата минерална вода и да прекара приятно със семейството и приятелите си“, каза още Антония Стоянова. \r\nТя подчерта, че Общинският плувен комплекс в Асеновград работи с удължено работно време, в сравнение с миналия сезон. „Работното му време е общо 12 часа, сутрин - от 08.00 часа, а вечер - до 20.00 часа. Работните дни са петък, събота, неделя понеделник и вторник. В сряда работи до 13.00 часа, тъй като тогава басейнът се изпразва и се чисти основно, а в четвъртък не работи, защото се пълни отново с чиста вода. 34 часа са необходими за напълването на басейна“, обясни Стоянова. Тя посочи, че на всеки 10 дни се взимат проби от водата и се изследват в Регионалната здравна инспекция в Пловдив. \r\n„Водата е минерална, с много добри лечебни и питейни качества. Водата излиза от извора с температура 27 градуса. В първия ден от напълването на басейна е хладка. Душовете, които са осигурени на Общинския плувен басейн и посетителите могат да използват, също са с минерална вода“, добави Антония Стоянова.\r\nТони МИХАЙЛОВ", "date": "2018.06.03", "title": "Антония Стоянова, Община Асеновград: Двама спасители се грижат за безопасността на посетителите на Общинския плувен комплекс в града"}
{"url": "http://www.focus-news.net/news/2018/06/03/2529476/sofiya-politseyski-patrul-s-radar-e-razpolozhen-na-am-trakiya-pri-otbivkata-za-letishte-sofiya.html", "text": "Полицейски патрул с радар е разположен на АМ\" Тракия\" при отбивката за Летище \"София\", предаде репортер на Агенция \"Фокус\".", "date": "2018.06.03", "title": "София: Полицейски патрул с радар е разположен на АМ\" Тракия\" при отбивката за Летище \"София\""}
{"url": "http://www.focus-news.net/news/2018/06/03/2529475/zadrastvane-se-e-obrazuvalo-na-am-trakiya-v-uchastaka-ot-km-158-do-km-155-v-posoka-sofiya-poradi-remontni-deynosti.html", "text": "Задръстване се е образувало на АМ „Тракия“, в участъка от км 158 до км 155, в посока София, поради ремонтни дейности, предаде репортер на Радио „Фокус“. Има километрична колона от автомобили, които се движат с около 20км/ч. Движението по главния път е натоварено, пътните настилки са сухи.\r\nАлбена ЖИЛЕКОВА", "date": "2018.06.03", "title": "Задръстване се е образувало на АМ „Тракия“, в участъка от км 158 до км 155, в посока София, поради ремонтни дейности"}
{"url": "http://www.focus-news.net/news/2018/06/03/2529467/aleksandar-vuchich-othvarli-amerikanskiya-paket-za-kosovo-ne-e-dostoen-za-vnimanie.html", "text": "Президентът на Сърбия Александър Вучич отхвърли работния документ за косовския въпрос, познат като „американски пакет“, предава македонският портал “A1 On”.\r\nСпоред съобщения в близки до властта сръбски медии се казва,  че Вучич е оценил документа като недостоен за внимание и неприемлив за Сърбия, поради което и не е пожелал да запознае обществеността с неговото съдържание.\r\n„Наскоро бе съобщено за съществуването на  този „нон-пейпър“ в кабинета на Вучич и това бе потвърдено от вицепремиера на Косово Енвер Ходжай, който изрази надежда, че Белград ще приеме документа, в който се иска от Белград да признае независимостта на Косово.\r\nПревод и редакция:", "date": "2018.06.03", "title": "Александър Вучич отхвърли „американския пакет“ за Косово: Не е достоен за внимание"}
{"url": "http://www.focus-news.net/news/2018/06/03/2529478/sport-kupata-na-kralya-s-nov-format-v-ispaniya.html", "text": "Форматът на провеждане на турнира за Купата на краля в Испания ще бъде променен От сезон 2019/2020 по посока ограничаване на броя на мачовете. В 1/16-финалите, когато се включват клубовете от Примера дивисион, и в 1/8-финалите вече ще се играе по един мач, а не както досега по два. Решението е взето след среща на шефа на Ла Лига Хавиер Тебас и президента на федерацията Луис Рубиалес. То идва в отговор на желанията на водещите клубове за намаляване на мачовете. Сред най-силните гласове в тази коалиция беше този на победителя в последните четири години Барселона.\r\nПричината промяната да не се случи още през предстоящия сезон е, че правата вече са продадени.", "date": "2018.06.03", "title": "Спорт: Купата на краля с нов формат в Испания"}
{"url": "http://www.focus-news.net/news/2018/06/03/2529480/blagoevgrad-natovareno-e-dvizhenieto-po-avtomagistrala-struma-i-glaven-pat-e-79-v-oblastta-no-ne-se-obrazuvat-koloni-ot-avtomobili.html", "text": "Натоварено е движението по автомагистрала „Струма“ и главен път Е-79 в област Благоевград, както и по второкласен път 19 Симитли – Гоце Делчев, но не се образуват колони от автомобили. Това съобщиха за Радио „Фокус“ – Пирин от Областно пътно управление – Благоевград. През деня не са регистрирани тежки пътни инциденти в региона. В област Благоевград не се извършват ремонтни дейности, които да налагат въвеждане на ограничения за движението. Повишена е опасността от падащи камъни в Кресненското дефиле и по второкласен път 19 Симитли – Гоце Делчев.\r\nС нормална интензивност е движението по основните улици и булеварди в областния център. Пътните настилки са сухи, времето е слънчево. В края на почивния ден по-натоварено е движението в района на входните и изходните пътни артерии в Благоевград. Трафикът по булевардите „Васил Левски“, „Св. Димитър Солунски“ и „Св. св. Кирил и Методий“ е интензивен, но не се образуват задръствания. През изминалия ден няма регистрирани тежки пътни инциденти в града. Градския транспорт се движи по разписание и без отклонение от редовния си маршрут. Светофарните уредби са в изправност.", "date": "2018.06.03", "title": "Благоевград: Натоварено е движението по автомагистрала „Струма“ и главен път Е-79 в областта, но не се образуват колони от автомобили"}
{"url": "http://www.focus-news.net/news/2018/06/03/2529477/pazardzhik-natovareno-e-dvizhenieto-po-glaven-pat-i-8-ot-plovdiv-prez-pazardzhik-za-belovo-i-kostenets.html", "text": "Натоварено е движението по главен път I-8 от Пловдив през Пазарджик за Белово и Костенец, предаде репортер на Радио „Фокус“ – Пазарджик. Движат се много товарни автомобили и в двете посоки. Патрул на „Пътна полиция“ е разположен на изхода на Пазарджик в посока Пловдив, както и на изхода на града в посока село Звъничево. Пътните настилки са преобладаващо сухи.\r\nАлбена ЖИЛЕКОВА", "date": "2018.06.03", "title": "Пазарджик: Натоварено е движението по главен път I-8 от Пловдив през Пазарджик за Белово и Костенец"}
{"url": "http://www.focus-news.net/news/2018/06/03/2529479/plovdiv-izklyuchitelno-natovareno-e-dvizhenieto-v-uchastaka-na-avtomagistrala-trakiya-v-oblastta-prizovavat-se-vodachite-da-shofirat-s-povisheno-vnimanie.html", "text": "Изключително натоварено е движението в участъка на автомагистрала „Тракия“ в Пловдивска областта, призовават се водачите да шофират с повишено внимание и съобразена скорост. Това съобщиха за Радио „Фокус“ – Пловдив от Областното пътно управление. Водачите трябва да бъдат особено бдителни в участъка на магистралата от км 134 до км 156, по който се извършват ремонтни дейности, тъй като трафикът е затруднен. Въведеното ограничение за движение с до 90 км/ч и двупосочното преминаване в платното в посока София ще остане валидно до 30 юни. Движението на тежкотоварните камиони над 12 тона по въпросния участък от магистралата е ограничено и в двете посоки, като водачите трябва да използват обходни маршрути.\r\nНатоварен трафик се отчита и по направленията Пловдив-Карлово и Пловдив-Асеновград-Смолян. До 10 юни движението по пътя Пловдив – Асеновград, от изхода на град Пловдив до град Асеновград, ще се извършва двупосочно в едното платно, поради ремонтни дейности в участъка. Остава ограничено движението на камиони над 12 тона по пътя Поповица-Болярци. Повишена опасност от падащи камъни има по направленията Асеновград-Смолян, Югово-Лъки и Кричим-Девин, както и в района на проходите Козница и Стражата, предупредиха от Областното пътно управление.\r\nТрафикът на територията на град Пловдив също е интензивен към момента. Струпване на автомобили има по главните градски булеварди и по входно-изходните артерии. Призовават се водачите да шофират с повишено внимание и съобразена скорост, както и да не предприемат рискови маневри. Пътищата на територията на града са сухи и нормално проходими.\r\nТони МИХАЙЛОВ", "date": "2018.06.03", "title": "Пловдив: Изключително натоварено е движението в участъка на автомагистрала „Тракия“ в областта, призовават се водачите да шофират с повишено внимание"}
{"url": "http://www.focus-news.net/news/2018/06/03/2529483/blagoevgrad-kmetat-d-r-atanas-kambitov-dade-kurban-za-zdrave-na-zhitelite-na-grada.html", "text": "Кметът д-р Атанас Камбитов даде курбан за здраве и благоденствие на жителите на Благоевград. Това съобщиха от пресцентъра на Общината. За четвърта поредна година стотици хора се събраха  край 33-метровия Кръст, пазител на града, в местността „Заева поляна“. Кметът на община Благоевград Атанас Камбитов поздрави съгражданите си по случай  празника и припомни с благодарност и почит името на покойния Неврокопски митрополит Натанаил, „Днес сме тук да се помолим за здраве, за закрила,  и  на този ден, да си спомним за дядо Натанаил, Бог да го прости! Човекът, който освети кръста, благодарим и на Дядо Серафим, на нашите отци, за това, че винаги са с нас. Да благодарим и на хората, които помогнаха да може да бъде изграден този кръст. Благодаря и на кметовете, които се включиха в организацията за курбана. Желая на всички здраве! Бог да пази Благоевград!“ .\r\nОтец Андон Шавулев от благоевградския храм „Въведени Богородично“ отслужи литургия за здраве и благослови трапезата.", "date": "2018.06.03", "title": "Благоевград: Кметът д-р Атанас Камбитов даде курбан за здраве на жителите на града"}
{"url": "http://www.focus-news.net/news/2018/06/03/2529482/kyustendil-vodachite-tryabva-da-shofirat-s-povisheno-vnimanie-po-patya-kyustendil-sofiya-prez-konyavskata-planina-i-v-uchastatsite-boboshevo-chetirtsi-i-vaksevo-drumuhar.html", "text": "Водачите трябва да шофират с повишено внимание по пътя Кюстендил – София през Конявската планина и в участъците Бобошево – Четирци и Ваксево – Друмухар. Това съобщиха за Радио „Фокус” – Кюстендил от Областно пътно управление – Кюстендил. В участък от един километър се усвояват нови площи за изграждане на ново трасе, поради свлачище. Движението трябва да се осъществява с повишено внимание и съгласно въведената организация за безопасност. Срокът за приключване на дейностите е до 8 септември 2018 година. В участъци от пътя Смоличано – Пелатиково е ограничено движението на моторни превозни средства, поради пропадане на пътното платно. Срокът за възстановяване на участъка е 30 юни. Нормално натоварен е трафикът по автомагистрала „Струма” и по път Е-79, както и по направлението София – Кюстендил. Слаб трафик има в посока от и за ГКПП „Гюешево”. Повишена е опасността от падащи камъни във високопланинските райони.\r\nЛивия НИНОВА", "date": "2018.06.03", "title": "Кюстендил: Водачите трябва да шофират с повишено внимание по пътя Кюстендил – София през Конявската планина и в участъците Бобошево – Четирци и Ваксево – Друмухар"}
{"url": "http://www.focus-news.net/news/2018/06/03/2529485/the-washington-post-bashar-asad-obmislya-da-poseti-severna-koreya-za-da-se-sreshtne-s-kim-chen-un.html", "text": "Президентът на Сирия Башар Асад е проявил интерес към това да посети Северна Корея, където да се срещне с лидера на страната Ким Чен-ин, като с това добави нов интересен нюанс в предстоящата следващата седмица среща между американския президент Доналд Тръмп и севернокорейския лидер, пише електронното издание на американския вестник The Washington Post.\r\nСъобщението бе направено от държавната агенция на Северна Корея „КЦНА“ без да се споменава кога е възможно да се проведе визитата на Асад, който рядко излиза от родината си през последните седем години, в които страната му е разкъсвана от гражданска война. Изданието уточнява, че засега Дамаск не е коментирал тази информация.\r\nThe Washington Post коментира, че дори само споменаването на приятелските контакти между Дамаск и Пхенян може да предизвика допълнителни трудности за САЩ да формулират дневния си ред за предстоящата среща на на 12 юни. Според вестникът, идеята, също така отразява стремежа на Ким да се отърси от изолирания си имидж и да търси по-широки контакти, във връзка с което той прави показни усилия да си уреди среща с руския президент Владимир Путин.\r\nВ материала на КЦНА се казва, че коментара на Асад за възможно пътуване до Пхенян е направен миналия вторник пред посланика на Северна Корея в Дамаск, но не се уточнява защо се съобщава това чак сега.\r\n„Ще посетя Северна Корея и ще се срещна с Ким Чен-ун“, са били думите на сирийския държавен глава, според цитата на КЦНА.\r\nЕдинствените излизания в чужбина на Асад след 2011 година са за визитите му в Русия, като последната от тях беше през май.\r\nThe Washington Post обяснява, че все още не е обявено какъв ще е обсегът на дискусиите на предстоящата среща в Сингапур между Ким и Тръмп. От Белия Дом се надяват, че на срещата севернокорейският лидер ще поеме конкретни за спирането на ядрената и ракетната програма на Пхенян. От своя страна лидерът на азиатската страна отбеляза, че все още е възможно преговорите с американския президент да бъдат блокирани, включително и заради предстоящите съвместни военни учения на САЩ и Южна Корея.\r\nНо Ким, продължава вестникът, търси паралелни отделни контакти със Сеул, като вече два пъти се срещна с президента на страната Мун Дже-ин и изпрати екипи да проведат работни срещи със свои колеги от Юга по различни инициативи, като например възможно събиране на семействата, останали разделени след Корейската война през 1950-53 година.\r\nОсвен това Ким на два пъти миналия месец беше в Китай, а в четвъртък се срещна с външния министър на Русия Сергей Лавров в Москва.\r\nАмериканският вестник отбелязва, че Сирия и Северна Корея поддържат близки отношения от много години. През 2007-а година Израел унищожи ядрен реактор в Сирия, за който се предполага, че е построен от Северна Корея.", "date": "2018.06.03", "title": "The Washington Post: Башар Асад обмисля да посети Северна Корея, за да се срещне с Ким Чен-ун"}
{"url": "http://www.focus-news.net/news/2018/06/03/2529481/burgas-postradaloto-pri-strelba-v-slanchev-bryag-22-godishno-momiche-ostava-s-opasnost-za-zhivota.html", "text": "Пострадалото при стрелба в Слънчев бряг 22-годишно момиче остава с опасност за живота. Това съобщиха за Агенция \"Фокус\" от МБАЛ-Бургас. След извършената и операция вчера тя остава настанена в отделението по реанимация. Агенция \"Фокус\" припомня: 22-годишно момиче пострада, а 55-годишен мъж беше убит при стрелба в курорта Слънчев бряг късно в събота вечер. Двамата се намирали в паркиран лек автомобил, когато 37-годишен мъж открил огън по автомобила. Той стрелял първо в мъжа, а след това по момичето. Извършителят беше задържан в опит да напусне страната ни на ГКПП \"Лесово\". Причини за прострелването са ревности и неизяснени лични отношения между 37-годишния задържан и младото момиче.", "date": "2018.06.03", "title": "Бургас: Пострадалото при стрелба в Слънчев бряг 22-годишно момиче остава с опасност за живота"}
{"url": "http://www.focus-news.net/news/2018/06/03/2529488/burgas-normalno-prohodimi-sa-patishtata-v-oblastta.html", "text": "Нормално проходими са пътищата в област Бургас. Това каза за Радио „Фокус“ – Бургас дежурният в Областно пътно управление - Бургас. Извършват се ремонтни дейности на пътя Слънчев Бряг – Бургас и изграждане на второ платно в участъка Поморие-Ахелой. Движението на автомобили е отклонено по алтернативните маршрути, както следва: Бургас – Ахелой, през Каблешково; Поморие – Ахелой, през Каменар. Ремонтите трябва да приключат до 18 юни. \r\nПри входно-изходните артерии на Бургас движението се осъществява нормално, без задръствания. Интензивен е трафикът по основните улици и булеварди. Малко по-натоварено е автомобилното движение в района на кръговото кръстовище „Трапезица” и пред Окръжна болница. Не е интензивен е трафикът района на кръстовището между улиците „Спортна“ и „Индустриална“, както и по бул. „Сан Стефано“ и “Демокрация”.\r\nЯнислава КРЪСТЕВА", "date": "2018.06.03", "title": "Бургас: Нормално проходими са пътищата в областта"}
{"url": "http://www.focus-news.net/news/2018/06/03/2529484/otets-emiliyan-hram-sv-nikolay-chudotvorets-burgas-vseki-ot-svetiite-ima-svoy-den-svoy-osoben-praznik-a-dnes-nie-gi-vazpomenavame-vsichki.html", "text": "Днес отбелязваме Деня на всички светии. Това каза за Радио „Фокус“-Бургас отец Емилиян от храм „Св. Николай Чудотворец“ в к-с „Меден рудник“ в Бургас. „Днес всички жители и гости на областта празнуват този светъл ден. В храмовете се отслужва празнична света литургия. Някой наричат курбани за здраве. Всеки от светиите има свой ден, свой особен празник. А днес ние с вас ги възпоменаваме всички заедно и тези, които са били прославени, известни още приживе, и онези, които разкрили своята святост след смъртта си, които останали неизвестни за хората, но познати на Бога – всички тях, които наричаме светии“, посочи отец Емилиян и добави, че светците са хора, изпълнили Божия замисъл, хора, каквито Господ би искал всички ние да бъдем. „Понеже всеки човек, сътворен от Бога, е призван към святост“, каза още отеца.\r\nТой заяви също, че продължава доизграждането на храм „Свети Николай Чудотворец“. „Приканвам всички граждани да посещават храма ни. Съвсем скоро той ще бъде напълно изграден и завършен. Ако поставим един до друг младия мъченик, който отдал живота си за вярата, отшелника, който години наред живеел в глухата гора, и княза, на когото се налагало и да управлява, и да се съветва със своята дружина, и да воюва – човек би казал, какво е общото между тях? И въпреки това всички те са наричани светци“, заяви Отец Емилиян и допълни, че занимавайки се със своето дело, осъществявайки своето призвание, в същото време те са посвещавали себе си на Господа.\r\nЯнислава КРЪСТЕВА", "date": "2018.06.03", "title": "Отец Емилиян, храм „Св. Николай Чудотворец“-Бургас: Всеки от светиите има свой ден, свой особен празник, а днес ние ги възпоменаваме всички"}
{"url": "http://www.focus-news.net/news/2018/06/03/2529487/veliko-tarnovo-zatvoren-za-dvizhenie-e-patyat-mezhdu-veliko-tarnovo-i-selo-shemshevo-poradi-vlosheno-sastoyanie-na-mostovo-saorazhenie.html", "text": "Добри са условията за пътуване на територията на Великотърновска област. Пътните настилки са частично мокри, времето е предимно облачно, но без интензивни валежи. Движението към този час е спокойно. Затворен за движение е пътят между Велико Търново и село Шемшево през Западна промишлена зона, а причината е влошено състояние на мостово съоръжение. Това съобщиха за Радио „Фокус” – Велико Търново от пресцентъра на Агенция „Пътна инфраструктура“. Обходният маршрут за селата Шемшево, Буковец и Керека се извършва по гл. път I-4  – през село Леденик. Ограничено е движението на МПС над 3,5 тона на път Чешма-Кесарево, поради лошо експлоатационно състояние на пътя. Срокът на организацията на движение е до 31 декември. Обходният маршрут е Чешма-Сливовица-Горско Ново село-Джулюница-Кесарево. Остава затворен поради свлачище yчастък от път Царски извор – Драганово, обходният маршрут е през село Сушица. Отворен за движение е Проходът на Републиката, но там все още е в сила предупреждението за опасност от падащи камъни.\r\nЛуиза ТРАНЧЕВА", "date": "2018.06.03", "title": "Велико Търново: Затворен за движение е пътят между Велико Търново и село Шемшево поради влошено състояние на мостово съоръжение"}
{"url": "http://www.focus-news.net/news/2018/06/03/2529486/blagoevgrad-pozhar-e-goryal-v-dvora-na-mebelna-fabrika-na-ul-dimitar-solunski-nyama-postradali.html", "text": "Пожар горя в двора на мебелна фабрика на ул. „Димитър Солунски“ в Благоевград, огънят е потушен, предаде репортер на Радио „Фокус“ – Пирин. На мястото на инцидента са се отзовали два екипа на Района служба „Пожарна безопасност и защита на населението“ – Благоевград, както и служители на полицията. Няма пострадали.\r\nЛивия НИНОВА", "date": "2018.06.03", "title": "Благоевград: Пожар е горял в двора на мебелна фабрика на ул. „Димитър Солунски“, няма пострадали"}
{"url": "http://www.focus-news.net/news/2018/06/03/2529495/aktsenti-v-sutreshniya-blok-dobro-utro-balgariya-na-4-yuni.html", "text": "55-годишен бизнесмен беше убит, а 22-годишно момиче беше простреляно в курорта Слънчев бряг. Стана ясно, че причините за прострелването са ревност и неизяснени лични отношения между извършителя на убийството и момичето. Битовите скандали са в основата на значителна част от убийствата в страната. На 4 юни отбелязваме Международния ден за защита на децата, жертви на агресия. Тези и още теми ще коментираме в сутрешния блок „Добро утро, България“ на Радио „Фокус“ с психолога Иван Игов.\r\nКаква е българската външна политика към днешна дата? За актуалните теми, позитивите и успехите, ще разговаряме с политолога Румяна Коларова. \r\nМалко преди 09:00 часа гост в ефира ще бъде председателят на Комисията за защита на потребителите Димитър Маргаритов, с когото ще разговаряме за светофарните етикети, които предстои да бъдат поставени върху хранителните продукти.\r\nЗа последния четвърти лъч на „Мисия България“ – инициатива в рамките на Българското председателство на Съвета на ЕС, ще ни разкаже проф. Николай Овчаров. \r\nА ако все още не сте планували лятната си отпуска или пък предстоящите почивни дни, ще Ви представим една чудесна дестинация за отдих и туризъм, а именно природен парк „Беласица“, който се намира на територията на Община Петрич. Повече ще научим от репортажа на Ливия Нинова от Радио „Фокус“ – Пирин.\r\nТези и още теми в „Добро утро, България“ от 6.00 до 10.00 часа с водещ Йоланда Пелова.", "date": "2018.06.03", "title": "Акценти в сутрешния блок „Добро утро, България“ на 4 юни"}
{"url": "http://www.focus-news.net/news/2018/06/03/2529490/plovdiv-24-godishen-motorist-ot-hisarya-e-zaginal-pri-katastrofa-na-patya-mezhdu-selata-panicheri-i-starosel.html", "text": "24-годишен моторист от Хисаря е загинал при катастрофа на пътя между селата Паничери и Старосел. Това съобщи за Радио „Фокус“ – Пловдив говорителят на Областната дирекция на МВР. Около 11.30 днес в полицията е било съобщено, че в канавка между селата Паничери и Старосел е забелязан кросов мотор. На място е било установено безжизнено тяло на мъж на 24 години. При огледа е изяснено, че той се е блъснал с нерегистрирания си мотор в дърво. Предполага се, че инцидентът е станал около 04.00 часа. По случая е образувано досъдебно производство.\r\nТони МИХАЙЛОВ", "date": "2018.06.03", "title": "Пловдив: 24-годишен моторист от Хисаря е загинал при катастрофа на пътя между селата Паничери и Старосел"}
{"url": "http://www.focus-news.net/news/2018/06/03/2529491/govoritelyat-na-gratskoto-pravitelstvo-nyama-da-ima-dogovor-ako-ne-se-saglasim-za-ime-za-vsichki-upotrebi-i-promyana-na-makedonskata-konstitutsiya.html", "text": "Говорителят на гръцкото правителство и министър без портфейл Димитрис Янакопулос заяви в интервю пред гръцката телевизия „Епсилон“, че няма да бъде подписан договор преди да се постигне споразумение за име за всички употреби и промяна на македонската конституция, предава скопският телевизионен канал „Сител“.\r\nЯнакопулос обясни, че засега още няма съгласие за договор и затова не желае да влияе на евентуално решение като навлиза в детайли.\r\n„Докато не се договори всичко, нищо не е договорено. Така е в преговорите. Но това, което мога да кажа със сигурност е, че името за всички употреби и промяната на Конституцията са важни, дори главни предпоставки, за да може да има, какъвто и да е договор с Бивша югославска република Македония“, заяви Янакопулос.\r\nСпоред него, трябва да се вземат окончателните политически решения, защото това не е едностранен договор, а споразумение по много технически и правни, но и политически въпроси, „които всяка от страните трябва да проучи внимателно“.\r\n„В този момент няма договор. Когато има такъв ще дискутираме всички аспекти и детайли. Ще обявим договора и ще информираме политическите лидери. Ще известим и гръцкия народ и тогава може да проведем открита дискусия за всички детайли и всички въпроси, които се отнасят към споразумението“, заяви говорителят на гръцкото правителство и отказа да коментира дали Гърция е съгласна идентичността и езикът да бъдат македонски.\r\nВсе пак, по отношение на езика, той припомни думите на гръцкия външен министър Никос Коцияс, че „македонският език е признат от ООН през 1977 година по време на правителството на Констаниос Караманлис“.\r\nПолитикът изтъкна, че не иска да предвижда изходът от преговорите, които в момента се водят на ниво премиери, предаде кореспонтентът на МИА от Атина.\r\nВ коментар за позицията на македонския премиер Георги Иванов, говорителят на гръцкото правителство отбеляза, че реакцията на държавния глава трябва да се погледне и от друг аспект.\r\n„Питам се как е възможно президентът Иванов да реагира толкова остро за един договор, който в Гърция някои смятат за споразумение, което вреди на националните интереси. Искам да кажа, че ако погледнем реакцията му под друг ъгъл, ще видим, че гръцкото правителство преговаря добре, то се опитва да постигне договор, който да отговаря на националния интерес“, заяви Янакопулос.\r\nПревод и редакция:", "date": "2018.06.03", "title": "Говорителят на гръцкото правителство: Няма да има договор ако не се съгласим за име за всички употреби и промяна на македонската конституция"}
{"url": "http://www.focus-news.net/news/2018/06/03/2529493/plovdiv-narodnite-predstaviteli-ot-gerb-shte-provedat-priemni-s-grazhdani-na-4-yuni.html", "text": "Народните представители от ГЕРБ-Пловдив ще проведат приемни с граждани от избирателния си район в понеделник, 4 юни, съобщиха от пресцентъра на ПП ГЕРБ. Приемните ще бъдат както следва:\r\n-\tМенда Стоянова – председател на Комисията по бюджет и финанси в 44-тото Народно събрание – от 16.00 в централния офис на  ГЕРБ – Пловдив, на бул. „Марица” 91.\r\n-\tДимитър Лазаров - председател на Комисията за контрол над службите за сигурност, прилагането и използването на специалните разузнавателни средства и достъпа до данните по Закона за електронните съобщения и член на Комисията по правни въпроси - от 16.30 часа в партийния офис на ГЕРБ на улица „Прага” 2. \r\n-\tинж. Атанас Ташков – член на Комисията по транспорт, информационни технологии и съобщения и на Комисията по регионална политика, благоустройство и местно самоуправление в 44-то Народно събрание - от 16.00 часа в партийния офис на ул. „Стефан Стамболов\" № 21.\r\n-\tСпас Гърневски – заместник-председател на Комисията за борба с корупцията, конфликт на интереси и парламентарна етика - от 16.00 в офиса на  ГЕРБ на ул. \"Коста Паница\" № 5.", "date": "2018.06.03", "title": "Пловдив: Народните представители от ГЕРБ ще проведат приемни с граждани на 4 юни"}
{"url": "http://www.focus-news.net/news/2018/06/03/2529496/predstoyashti-sabitiya-v-stranata-za-4-yuni-agentsiya-fokus.html", "text": "***\r\nОт 9.30 часа в VI състав на Специализирания наказателен съд ще се гледа делото срещу Даниел Митов и Христо Ангеличин, обвинени в престъпление по служба. \r\n***\r\nОт 9.30 часа в Резиденция „Бояна“ европейският комисар по цифровата икономика и цифровото общество Мария Габриел ще открие годишната среща на Групата на европейските архиви към Европейската комисия и на Европейския борд на националните архивисти към Съвета на Европа. В 14.45 часа Мария Габриел ще участва в Конференция на Глобалния форум на жените-лидери 2018 под мотото \"Да вдъхновим дигиталните лидери на бъдещето\". \r\n***\r\nОт 9.30 часа в Национален музей „Земята и хората“ (бул. „Черни връх“ № 4) ще се проведе международна конференция, посветена на Общата селскостопанска политика и изпълнението ѝ в България и Европа.\r\n***\r\nОт 10.00 часа в XVI състав на Специализирания наказателен съд ще се гледа делото срещу Милко М., Росен Д., Златомир И., Кирил И. и Иван К., обвинени в организиране и ръководене на организирана престъпна група.  \r\n***\r\nОт 10.00 часа в XIV състав на Специализирания наказателен съд ще се гледа делото срещу Иван Д., Катерина Д., Анжело В. и др., обвинени в образуване и ръководене на организирана престъпна група. \r\n***\r\nОт 10.00 часа в X състав на Специализирания наказателен съд ще се гледа делото срещу Владимир Н., Томи Х. и Стоян С., обвинени в организиране и ръководене на организирана престъпна група. \r\n***\r\nОт 11.00 часа в пресклуба на БТА ще се проведе пресконференция на икономистите на БАН, които ще представят анализ за 10-годишнината от глобалната финансово-икономическа криза. \r\n***\r\nОт 12.00 часа в пленарната зала на Народното събрание председателят на парламента Цвета Караянчева ще се срещне с делегация на Асоциацията на бившите членове на Европейския парламент. В 12.20 часа те ще разговарят с председателите на комисиите по външна политика и европейските въпроси Джема Грозданова и Кристиан Вигенин в зала „Запад“. \r\n***\r\nОт 12.00 часа в националния пресклуб на БТА ще бъде представена инициативата „Възраждане на семейните ценности“, която се провежда за трета поредна година. \r\n***\r\nОт 13.00 часа в XV състав на Специализирания наказателен съд ще се заседава по молба за изменение на мярка за неотклонение на Стефан В.\r\n***\r\nОт 13.00 часа в Националния пресклуб на БТА ще се проведе пресконференция по повод дарителската кампания „За повече здрави деца“, в подкрепа на Клиника за детска хирургия при УМБАЛ „Св. Георги“-Пловдив. \r\n***\r\nОт 14.00 часа в II състав на Специализирания наказателен съд ще се гледа делото срещу Найден Д., Анастас Д., Васко А. и Иван М., обвинени в организиране и ръководене на организирана престъпна група. \r\n***\r\nОт 15.00 часа в XVIII състав на Специализирания наказателен съд ще се заседава по молба за изменение на мярка за неотклонение на Петко Д. \r\n***\r\nОт 15.00 часа в XIX състав на Специализирания наказателен съд ще се заседава по молба за изменение на мярка за неотклонение на Амир Ш.\r\n***\r\nОт 16.00 часа в VII състав Специализираният наказателен съд ще се произнесе за връщане на веществени доказателства по делото срещи Бойко Б., Емил Б., Емил Д., Йоана В., Явор К. и Даниела Н. \r\n***\r\nОт 16.30 часа в Президентството на Р България (бул. \"Дондуков\" 2) ще се състои церемония по награждаване на победителите в Международния конкурс по програмиране CodeIT Сезон 2017-2018. \r\n***\r\nОт 18.30 часа в мраморното фоайе на Столичната библиотека ще се състои премиерата на книгата „Живея за музиката. Автобиографията на един джазмен” - книга на Димитър Симеонов – Мончо.\r\n***\r\nВ 19.00 часа пред Народния театър „Иван Вазов“ музикалните състави на БНР ще излязат на протест с искане за справедливо заплащане. \r\n***\r\nОт 19.00 часа в Литературен клуб „Перото“ ще се състои представянето на новата книга на американската поетеса Линда Грегърсън „Машини за дишане“. \r\n***\r\nОт 19.00 часа в зала 42 на НДК българският актьор Георги Мамалев ще представи биографичната си книга „Усмихни се, човече!“. \r\n***\r\nОт 19.30 часа в Театър „Азарян“ ще се състои танцовият спектакъл „Хаканаи“. \r\n***\r\nОт 19.30 часа артистът, писател и куратор Гира Хашеми ще разкаже в „Червената къща“ за своите преживявания по пътя на бежанците в Европа. \r\n***\r\nОт 10.00 до 12.00 часа в клуба на ПП ГЕРБ-Варна (ул. „Г. Бенковски” №1) народният представител Владимир Вълев организира приемна за граждани. \r\n***\r\nОт 11.30 часа в зала „Варна“ в сградата на Общината ще се състои пресконференция във връзка с предстоящите прояви от Петия международен турнир „Одесос“ и 46-ия републикански преглед по пожаро-приложен спорт. \r\n***\r\nОт 13.00 часа в централата на БСП-Варна (ул. „Македония“ 33) народните представители проф. Анелия Клисарова и Иван Иванов ще проведат приемна за граждани. \r\n*** \r\nОт  09.00 часа в зала 500 на Областна администрация ще се проведе дискусионен форум на тема „Киберсигурност и безопасно поведение в интернет в ерата на дигиталната революция”.\r\n***\r\nОт 9.30 часа в село Михалци народният представител Станислава Стоянова и общински съветници от ГЕРБ-Павликени ще проведат приемна за граждани. От 11.00 часа ще се състои приемна за и за жителите на село Караисен. \r\n***\r\nОт 10.30 часа в сградата на музей „Възраждане и Учредително събрание“ ще се състои тържествено събрание по повод отбелязването на 20 години от възстановяването на Апелативен съд-Велико Търново и 140 години от създаването му. \r\n***\r\nОт 13.00 часа в пресклуба на БТА ще се състои пресконференция на народния представител от ПГ \"Обединени патриоти\" доц. Милен Михов. Той ще направи отчет за изминалата една година и коментар по актуални политически теми.\r\n***\r\nОт 17.30 часа в парк „Пролет“ ще бъде открит паркът за домашни любимци. \r\n***\r\nОт 9.00 часа в малката заседателна зала на Община Добрич ще се проведе кметска оперативка. \r\n***\r\nОт 15.00 часа в пресклуба на БТА в Плевен ще се състои пресконференция за представяне на резултатите от реализирането на проект „Превенция срещу езика на омразата в образователните институции“. \r\n***\r\nВ 09.15 часа в зала 3 на Районния съд ще се на длъжностно лице  към казино е присвоил чужди пари в размер на над 10 000 лв.\r\n***\r\nВ 11.00 часа в заседателната зала на Община Пловдив ще се състои пресконференция по повод предстоящото 16-то издание на фестивала „Пловдив чете“. \r\n***\r\nВ 12.00 часа на бул. \"Марица-Север\" 51 ще се проведе пресконференция на ВМРО-Пловдив с участието на народният представител от 16 МИР Александър Сиди, председателят на ВМРО-Пловдив Борислав Инчев и общинските съветници от града. Ще бъде оповестена информация относно Програмата за качеството на атмосферния въздух и кандидатстването на община Пловдив по мярката за 111 млн.лв., както и по други актуални теми.\r\n***\r\nОт 13.00 часа в Дома на културата „Борис Христов“ ще бъде официално открита конференция на тема „Позитивната психология и облачните технологии: нови хоризонти за образованието“. \r\n***\r\nВ 14.00 часа в пресклуба на БТА ще се състои пресконференция на ПП АБВ с участието на лидерът на партията Румен Петков. Темата ще бъде актуалната политическа обстановка в България.\r\n***\r\nОт 16.00 часа в централния офис на ГЕРБ-Пловдив (бул. „Марица” 91) председателят на Комисията по бюджет и финанси  Менда Стоянова ще проведе приемна за граждани. \r\n***\r\nОт 16.00 часа в офиса на ГЕРБ-Пловдив (ул. „Стефан Стамболов\" № 21) депутатът и член на Комисията по транспорт, информационни технологии и съобщения и на Комисията по регионална политика, благоустройство и местно самоуправление инж. Атанас Ташков ще проведе приемна за граждани. \r\n***\r\nОт 16.00 часа в офиса на ГЕРБ-Пловдив (ул. \"Коста Паница\" № 5) заместник-председателят на Комисията за борба с корупцията, конфликт на интереси и парламентарна етика Спас Гърневски ще проведе приемна за граждани. \r\n***\r\nОт 16.30 часа в офиса на ГЕРБ-Пловдив (ул. „Прага“ 2) председателят на Комисията за контрол над службите за сигурност, прилагането и използването на специалните разузнавателни средства и достъпа до данните по Закона за електронните съобщения и член на Комисията по правни въпроси ще проведе приемна за граждани. \r\n***\r\nОт 16.00 часа до 18.00 часа в офиса на  ГЕРБ в район „Тракия” в жк. ”Тракия” бл. 91 общинският съветник Вера Тоскова ще проведе приемна за граждани. \r\n***\r\nОт 16.00 часа до 18.00 часа в офиса на ГЕРБ в район „Тракия” (жк. „Тракия” бл.91) общинският съветник Ели Гатева ще проведе приемна за граждани. \r\n***\r\nОт 17.00 до 18.00 часа в офиса на  ГЕРБ в район „Южен” (ул.”Академик Петър Динеков” № 1А) общинският съветник Даниела Дженева ще проведе приемна за граждани. \r\n***\r\nОт 17.00 часа до 18.30 часа в офиса на  ГЕРБ в район „Източен” (ул. „Коста Паница” №5) общинският съветник Спартак Николов ще проведе приемна за граждани. \r\n***\r\nОт 17.00 часа до 18.30 часа в офиса на  ГЕРБ в район „Източен” (ул. ”Коста Паница”№ 5) общинският съветник Вихър Захов ще проведе приемна за граждани. \r\n***\r\nОт 17.30 часа до 19.00 часа в офиса на  ГЕРБ в район „Централен” (ул. „Прага” № 2) общинският съветник Александър Радев ще проведе приемна за граждани.  \r\n***\r\nОт 17.30 часа до 19.00 часа в офиса на  ГЕРБ в район „Южен” (ул. „Академик Петър Динеков” №1А) общинският съветник Атанас Узунов ще проведе приемна за граждани.\r\n***\r\nОт 18.00 часа във фоайето на Изкуствотека на културната институция ще бъде открита изложба на ученици от Езикова гимназия „Пловдив“. \r\n***\r\nОт 9.30 часа до 16.30 часа в офиса на ГЕРБ-Сливен (ул. \"Цар Освободител\" № 17) общинските съветници Георги Николов и Димитър Митев ще проведат приемни за граждани. \r\n***\r\nОт 10.30 часа до 12.00 часа в офиса на ГЕРБ-Сливен (ул. \"Цар Освободител\" № 17) народният представител Галя Захариева ще проведе приемна за граждани. \r\n***\r\nОт 11.00 часа в НУМСИ „Христина Морфова“ ще се проведе „Сцена за млади импровизатори“. \r\n***\r\nВ 12.00 часа в зала 203 на Община Стара Загора кметът Живко Тодоров ще се срещне със състезателки на СК „Кобра“. \r\n***\r\nВ 17.00 часа в зала „Лубор Байер“ ще бъде открита изложба на детски художествени школи към Центъра за подкрепа за личностно развитие. \r\n***\r\nОт 18.00 часа в Художествената галерия народният представител Маноил Манев ще представи първия си роман „Орденът на оръжието“. \r\n***\r\nОт 9.30 часа с разглеждане на новостроящата се спортна зала „Арена Шумен започва посещението на Николай Нанков, министър на регионалното развитие и благоустройството. \r\n***\r\nОт 10.00 часа министър Николай Нанков ще извърши оглед на пътния надлез над ЖП-линията София – Варна. \r\n***\r\nОт 10.30 часа министър Николай Нанков ще извърши оглед  на площадката за строеж на ГПСПВ в кв.“Дивдядово“, където ще даде и пресконференция.\r\n***\r\nОт 13.00 часа в концертната зала на Младежкия дом министър Николай Нанков ще открие кампанията „Моят град е моята крепост“.", "date": "2018.06.03", "title": "Предстоящи събития в страната за 4 юни (Агенция „Фокус“)"}
{"url": "http://www.focus-news.net/news/2018/06/03/2529494/nova-makedoniya-makedoniya-spored-anketa-edin-ot-dvama-gartsi-smyata-che-sega-e-momentat-da-se-razreshi-spora-za-imeto.html", "text": "Малко по-малко от половината запитани, или 48,3%, са съгласни, че гръцкото правителство в момента трябва да се стреми да реши въпроса за името на Македония, показват резултатите от последното проучване на общественото мнение в Гърция, проведено от агенция Rass за гръцката телевизия Action 24, предава скопското електронно издание „Нова Македония“.\r\nНа въпросът, „съгласни ли сте или не с мнението, че условията за решаване на скопския въпрос са подходящи и правителството трябва да се стреми към неговото затваряне сега“, 48,5% са отговорили, че подкрепят това мнение, 4,5% са дали отговор „вероятно съм съгласен“, а 40,7% не са съгласни.\r\nСпоред детайлния анализ на анкетата, мнозинствотол, от тези, които искат решение сега, са жени (51,9%), на възраст от 17 до 34 години (60,1%), които на последните избори са гласували за СИРИЗА (55,2%) и живеят предимно в Южна Гърция (58,9%).\r\nСъгласно проучването, основната опозиционна партия Нова Демокрация продължава да поддържа преднината си от 10,3% пред управляващата партия.\r\nПредседателят на НД Кириакос Мицотакис пък е най-популярния лидер на политическа партия в Гърция, а по отношение на това кой е по-предпочитан за премиер, дали той или действащият министър-председател Алексис Ципрас, опозиционният политик има преднина от 10,7%.\r\nАнкетата е проведена от 29 до 31 май сред 1002 души.\r\nПревод и редакция:", "date": "2018.06.03", "title": "„Нова Македония“ (Македония): Според анкета, един от двама гърци смята, че сега е моментът да се разреши спора за името"}
{"url": "http://www.focus-news.net/news/2018/06/03/2529497/gd-granichna-politsiya-intenziven-e-trafikat-na-gkpp-kulata-gkpp-makaza-gkpp-kapitan-andreevo-gkpp-lesovo-i-gkpp-dunav-most-vidin.html", "text": "На българо-гръцката граница трафикът е интензивен и затруднен на граничен контролно-пропускателен пункт \"Кулата\". Леките автомобили и автобуси преминават на едно трасе, товарните - на второ, а третото не функционира, поради извършване на ремонтни дейности на гръцка територия. Трафикът е интензивен и на ГКПП \"Маказа\" на вход. Това съобщиха от пресцентъра на ГД \"Гранична полиция\". Информацията за трафика на българските гранично контролно-пропускателни пунктове е към 18.00 часа.\r\nНа българо-турската граница трафикът е интензивен на ГКПП \"Капитан Андреево\" и ГКПП \"Лесово\" за товарни автомобили на изход. На българо-румънската граница трафикът е интензивен на ГКПП \"Дунав мост Видин\" също на изход за товарни автомобили. На българо-сръбската и българо-македонската граница трафикът е нормален на всички гранични контролно-пропускателни пунктове.", "date": "2018.06.03", "title": "ГД \"Гранична полиция\": Интензивен е трафикът на ГКПП \"Кулата\", ГКПП \"Маказа\", ГКПП \"Капитан Андреево\", ГКПП \"Лесово\" и ГКПП \"Дунав мост Видин\""}
{"url": "http://www.focus-news.net/news/2018/06/03/2529501/prof-nikolay-ovcharov-arheolog-v-istoricheskiya-muzey-v-lyublyana-otkrihme-kolan-koyto-govori-za-sashtestvenoto-znachenie-na-nashite-vzaimootnosheniya-s-tsentralna-evropa-v-perioda-na-rimskata-imperiya.html", "text": "В историческия музей в Любляна открихме колан, с надпис в превод на български „Носи го щастлив“, който говори за същественото значение на нашите взаимоотношения с Централна Европа в периода на Римската империя. Това каза в интервю за Радио „Фокус“ археологът проф. Николай Овчаров по повод последния лъч на „Мисия България“. Той уточни, че такъв колан има на 7-8 места по света и в България. Това е интересен факт, защото такъв колан е бил намерен преди почти половин век от бащата на проф. Николай Овчаров - покойният професор Димитър Овчаров, в светилище край Търговище при с. Люблян, където е погребан тракийски вожд от 2-3 век. Той допълни, че там е намерен също набор от сребърни хирургически инструменти, които имат аналогия само на още две места в света. „Когато видях това нещо в Любляна, бях изумен, защото това е продължение на делото на моя баща. Оказва се, че тези хора са били видни воини и военни аристократи и ги има от Централна Европа, от Словения, Унгария, Хърватия до Българя. В случая от с. Люблян става въпрос за военен лекар, който е бил и тракийски вожд“, коментира проф. Николай Овчаров. Той каза още, че предстои цялостна пресконференция с министър Екатерина Захариева, в която ще бъде резюмирана дейността на „Мисия България“. Според професора това е бил успешен проект. Той допълни, че ще предложи на министър Захариева „Мисия България“ да продължи.", "date": "2018.06.03", "title": "Проф. Николай Овчаров, археолог: В историческия музей в Любляна открихме колан, който говори за същественото значение на нашите взаимоотношения с Централна Европа в периода на Римската империя"}
{"url": "http://www.focus-news.net/news/2018/06/03/2529498/rumyana-radeva-direktor-na-bibliotekata-v-mu-varna-bibliotekata-razpolaga-s-nay-bogatata-kolektsiya-ot-meditsinska-literatura-v-severoiztochna-balgariya.html", "text": "Библиотеката в Медицински университет „Проф. д-р Параскев Стоянов“ разполага с най-богатата колекция от медицинска литература в Североизточна България. Това са повече от 160 000 тома книги, монографии, сборници и научни списания. Това каза за Радио „Фокус“ – Варна Румяна Радева, директор на библиотеката. „Залите са винаги пълни и натоварени. Те са комфортно, уютно и приятно място не само за четене, но и за комуникация и са предпочитани от всички студенти и преподаватели“, добави тя. По нейните думи системата за влизане в библиотеката е със съвременен контрол на достъп – с карти, като по този начин се облекчават и студентите да не попълват талони и бележки при ползването на литературата. В същото време, това са налични материали, които имат финансова стойност и трябва да бъдат съхранени. „По този начин, с електронния контрол на достъп, ние едновременно отчитаме ползваемостта в библиотеката и съхраняваме нейния фонд, който е оборудван с устройства и за отчетност и против кражби. Що се касае до външни читатели, то те се регистрират в момента, но могат да ползват литературата само в нашите читални“, допълни Румяна Радева.\r\nМилена СТОЕВА", "date": "2018.06.03", "title": "Румяна Радева, директор на библиотеката в МУ-Варна: Библиотеката разполага с най-богатата колекция от медицинска литература в Североизточна България"}
{"url": "http://www.focus-news.net/news/2018/06/03/2529502/plovdiv-obshtinskite-savetnitsi-ot-gerb-shte-provedat-priemni-s-grazhdanite.html", "text": "Общинските съветници от ГЕРБ в град Пловдив ще проведат приемни с гражданите, съобщиха от пресцентъра на ПП ГЕРБ. \r\nВ понеделник, 4 юни, приемни ще имат:\r\n-\tДаниела Дженева, от 17:00 до 18:00 часа в офиса на ГЕРБ в район „Южен”, ул. „Академик Петър Динеков”№ 1А;\r\n-\tСпартак Николов, от 17:00 до 18:30 часа в офиса на ГЕРБ в район „Източен” на ул. „Коста Паница” №5;\r\n-\tВихър Захов, от 17:00 до 18:30 часа в офиса на ГЕРБ в район „Източен” на ул. „Коста Паница” № 5;\r\n-\tВера Тоскова, от 16:00 до 18:00 часа в офиса на ГЕРБ в район „Тракия” в жк. „Тракия” бл.91.\r\n-\tАлександър Радев, от 17:30 до 19:00 часа в офиса на ГЕРБ в район „Централен” на ул. „Прага” № 2;\r\n-\tАтанас Узунов, от 17:30 до 19:00 часа в офиса на ГЕРБ в район „Южен” на ул. „Академик Петър Динеков” №1А;\r\n-\tЕли Гатева, от 16:00 до 18:00 часа в офиса на ГЕРБ в район „Тракия” в жк.”Тракия”бл.91.\r\nОбщинският съветник от ГЕРБ в Общински съвет – Пловдив, Иван Вичков ще приема граждани във вторник, 5 юни, от 16:00 до 18:00 часа в офиса на ГЕРБ в район „Тракия” в блок 91. \r\nВ сряда, 6 юни, приемни с граждани ще проведат следните общински от ГЕРБ в Общински съвет - Пловдив:\r\n-\tРадослава Ташкова, председател на Групата на ГЕРБ и заместник-председател на Общински съвет - Пловдив, ще се срещне с граждани от 16:00 до 18:00 часа в офиса на ГЕРБ в район „Южен” на ул. „Академик Петър Динеков” №1А;\r\n-\tГеорги Василев, от 16:00 до 18:00 часа в офиса на ГЕРБ в район „Южен” на ул. „Академик Петър Динеков” №1А;\r\n-\tАни Лафчиева, от 17:00 до 18:30 часа в офиса на ГЕРБ в район „Източен” на ул.”Коста Паница” №5;\r\n-\tЕмил Русинов, от 17:30 до 19:00 часа в офиса на ГЕРБ в район „Източен” на ул. „Коста Паница” №5. \r\nВ четвъртък, 7 юни, общинските съветници от ГЕРБ в Пловдив ще проведат приемни с гражданите, както следва:\r\n-\tПетър Попов, от 17:30 до 19:00 часа в офиса на ГЕРБ в район „Западен” на ул.  „Царевец” № 9;\r\n-\tЯсен Михайлов, от 17:30 до 19:00 часа в офиса на ГЕРБ в район „Западен” на ул.  „Царевец” № 9;\r\n-\tДамян Петров, от 17:30 до 19:00 часа в офиса на ГЕРБ в район „Западен” на ул.  „Царевец” № 9;\r\n-\tГошо Къчков, от 17:30 до 19:00 часа в офиса на ГЕРБ в район „Северен” на бул. „Марица” №91;\r\n-\tПенчо Малинов, от 17:00 до 18:30 часа в офиса на ГЕРБ в район „Източен” на ул. „Коста Паница” №5;\r\nВеселин Маневски, от 16:00 до 18:00 часа в офиса на ГЕРБ в район „Южен” на ул.  „Академик Петър Динеков” № 1А.", "date": "2018.06.03", "title": "Пловдив: Общинските съветници от ГЕРБ ще проведат приемни с гражданите"}
{"url": "http://www.focus-news.net/news/2018/06/03/2529500/pregled-na-mezhdunarodnite-novini-do-19-chasa-agentsiya-fokus.html", "text": "Германският канцлер Агнела Меркел изключи евентуално облекчаване на кредитното бреме на Италия, като в хода на интервю пред германския вестник Frankfurter Allgemeine Sonntagszeitung тя обясни, че принципът на солидарност между членките на еврозоната не трябва да превръща валутния съюз в инструмент за споделяне на дълговете, предава Reuters.\r\nОсвен това, отбелязва американската агенция, Меркел се изказа положително за някои от идеите на френския президент Еманюел Макрон за по-голяма солидарност в еврозоната и по-широкият Европейски съюз.\r\nСпоред нейните думи, сплотеността между членовете на валутния блок е важна, „но солидарността между европартньорите не трябва да води до дългов съюз, а да помага на членовете си да си помогнат сами“.\r\nДумите на германският канцлер дойдоха след въпрос за плановете на новото италианско правителство на популистките „Движение пет звезди“ и „Лигата“ да поискат от Европейската централна банка да опрости 250 милиарда евро италиански дълг.\r\nНовата власт в Рим, съставена от две партии, които генерално се противопоставят на еврото, както пише Reuters, пое функциите си в петък и предотврати възможността евентуални предсрочни избори да се превърнат в референдум за или против отказ от единната европейска валута.\r\n„Ще се отнеса с новото италианско правителство открито и ще работя с него, вместо да спекулирам за неговите намерения“, посочи германският канцлер.\r\nЩо се отнася до коментарите й за идеите на Макрон, Меркел заяви, че подкрепя идеята за трансформиране на спасителния фонд на Европейския стабилизационен механизъм в Европейски валутен фонд (ЕВФ) с правомощия да отпуска краткосрочни кредитни линии на страните-членки, изпаднали в криза заради големия си държавен дълг.\r\nReuters обяснява, че френският държавен глава иска ЕВФ да играе ролята на буфер в евентуална бъдеща финансова криза в Съюза, който пострада изключително тежко по време на световната финансова криза през 2009-а година.\r\nМеркел, която бе подложена на критики за това, че не отговаря бързо и ясно на предложенията на Макрон, направени през септември, заяви, че спасителният фонд, известен като Европейски стабилизационен механизъм, не е достатъчен, за да спаси еврозоната от криза.\r\nСпоред нейните думи, ЕВФ ще разполага и с други лостове за засилване на еврото, включително, включително банков съюз и съюз на капиталовите пазари.\r\n„Ако цялата еврозона е в опасност, ЕВФ трябва да може да обезпечи дългосрочни кредити в помощ на страните“, обясни германският канцлер. „Такива кредити могат да бъдат разтеглени за над 30 години и да бъдат обвързани с провеждането на структурни реформи“, посочи Меркел и добави: „Допълнително, представям си възможността за отпускане на краткосрочни кредитни линии, като например, за 5 години. С тях ще можем да скрием под крилото си страни, изпаднали в затруднение по извънредни причини“.\r\n***Говорителят на гръцкото правителство и министър без портфейл Димитрис Янакопулос заяви в интервю пред гръцката телевизия „Епсилон“, че няма да бъде подписан договор преди да се постигне споразумение за име за всички употреби и промяна на македонската конституция, предава скопският телевизионен канал „Сител“.\r\nЯнакопулос обясни, че засега още няма съгласие за договор и затова не желае да влияе на евентуално решение като навлиза в детайли.\r\n„Докато не се договори всичко, нищо не е договорено. Така е в преговорите. Но това, което мога да кажа със сигурност е, че името за всички употреби и промяната на Конституцията са важни, дори главни предпоставки, за да може да има, какъвто и да е договор с Бивша югославска република Македония“, заяви Янакопулос.\r\nСпоред него, трябва да се вземат окончателните политически решения, защото това не е едностранен договор, а споразумение по много технически и правни, но и политически въпроси, „които всяка от страните трябва да проучи внимателно“.\r\n„В този момент няма договор. Когато има такъв ще дискутираме всички аспекти и детайли. Ще обявим договора и ще информираме политическите лидери. Ще известим и гръцкия народ и тогава може да проведем открита дискусия за всички детайли и всички въпроси, които се отнасят към споразумението“, заяви говорителят на гръцкото правителство и отказа да коментира дали Гърция е съгласна идентичността и езикът да бъдат македонски.\r\nВсе пак, по отношение на езика, той припомни думите на гръцкия външен министър Никос Коцияс, че „македонският език е признат от ООН през 1977 година по време на правителството на Констаниос Караманлис“.\r\nПолитикът изтъкна, че не иска да предвижда изходът от преговорите, които в момента се водят на ниво премиери, предаде кореспонтентът на МИА от Атина.\r\nВ коментар за позицията на македонския премиер Георги Иванов, говорителят на гръцкото правителство отбеляза, че реакцията на държавния глава трябва да се погледне и от друг аспект.\r\n„Питам се как е възможно президентът Иванов да реагира толкова остро за един договор, който в Гърция някои смятат за споразумение, което вреди на националните интереси. Искам да кажа, че ако погледнем реакцията му под друг ъгъл, ще видим, че гръцкото правителство преговаря добре, то се опитва да постигне договор, който да отговаря на националния интерес“, заяви Янакопулос.\r\n***Президентът на Сирия Башар Асад е проявил интерес към това да посети Северна Корея, където да се срещне с лидера на страната Ким Чен-ин, като с това добави нов интересен нюанс в предстоящата следващата седмица среща между американския президент Доналд Тръмп и севернокорейския лидер, пише електронното издание на американския вестник The Washington Post.\r\nСъобщението бе направено от държавната агенция на Северна Корея „КЦНА“ без да се споменава кога е възможно да се проведе визитата на Асад, който рядко излиза от родината си през последните седем години, в които страната му е разкъсвана от гражданска война. Изданието уточнява, че засега Дамаск не е коментирал тази информация.\r\nThe Washington Post коментира, че дори само споменаването на приятелските контакти между Дамаск и Пхенян може да предизвика допълнителни трудности за САЩ да формулират дневния си ред за предстоящата среща на на 12 юни. Според вестникът, идеята, също така отразява стремежа на Ким да се отърси от изолирания си имидж и да търси по-широки контакти, във връзка с което той прави показни усилия да си уреди среща с руския президент Владимир Путин.\r\nВ материала на КЦНА се казва, че коментара на Асад за възможно пътуване до Пхенян е направен миналия вторник пред посланика на Северна Корея в Дамаск, но не се уточнява защо се съобщава това чак сега.\r\n„Ще посетя Северна Корея и ще се срещна с Ким Чен-ун“, са били думите на сирийския държавен глава, според цитата на КЦНА.\r\nЕдинствените излизания в чужбина на Асад след 2011 година са за визитите му в Русия, като последната от тях беше през май.\r\nThe Washington Post обяснява, че все още не е обявено какъв ще е обсегът на дискусиите на предстоящата среща в Сингапур между Ким и Тръмп. От Белия Дом се надяват, че на срещата севернокорейският лидер ще поеме конкретни за спирането на ядрената и ракетната програма на Пхенян. От своя страна лидерът на азиатската страна отбеляза, че все още е възможно преговорите с американския президент да бъдат блокирани, включително и заради предстоящите съвместни военни учения на САЩ и Южна Корея.\r\nНо Ким, продължава вестникът, търси паралелни отделни контакти със Сеул, като вече два пъти се срещна с президента на страната Мун Дже-ин и изпрати екипи да проведат работни срещи със свои колеги от Юга по различни инициативи, като например възможно събиране на семействата, останали разделени след Корейската война през 1950-53 година.\r\nОсвен това Ким на два пъти миналия месец беше в Китай, а в четвъртък се срещна с външния министър на Русия Сергей Лавров в Москва.\r\nАмериканският вестник отбелязва, че Сирия и Северна Корея поддържат близки отношения от много години. През 2007-а година Израел унищожи ядрен реактор в Сирия, за който се предполага, че е построен от Северна Корея.\r\n*** Новият испански министър-председател Педро Санчес ще състави правителство на малцинството, което няма да включва министри от крайнолявата партия „Подемос“, предава  Reuters.\r\nНа въпрос дали ще има министри от „Подемос“ прессекретарят на Санчес Маргарита Робес заяви, че „позицията е ясна – това ще бъде правителство на Социалистическата партия, правителство на малцинството“.\r\n*** Министър-председателят на Израел Бенямин Нетаняху заяви, че страната му си запазва пълната свобода на действие по отношение на опитите на Иран да се укрепи във военно отношение в която и да е част от Сирия, предава ТАСС.\r\n„Израел си запазва и ще запази своята свобода на действие срещу иранското военно присъствие в Сирия“, написа Нетаняху на профила си в социалната мрежа „Туитър“.", "date": "2018.06.03", "title": "Преглед на международните новини до 19 часа ( Агенция „Фокус“ )"}
{"url": "http://www.focus-news.net/news/2018/06/03/2529503/gratskata-opozitsionna-partiya-nova-demokratsiya-ne-priznavame-makedonskata-identichnost.html", "text": "Един ден след изявлението на македонския премиер Зоран Заев, че трябва да се изчистят техническите детайли преди да се реализира телефонния разговор с гръцкия му колега Алексис Ципрас, заместник-министърът на отбраната на Гърция Фотис Кувелис заяви, че министър-председателят на Македония се влияе от настроенията в страната си и добави, че на този си етап преговорите около името са непредвидими. Министърът на вътрешните работи на страната Панос Скурлетис обаче е на мнение, че моментът е подходящ за разрешаване на въпроса, предава излъчващият на албански скопски телевизионен канал „Алсат – М“.\r\n„Правителството се отнася към този въпрос със стабилност и отчетност и избягва авантюри. Сега е „благоприятен момент“ за разрешаване на въпроса, а позициите на гръцкото правителство са ясни. Коалицията е стабилна, независимо че младшият партньор „Независими гърци“ се противопоставя на употребата на термина „Македония“, заяви Панос Скурлетис, като обвини най-голямата опозиционна партия Нова Демкрация, че много често променя позициите си, като от там му отговориха, че в правителството няма вътрешен консенсус, че то не информира опозицията за хода на преговорите и изразиха песимизъм за постигане на решение.\r\n„Има объркване, проблеми и това е очевидно в изявите на правителствените представители. Има „мъгла“,  не знаем къде отиваме. Не съм оптимист за решение със Скопие. Нова Демокрация иска единствено, глобално и трайно решение за име за всички употреби. Не признаваме македонската идентичност“, заяви бившият министър и настоящ депутат от Нова Демокрация Костис Хацидакис.\r\nМеждувременно, двете страни чакат телефонен разговор между премиерите Заев и Ципрас, който трябва да приближи страните до разрешаване на повече от двудесетилетния проблем. На 6 юни, в много гръцки градове ще се проведат демонстрации против употребата на термина „Македония“.\r\nПревод и редакция:", "date": "2018.06.03", "title": "Гръцката опозиционна партия Нова Демокрация: Не признаваме македонската идентичност"}
{"url": "http://www.focus-news.net/news/2018/06/03/2529489/ramush-haradinay-kosovo-shte-se-saglasi-na-pomirenie-sas-sarbiya-v-zamyana-na-priznavane.html", "text": "Косово ще се съгласи на помиряване със Сърбия в замяна на признаване на независимостта му, заяви премиерът Рамуш Харадинай, като предупреди, че това обаче няма да означава, че Прищина ще забрави причинените й злини, предава македонската информационна агенция „Макфакс“.\r\n„Какво може да даде Косово в замяна на договор за признаване? Може би помирение, защото няма какво друго да даде. Помиряването не е нещо незначително, защото значи да забравим нашата болка за изчезналите и убитите, за щетите и жертвите на сексуално насилие, но можем да се помирим срещу признаване. Дали това ще се случи тази година? Не мога да кажа“, заяви Харадинай.\r\nТой добави още, че през тази година Косово ще стане член на международната полицейска организация Интерпол, защото е убеден, че някои страни поискат членството на Прищина в него. Харадинай изрази надежда и че въпросът за членството на страната в ООН може да се реши много бързо.\r\nПревод и редакция:", "date": "2018.06.03", "title": "Рамуш Харадинай: Косово ще се съгласи на помирение със Сърбия в замяна на признаване"}
{"url": "http://www.focus-news.net/news/2018/06/03/2529504/plovdiv-7-dushi-sa-postradali-vav-verizhna-katastrofa-na-patya-mezhdu-selata-graf-ignatievo-i-trud.html", "text": "7 души са пострадали във верижна катастрофа между три автомобила на пътя между селата Граф Игнатиево и Труд. Това съобщи за Радио „Фокус“ – Пловдив говорителят на Областната дирекция на МВР. Според подадената информация, инцидентът е станал около 15.30 часа. Автомобил „Рено“ е бил ударен отзад от друг автомобил с марка „Форд“, а той от движещото се зад него превозно средство с марка „Мазда“. По първоначални данни са пострадали 7 души, като те са откарани в болница. Водачите са съответно на 42, на 36 и на 27 години. Единият е тестван на място с дрегер за употреба на алкохол, като резултатът е отрицателен. На втория е взета кръвна проба, като най-младият водач е тестван с драгчек, отчел положителен резултат. \r\nТони МИХАЙЛОВ", "date": "2018.06.03", "title": "Пловдив: 7 души са пострадали във верижна катастрофа на пътя между селата Граф Игнатиево и Труд"}
{"url": "http://www.focus-news.net/news/2018/06/03/2529505/afp-politsiyata-strelya-po-vilneesht-mazh-kray-berlinskata-katedrala.html", "text": "Полицията съобщи в неделя, че е стреляла по „вилнеещ“ мъж край Берлинската катедрала и на входовете на храма в центъра на германската столица са разположени кордони от служители на органите на реда, предава AFP.\r\n„Малко след 16:00 (17:00 българско) полицията стреля по вилнеещ мъж край Берлинската катедрала“, съобщиха правозащитните органи в „Туитър“.\r\nВъзрастта и националността на мъжа засега не са известни, както и това дали има и други пострадали в резултат от инцидента до протестантския храм, една от основните забележителности в града.\r\nЦърквата с железен купол е в район, наситен с музеи, намиращ се в близост до източноберлинския булевард  Unter der Linden и търговския район Alexanderplatz.\r\nРепортер на „Франс прес“ е видял, че изходите са блокирани с червено-бяла полицейска лента и няколко служители на силите за сигурност с автоматични оръжия патрулират района.\r\nПревод и редакция:", "date": "2018.06.03", "title": "AFP: Полицията стреля по „вилнеещ“ мъж край Берлинската катедрала"}
{"url": "http://www.focus-news.net/news/2018/06/03/2529507/veliko-tarnovo-blizo-400-000-leva-sa-otdeleni-za-horata-s-uvrezhdaniya-v-oblastta-prez-april.html", "text": "Близо 400 000 лева са отделени за хората с увреждания във Великотърновска област през април. Помощите са раздадени от Дирекция „Социално подпомагане“, съобщи за Радио „Фокус“ – Велико Търново юристконсултът от институцията Ивайло Деев. Гражданите с трайни увреждания, регистрирани в региона към края на април, са 15 502. \r\n„По Закона за интеграция на хората с увреждания и Правилника за неговото приложение са отпуснати месечни добавки за социална интеграция за 34 040 случая, за 392 203,50 лв. От тях добавките за транспортни услуги са 15 497. Тези за ползване на информационни и телекомуникационни услуги  са 2 091, месечните добавки за диетично хранене и лекарства са 13 300, за достъпна информация – 3 124, за наем на общинско жилище – 27, и една добавка за балнеолечение“, обобщи юристконсултът на Дирекция „Социално подпомагане“-Велико Търново. \r\nТой поясни, че са отпуснати и 98 778.75 лв. за покупка или ремонт на медицински изделия и помощни средства, приспособления и съоръжения на хората с увреждания\r\nЛуиза ТРАНЧЕВА", "date": "2018.06.03", "title": "Велико Търново: Близо 400 000 лева са отделени за хората с увреждания в областта през април"}
{"url": "http://www.focus-news.net/news/2018/06/03/2529506/margarita-georgieva-priroden-park-belasitsa-peperudite-i-tsvetyata-na-belasitsa-i-zhivotat-na-kestena-sa-dosta-interesni-marshruti.html", "text": "„Пеперудите и цветята на Беласица” и „Животът на кестена” са едни от доста интересните ни маршрути. Това каза за Радио „Фокус“ – Пирин Маргарита Георгиева, експерт в природен парк „Беласица“. Тя обясни, че първият от двата маршрута е лъчев.\r\n„Той започва от село Яворница до Яворнишки водопад. Продължителността на маршрута е 1.20 часа, а дължината му е 2,8 км. Маршрутът дава възможност за запознаване с някои дневни пеперуди и цветни растения, за узнаване на любопитни факти за тях и защо не могат едни без други“, каза още Георгиева.\r\nПо думите ѝ другият маршрут „Животът на кестена” е интересен с това, че посетителите имат възможност да се пренесат в непознатия и уникален свят на кестеновата гора, пълен с очарователни обитатели. „Този маршрут е кръгов. Той започва от село Коларово, през Гьолчето и обратно в село Коларово. Продължителността на маршрута е 2.30 часа, а дължината му е 5.3 км“, допълни Георгиева.\r\nЕкспертът отбеляза, че „Пътеката на мравката” също е маршрут, даващ много интересни възможности за туризъм. „Този маршрут започва от хижа „Конгур“, където е разположено входното табло за маршрута. Следвайки черния път на изток от хижата, посетителите могат да се пренесат в един микрокосмос – светът на мравките. Продължителността на маршрута е 1.20 часа, а дължината му в двете посоки – 3,6 км. В помощ по пътеката са три информационни табла – Червена горска мравка, Поведение на мравките и Значение на мравките“, уточни Георгиева.\r\nОще един от интересните маршрути в парка е „Приятели“. Той започва от хижа „Беласица“ и води до живописния Лешнишки водопад. „Следвайки синята маркировка, туристите ще се докоснат до непознатия и уникален свят на нашите приятели дърветата. Продължителността на маршрута е 1.40 часа, а дължината му в двете посоки – 3,6 км. В хижата и около нея са разположени интерактивни табла, които представят 10 дървета на Беласица. По пътеката са разположени табели, които помагат на туристите да разпознаят тези дървета“, заяви Георгиева.\r\nЛивия НИНОВА", "date": "2018.06.03", "title": "Маргарита Георгиева, природен парк „Беласица“: „Пеперудите и цветята на Беласица” и „Животът на кестена” са доста интересни маршрути"}
{"url": "http://www.focus-news.net/news/2018/06/03/2529509/sport-braziliya-pobedi-harvatiya-s-20-na-anfiyld.html", "text": "Националният отбор на Бразилия победи Хърватия с 2:0 в мач от подготовката за предстоящото през този месец Световно първенство в Русия, на което ще участват и двете страни. Срещата се игра на стадиона на Ливърпул „Анфийлд“. Головете за петкратния световен шампион от Южна Америка паднаха през второто полувреме, като първи Неймар отбеляза ефектен гол в 69-ата минута, а крайният резултат оформи Роберто Фирмино в 90-ата минута.", "date": "2018.06.03", "title": "Спорт: Бразилия победи Хърватия с 2:0 на „Анфийлд“"}
{"url": "http://www.focus-news.net/news/2018/06/03/2529508/varna-bibliotekata-v-meditsinskiya-universitet-v-grada-ima-svoy-repozitorium.html", "text": "Библиотеката има свой репозиториум. Това каза за Радио „Фокус“ – Варна Румяна Радева, директор на библиотеката в Медицински университет-Варна. „Не само предоставяме цялата медицинска и научна информация в електронен и книжен вариант, а също така правим електронна база на научните трудове на нашите преподаватели т.е научен репозиториум, където влизат и разработките на студентите и по този начин те също са видими в интернет пространството. Това е една съвременна, научна библиотека и се стараем да бъдем конкурентни на научните библиотеки в света, тъй като в Медицински университет-Варна се обучават, освен български, много чуждестранни студенти“, добави тя. По нейните думи електронните ресурси на библиотеката поддържат научни бази данни, платформи с интерактивни учебници и атласи, дигитални колекции от учебници и монографии. Базите данни се абонират с национален абонамент и се използват от всички университети в България. „По-голямата част са абонамент от Медицински университет – Варна. Това са електронни учебници, онлайн списания, които не са с отворен достъп, също така и клинични случаи, от които студенти и преподаватели могат да черпят опит. На този етап електронните варианти на литературата изместват книжните и се стараем да удовлетворим всички нужди на студентите“, заяви Румяна Радева.\r\nМилена СТОЕВА", "date": "2018.06.03", "title": "Варна: Библиотеката в Медицинския университет в града има свой репозиториум"}
{"url": "http://www.focus-news.net/news/2018/06/03/2529511/afp-nyama-teroristicheski-motiv-pri-intsidenta-kray-berlinskata-katedrala.html", "text": "Полицията в Берлин  няма основания да смята, че „вилнелият мъж“ с нож, който бе прострелян в неделя от правозащитните органи край главната катедрала на германската столица, е имал „терористически мотив“, предава AFP.\r\n„На базата на известното ни досега, нямаме данни заподозреният да е имал терористичен или ислямистки мотив“, заяви говорител на силите за сигурност.\r\nТой обясни още, че мъжът, чието застрашително поведение е накарало полицаите да го прострелят в крака, е 53-годишен австриец, който е размахвал нож и е бил „вербално агресивен“.\r\nПревод и редакция:", "date": "2018.06.03", "title": "AFP: Няма „терористически мотив“ при инцидента край Берлинската катедрала"}
{"url": "http://www.focus-news.net/news/2018/06/03/2529510/plovdiv-obshto-osem-sred-koito-i-chetiri-detsa-sa-postradalite-pri-verizhnata-katastrofa-na-patya-mezhdu-selata-graf-ignatievo-i-trud.html", "text": "Общо 8 са пострадалите при верижната катастрофа на пътя между селата Граф Игнатиево и Труд. Това съобщи за Радио „Фокус“ – Пловдив дежурният в Районната координационна централа на Центъра за спешна медицинска помощ в Пловдив. Сред пострадалите има и 4 деца, съответно на 2, 5, 12 и 14 години, но те са с леки наранявания. Най-тежко пострадала е 54-годишна жена, която е с контузия на гръден кош и други тежки травми. Пострадалите са обслужени от 3 екипа от Пловдив, Калояново и Хисаря. „Фокус“ припомня, че верижната катастрофа на пътя между селата Граф Игнатието и Труд е станала около 15.30 часа. Автомобил „Рено“ е бил ударен отзад от друг автомобил с марка „Форд“, а той от движещото се зад него превозно средство с марка „Мазда“. Водачите на трите автомобила са съответно на 42, на 36 и на 27 години. Единият е тестван на място с дрегер за употреба на алкохол, като резултатът е отрицателен. На втория е взета кръвна проба, а най-младият водач е тестван с драгчек, който отчел положителен резултат за употреба на наркотици. Движението в района на катастрофата все още е затруднено.\r\nТони МИХАЙЛОВ", "date": "2018.06.03", "title": "Пловдив: Общо осем, сред които и четири деца, са пострадалите при верижната катастрофа на пътя между селата Граф Игнатиево и Труд"}
{"url": "http://www.focus-news.net/news/2018/06/03/2529512/nimh-utre-shte-ima-kratkotrayni-valezhi-s-gramotevitsi-vazmozhni-sa-gradushki.html", "text": "До полунощ явленията ще затихнат и през втората половина на нощта ще е предимно ясно и почти тихо. Утре преди обяд ще е предимно слънчево. Около и след обяд ще се развива купеста и купесто-дъждовна облачност и ще има краткотрайни валежи с гръмотевици, възможни са градушки. Значителни и на повече места ще са явленията в североизточната половина от страната. Ще духа слаб, в Дунавската равнина - до умерен вятър от запад-северозапад. Максималните температури ще са между 28° и 33°, в София – около 28°. Такава е прогнозата за времето на Националния институт по метеорология и хидрология (НИМХ), съобщи за Агенция „Фокус” дежурният синоптик Мартин Славчев.\r\nАтмосферното налягане ще се понижи и ще е по-ниско от средното за месеца.\r\nПо Черноморието ще преобладава слънчево време. След обяд ще се развива купеста и купесто-дъждовна облачно и на места, главно по северното крайбрежие, ще превали и прегърми. Ще духа слаб до умерен вятър от запад-северозапад. Максималните температури ще са 23-27°. Температурата на морската вода е 22-23°. Вълнението на морето ще е около 2 бала.\r\nНад планините ще преобладава слънчево време. След обяд ще се развива купеста и купесто-дъждовна облачност и на много места ще превали краткотраен дъжд с гръмотевици. Ще духа умерен, по високите и открити части – до силен вятър от запад-северозапад. Максимална температура на височина 1200 метра около 20°, на 2000 метра – около 14°.\r\nВъв вторник и сряда на много места, главно през втората половина на деня, отново ще превали и прегърми. Слънчеви часове ще има преди обяд. Вятърът ще бъде северозападен, предимно слаб. Преобладаващите максимални температури ще бъдат около и над 30°. В четвъртък вятърът ще стане от изток-югоизток, ще бъде до умерен. Ще има краткотрайни валежи и гръмотевични бури, на места временно интензивни. Дневните температури слабо ще се понижат.", "date": "2018.06.03", "title": "НИМХ: Утре ще има краткотрайни валежи с гръмотевици, възможни са градушки"}
{"url": "http://www.focus-news.net/news/2018/06/03/2529514/dobrich-v-kavarna-zapochna-traditsionniyat-natsionalen-festival-na-lyubitelskite-teatri-s-mezhdunarodno-uchastie.html", "text": "За двадесет и първа година в Каварна започна традиционният Национален фестивал на любителските театри с Международно участие, съобщиха от пресцентъра на Община Каварна. В дните от 3 юни до 9 юни градът ще приюти театрални състави от цяла България. Седем дни магията на Мелпомена ще докосва зрителите чрез най-добрите театрални постановки, излъчени след провеждане на селективна сесия. \r\nИ тази година изданието преминава под патронажа на кмета на Община Каварна - Нина Ставрева. \r\nПредседател на журито е проф. Елена Баева - основател на театрален колеж „Любен Гройз“ - София, Мая Вапцарова - режисьор и писател, и Крум Гергицов - театровед от град Русе. \r\nЦеремонията по награждаването е предвидена за 9 юни от 19.30 часа в читалище „Съгласие”. Фестивалът се радва на голям интерес от страна на театралните самодейци. Организира се от 1998 година, в памет на изтъкнатия български театровед от Каварна проф. Гочо Гочев.", "date": "2018.06.03", "title": "Добрич: В Каварна започна традиционният Национален фестивал на любителските театри с Международно участие"}
{"url": "http://www.focus-news.net/news/2018/06/03/2529513/veliko-tarnovo-spektakalat-12-ta-nosht-po-shekspir-predstavyat-na-halma-trapezitsa-prez-septemvri.html", "text": "Спектакълът „12-та нощ“ по Шекспир представят на хълма „Трапезица“ в старата столица. Постановката ще бъде изиграна общо три пъти през септември, каза за Радио „Фокус“ – Велико Търново режисьорът Валерия Вълчева, която е и сценарист. Идеята се реализира, благодарение на субсидия, осигурена по програма „Култура“ на Общината. Валерия Вълчева е познато име в културните среди във Велико Търново. В града тя е представяла редица спектакли, сред които „Антихрист“ по Емилиян Станев, „От вар момиче“, който се разигра в цялостното пространство – Сарафкината къща, улицата към Лапидариума и самия музей. „Той беше за деца и възрастни. Последното мое заглавие, което е виждала търновската публика, е „13-я месец“, спектакъл по стихове на Гео Милев“, коментира още режисьорът. Тя уточни, че все още не са ясни датите, на които ще се играе Шекспир, но изрази увереност, че идеята ще представлява интерес за търновци и гостите на града.\r\nЛуиза ТРАНЧЕВА", "date": "2018.06.03", "title": "Велико Търново: Спектакълът „12-та нощ“ по Шекспир представят на хълма „Трапезица“ през септември"}
{"url": "http://www.focus-news.net/news/2018/06/03/2529531/sport-balgariya-zagubi-ot-rusiya-s-03-v-sofiya.html", "text": "Националният отбор на България по волейбол загуби от Русия с 0:3 (17:25, 15:25, 21:25) в „Арена Армеец“ в София. Срещата бе трета в София и е част от волейболния турнир „Лига на нациите“. Националният селекционер на България Пламен Константинов заложи на Георги Сеганов, Николай Учиков, Тодор Скримов, Валентин Братоев, Виктор Йосифов, Алекс Грозданов и Теодор Салпаров – либеро в стартовия състав. Това бе трета поредна загуба за България.", "date": "2018.06.03", "title": "Спорт: България загуби от Русия с 0:3 в София"}
{"url": "http://www.focus-news.net/news/2018/06/03/2529530/zadrastvaniya-i-katastrofi-v-kraya-na-sedmitsata-obzor.html", "text": "Редица задръствания и катастрофи станаха в последния ден от седмицата. Рано сутринта на автомагистрала „Марица“ турски шофьор на ТИР загина, след като бе блъснат от товарен автомобил с пазарджишка регистрация. Той е пътувал в посока към ГКПП „Капитан Андреево“, но е аварирал. Шофьорът е спрял в аварийната лента и е слязъл от превозното средство, за да се опита да оправи повредата, но е бил ударен от друг ТИР и е починал на място.\r\n24-годишен моторист от Хисаря загина при катастрофа на пътя между селата Паничери и Старосел. Около 11.30 часа в канавка между селата Паничери и Старосел е бил забелязан кросов мотор. На място е било установено безжизнено тяло на мъж на 24 години. При огледа е изяснено, че той се е блъснал с нерегистрирания си мотор в дърво. Предполага се, че инцидентът е станал около 04.00 часа през нощта. По случая е образувано досъдебно производство.\r\nВ София лек автомобил блъсна отскубнал се от каруца кон на бул. \"Владимир Вазов\". По първоначални данни конят се е отскубнал от каруцата, в която е бил впрегнат, и е тръгнал по бул. \"Владимир Вазов\", където е ударен от лек автомобил. Шофьорът е направил забележка на водача на каруцата, вследствие на което се е стигнало до саморазправа. Няма сериозно пострадали при инцидента. Нанесени са леки материални щети на автомобила, конят не е със сериозни наранявания.\r\nЗадръстване се образува при 37 км на автомагистрала \"Хемус\" в посока София заради извършваните в участъка ремонтни дейности.\r\nКолони от автомобили се образуваха и на автомагистрала \"Тракия\" след Вакарел в посока столицата. Задръстването бе около 15 км. Колите се движеха в три колони, а движението в аварийното платно не се регулираше от полиция и през него периодично преминаваха автомобили. \r\nМалко по-късно стана ясно, че причината за задръстването е катастрофа между лек автомобил и джип между 19 км и 20 км на автомагистрала \"Тракия\" в посока столицата. На място имаше полицейски патрул със софийска регистрация 9855. Затворена за движение бе лявата лента за изпреварване. \r\n8 души, сред които 4 деца, пострадаха във верижна катастрофа между три автомобила на пътя между селата Граф Игнатиево и Труд.  Децата са на възраст 2, 5, 12 и 14 години, но те са с леки наранявания. Най-тежко пострадала е 54-годишна жена, която е с контузия на гръден кош и други тежки травми. Според подадената информация, инцидентът е станал около 15.30 часа. Автомобил „Рено“ е бил ударен отзад от друг автомобил с марка „Форд“, а той от движещото се зад него превозно средство с марка „Мазда“. По първоначални данни са пострадали 7 души, като те са откарани в болница. Водачите са съответно на 42, на 36 и на 27 години. Единият е тестван на място с дрегер за употреба на алкохол, като резултатът е отрицателен. На втория е взета кръвна проба, като най-младият водач е тестван с драгчек, който е отчел положителен резултат.", "date": "2018.06.03", "title": "Задръствания и катастрофи в края на седмицата (ОБЗОР)"}
{"url": "http://www.focus-news.net/news/2018/06/03/2529532/ministar-nikolina-angelkova-na-44-plazha-shte-badat-izgradeni-spetsialni-pateki-za-dostap-na-hora-s-uvrezhdaniya.html", "text": "Не всеки един плаж в зависимост от своя релеф и разположение позволява да се изгради достъпност за хора с увреждания, така че максимално да отговаря на изискванията за тях и най-вече да гарантира тяхното здраве. Имаме подписани договори за 44 плажа, на които да бъдат изградени специални пътеки, с които да се осигури такава достъпност. Това каза пред журналисти в Созопол министърът на туризма Николина Ангелкова по време на откриването на летния туристически сезон, предаде репортер на Агенция „Фокус“. „Тя обаче е на морския плаж. По отношение на достъпността до водата, тепърва коментираме както с асоциациите на представителите на хора с увреждания, така и с концесионерите, наемателите, с БЧК, със специалисти и лекари, защото се изискват много специални умения по отношение на спасителите. Направихме първата крачка. Надявам се тази година да успеем да намерим баланса поне на някои от плажовете да можем да осигурим достъпност и до морската вода със специални платформи“, коментира Ангелкова. Тя уточни, че е необходима още дискусия по темата и най-вече с оглед гарантиране на здравето на хората с увреждания.", "date": "2018.06.03", "title": "Министър Николина Ангелкова: На 44 плажа ще бъдат изградени специални пътеки за достъп на хора с увреждания"}
{"url": "http://www.focus-news.net/news/2018/06/03/2529533/margarita-georgieva-priroden-park-belasitsa-5-informatsionni-tabla-s-interesni-fakti-za-vodata-sa-razpolozheni-po-marshrut-taynite-na-vodata.html", "text": "В природен парк „Беласица“ посетителите могат да научат интересни факти за водата, тъй като имаме маршрут – „Тайните на водата“. Това каза за Радио „Фокус“ – Пирин Маргарита Георгиева, експерт в природен парк „Беласица“. Тя добави, че той тръгва от село Коларово, преминава покрай сградата на ДПП „Беласица” и по черен път стига до чакълирания път Самуилово – Лопово. „Продължителността на маршрута е около 3 часа. Последната част е стръмна и туристите трябва да бъдат внимателни. Крайната точка на маршрута е красивия Камешнишки водопад. По пътеката има 5 информационни табла, представящи интересна и по запомнящ се начин информация за водата“, каза още Георгиева.\r\nТя допълни, че друг възможен маршрут за туризъм е „Пътуване в историята“, който е с продължителност над 4 часа. „Маршрутът е маркиран с лентова туристическа маркировка със следната последователност –  зелен, жълт и червен цвят. Общата му продължителност е 4.40 часа. Стартовата точка е центърът на село Коларово. Този маршрут ще ви пренесе във времето. Посещавайки го, ще се докоснете до най-интересните и драматични моменти от историята на планина Беласица. Ще научите как се е променял животът на хората от далечни времена до днес“, посочи Георгиева.\r\nЕкспертът отбеляза, че за хората с интереси в областта на фауната, маршрутът „Цветна приказка“ би бил подходящ. „Той започва от центъра на село Самуилово и води до местността Бялата чешма. Този маршрут предлага разходка в чинаровите гори на Беласица, които са дом на чудни цветя. Продължителността на маршрута е около 20 минути, а дължината му е около 2 км. Пътеката е маркирана със зелена туристическа маркировка“, допълни Георгиева.\r\nМаршрутът  „Кълвачите – пазители на горите“ също е от интересните маршрути за туристите. „Той започва от центъра на село Габрене и достига до местността Пишена скала. Цялата пътека е с дължина 2,5 км и се изминава за около 45 минути. По време на прехода ще се запознаете с много любопитни и интересни неща за кълвачите и ще се полюбувате на живописни гледки към долината на река Струмешница“, добави Георгиева.\r\nТя подчерта, че природен парк „Беласица“ е едно от любимите места за кълвачите у нас. „Тук, сред величествените гори на планината можете да откриете много от тези чудни птици“, заяви Георгиева.\r\nЛивия НИНОВА", "date": "2018.06.03", "title": "Маргарита Георгиева, природен парк „Беласица“: 5 информационни табла с интересни факти за водата са разположени по маршрут „Тайните на водата“"}
{"url": "http://www.focus-news.net/news/2018/06/03/2529535/rumyana-radeva-direktor-na-bibliotekata-v-mu-varna-gordost-za-bibliotekata-e-kolektsiyata-ot-okolo-500-stari-knigi-po-meditsina-farmakologiya-i-dentalna-meditsina.html", "text": "Гордост за нашата библиотека е колекцията от около 500 стари книги по медицина, фармакология и дентална медицина, отпечатани в периода между 1830 – 1950 г., събрана благодарение на хора, работили в Медицински университет-Варна и техните семейства. Това заяви за Радио „Фокус“ – Варна Румяна Радева, директор на библиотеката в Медицински университет – Варна. „Една от книгите е „Анатомия“, която е издадена на немски език и датира от 1846 година. Книгата е подарък от професор Алтънков, който е бил един от най-известните хирурзи в града и много значима личност за цялото здравеопазване в България“, добави Румяна Радева. Книгите се намират в специални витрини с цел съхраняване на доброто им състояние. Голяма част от тях ще бъдат дигитализирани, за да могат да бъдат достъпни на потребителите.\r\nМилена СТОЕВА", "date": "2018.06.03", "title": "Румяна Радева, директор на библиотеката в МУ-Варна: Гордост за библиотеката е колекцията от около 500 стари книги по медицина, фармакология и дентална медицина"}
{"url": "http://www.focus-news.net/news/2018/06/03/2529534/sputnik-angela-merkel-podkrepi-predlozhenieto-na-emanyuel-makron-za-evropeyska-otbrana.html", "text": "Канцлерът на Германия Ангела Меркел изрази в неделя своята подкрепа за плана на президента на Франция Еманюел Макрон да се създаде единна Европейска военна сила, която да се намесва в горещи точки по света, предава Sputnik.\r\nРешението на Меркел да даде зелена светлина на проекта е от ключово значение, тъй като германската опозиция дълго време беше основната пречка пред осъществяването му.\r\n„Аз съм За предложението на президента Макрон за инициатива за отбрана“, заяви Меркел пред германския вестник Frankfurter Allgemeine Sonntagszeitung.\r\n„Въпреки това, подобна военна сила с обща военно-стратегическа култура трябва да се вмести в структурата на отбранителното сътрудничество“, допълни тя.\r\nРешението на германския канцлер е пробив в дълго продължилите разговори по тази тема, които досега бяха затруднени от нейния внимателен подход към идеята. Йонислав Дочев", "date": "2018.06.03", "title": "Sputnik: Ангела Меркел подкрепи предложението на Еманюел Макрон за Европейска отбрана"}
{"url": "http://www.focus-news.net/news/2018/06/03/2529536/redzhep-tayip-erdogan-turisti-shte-poseshtavat-mestata-kadeto-terorat-nyakoga-e-vlastval.html", "text": "Президентът на Турция Реджеп Тайип Ердоган заяви в неделя, че „туристи ще посещават местата, където терорът някога е властвал“, предава Anadolu Agency.\r\nГоворейки на предизборен митинг на управляващата Партия на справедливостта и развитието в югоизточният град Диарбекир, Ердоган заяви че изграждането на 350 традиционни каменни къщи е започнало и те ще бъдат предадени на техните законни собственици в рамките на една година.\r\nЕрдоган наблегна на действията, които неговото правителство е предприело за да възстанови провинцията, включващи изграждането на 17 болници, 43 здравни съоръжения и 16,847 къщи построени от държавната жилищна агенция „ТОКИ“.\r\n„Днес целият наш регион, включително Диарбекир, е в най-мирното си състояние в последните 40 години“, заяви той.\r\n„Нашето правителство, и в частност нашият вътрешен министър Сюлейман Сойлу, всички наши сили за сигурност и турските въоръжени сили дадоха най-доброто от себе си. Нашите нощни пазачи запретнаха ръкави и свършиха всичко. Днес държавата се намира до хората си, както никога досега не е била“, заяви Ердоган. Йонислав Дочев", "date": "2018.06.03", "title": "Реджеп Тайип Ердоган: Туристи ще посещават местата, където терорът някога е властвал"}
{"url": "http://www.focus-news.net/news/2018/06/03/2529499/reuters-angela-merkel-othvarli-eventualna-finansova-pomosht-za-potanalata-v-krediti-italiya-podkrepi-chast-ot-ideite-na-emanyuel-makron.html", "text": "Германският канцлер Агнела Меркел изключи евентуално облекчаване на кредитното бреме на Италия, като в хода на интервю пред германския вестник Frankfurter Allgemeine Sonntagszeitung тя обясни, че принципът на солидарност между членките на еврозоната не трябва да превръща валутния съюз в инструмент за споделяне на дълговете, предава Reuters.\r\nОсвен това, отбелязва американската агенция, Меркел се изказа положително за някои от идеите на френския президент Еманюел Макрон за по-голяма солидарност в еврозоната и по-широкият Европейски съюз.\r\nСпоред нейните думи, сплотеността между членовете на валутния блок е важна, „но солидарността между европартньорите не трябва да води до дългов съюз, а да помага на членовете си да си помогнат сами“.\r\nДумите на германският канцлер дойдоха след въпрос за плановете на новото италианско правителство на популистките „Движение пет звезди“ и „Лигата“ да поискат от Европейската централна банка да опрости 250 милиарда евро италиански дълг.\r\nНовата власт в Рим, съставена от две партии, които генерално се противопоставят на еврото, както пише Reuters, пое функциите си в петък и предотврати възможността евентуални предсрочни избори да се превърнат в референдум за или против отказ от единната европейска валута.\r\n„Ще се отнеса с новото италианско правителство открито и ще работя с него, вместо да спекулирам за неговите намерения“, посочи германският канцлер.\r\nЩо се отнася до коментарите й за идеите на Макрон, Меркел заяви, че подкрепя идеята за трансформиране на спасителния фонд на Европейския стабилизационен механизъм в Европейски валутен фонд (ЕВФ) с правомощия да отпуска краткосрочни кредитни линии на страните-членки, изпаднали в криза заради големия си държавен дълг.\r\nReuters обяснява, че френският държавен глава иска ЕВФ да играе ролята на буфер в евентуална бъдеща финансова криза в Съюза, който пострада изключително тежко по време на световната финансова криза през 2009-а година.\r\nМеркел, която бе подложена на критики за това, че не отговаря бързо и ясно на предложенията на Макрон, направени през септември, заяви, че спасителният фонд, известен като Европейски стабилизационен механизъм, не е достатъчен, за да спаси еврозоната от криза.\r\nСпоред нейните думи, ЕВФ ще разполага и с други лостове за засилване на еврото, включително, включително банков съюз и съюз на капиталовите пазари.\r\n„Ако цялата еврозона е в опасност, ЕВФ трябва да може да обезпечи дългосрочни кредити в помощ на страните“, обясни германският канцлер. „Такива кредити могат да бъдат разтеглени за над 30 години и да бъдат обвързани с провеждането на структурни реформи“, посочи Меркел и добави: „Допълнително, представям си възможността за отпускане на краткосрочни кредитни линии, като например, за 5 години. С тях ще можем да скрием под крилото си страни, изпаднали в затруднение по извънредни причини“.\r\nПревод и редакция:", "date": "2018.06.03", "title": "Reuters: Ангела Меркел отхвърли евентуална финансова помощ за потъналата в кредити Италия, подкрепи част от идеите на Еманюел Макрон"}
{"url": "http://www.focus-news.net/news/2018/06/03/2529538/sport-ivet-lalova-kolio-zavarshi-na-vtoro-myasto-na-200-metra-v-holandiya.html", "text": "Ивет Лалова-Колио завърши на второ място на 200 метра на турнир по лека атлетика в Хенгело, Холандия. Българската спринтьорка финишира с 22.79 секунди. Първа завърши холандката Дафне Схипърс с 22.44 секунди.", "date": "2018.06.03", "title": "Спорт: Ивет Лалова-Колио завърши на второ място на 200 метра в Холандия"}
{"url": "http://www.focus-news.net/news/2018/06/03/2529540/sergey-lavrov-ot-kitay-rusiya-i-kitay-shte-odobryat-dobar-paket-ot-sporazumeniya.html", "text": "Русия и Китай ще одобрят „много добър пакет от споразумения“, заяви министърът на външните работи на Русия Сергей Лавров на среща с китайския си колега Ван И в неделя, предава ТАСС.\r\n „Скоро ще има още една среща – държавна визита на руския президент в Китай в навечерието на срещата на Шанхайската организация за сътрудничество в Циндао“, заяви Лавров.\r\n„По мое мнение имаме много добър пакет от споразумения, който ще бъде одобрен“, заяви руският външен министър. Йонислав Дочев", "date": "2018.06.03", "title": "Сергей Лавров от Китай: Русия и Китай ще одобрят „добър пакет от споразумения“"}
{"url": "http://www.focus-news.net/news/2018/06/03/2529539/afp-slovenskata-demokraticheska-partiya-vodi-na-izborite-pokazvat-chastichnite-rezultati.html", "text": "Опозиционната Словенска демократическа партия (СДП) на Янез Янша води в парламентарните избори в Словения, събирайки малко повече от 25 процента от гласовете, показват официалните частичните резултати, след като повече от три-четвърти от гласовете са преброени, предава AFP.\r\nНа второ място се нарежда партията „Листа Марян Шарец“ кръстена на лидера си Марян Шарец, която взима 12.7 процента от гласовете, следвана от Социалдемократическата партия с 9.9 процента и управляващата „Модерна центристка партия“ на вече бившия премиер на страната Миро Церар с 9.5 процента. Йонислав Дочев", "date": "2018.06.03", "title": "AFP: Словенската демократическа партия води на изборите, показват частичните резултати"}
{"url": "http://www.focus-news.net/news/2018/06/03/2529541/afp-napraveni-sa-nyakolko-izstrela-po-vreme-na-maraton-v-kaliforniya.html", "text": "Стрелец е направил няколко изстрела, след което е бил арестуван, по време на маратон в неделя в Лос Анджелис, Калифорния, в който са взели участие хиляди души, заявиха от полицията, цитирани от AFP.\r\nЖена е открила огън от паркинг близо до линията за финиш на маратона, след което е била арестувана от полицейски служители.\r\nСпоред доклади на местните телевизии CBS и NBC полицейски служител се е самоконтузил след инцидентен изстрел в крака.\r\n„Вече няма опасност за общността. Сцената е обезопасена. Маратонът продължи“, заявиха от полицейското управление в Сан Диего. Йонислав Дочев", "date": "2018.06.03", "title": "AFP: Направени са няколко изстрела по време на маратон в Калифорния"}
{"url": "http://www.focus-news.net/news/2018/06/03/2529543/sport-mirela-demireva-zavarshi-na-vtoro-myasto-na-visok-skok-v-holandiya.html", "text": "Мирела Демирева завърши втора на висок скок на състезанието по лека атлетика в Хенгело, Холандия. Както преди 3 дена в Рим, Демирева отново скочи 1.94 метра. Първа завърши Мария Ласицкене с 2.03 метра.", "date": "2018.06.03", "title": "Спорт: Мирела Демирева завърши на второ място на висок скок в Холандия"}
{"url": "http://www.focus-news.net/news/2018/06/03/2529537/makfaks-makedoniya-gratskoto-pravitelstvo-chaka-zoran-zaev-da-napravi-reshitelnata-stapka.html", "text": "Правителството на Гърция очаква министър-председателя на Македония Зоран Заев да направи решителната стъпка към постигането на споразумение в спора за името, предава македонската информационна агенция „Макфакс“.\r\n„Топката е в тяхното поле“, заяви говорителят на гръцкото правителство Димитрис Цанакопулос, цитиран от гръцкият вестник „Kathimerini“. Той подчертава, че Македония е на ред да направи следващата стъпка в преговорите за решаване на десетилетния спор за името.\r\nЦанакопулос допълни, че не може да предвиди кога ще бъде проведен телефонен разговор между премиерите на Македония и Гърция Зоран Заев и Алексис Ципрас. Той поясни, че нищо все още не е договорено, докато не се постигне пълна договорка. Йонислав Дочев", "date": "2018.06.03", "title": "„Макфакс“ (Македония): Гръцкото правителство чака Зоран Заев да направи решителната стъпка"}
{"url": "http://www.focus-news.net/news/2018/06/03/2529542/global-times-yaponiya-se-otdrapva-ot-sasht-dokato-se-sblizhava-s-rusiya.html", "text": "Скорошната среща между министър-председателя на Япония Шиндзо Абе и президента на Русия Владимир Путин в Москва не постигна никакъв прогрес в териториалния спор, пише китайският вестник Global Times.\r\nШиндзо Абе посети Русия между 24 и 27 май и взе участие в Санктпетербургския икономически форум 2018, освен проведените разговори с Путин в Москва. Двамата лидери постигнаха съгласие да ускорят съвместните икономически дейности върху спорните Курилски острови и да проведат следващия кръг от разговори, включващи външните и отбранителни си министри, във втората половина на настоящата година, както и да проведат още едни разговори във Владивосток по време на Източния икономически форум през септември.\r\nАбе и Путин са се срещали 21 пъти досега и последната им среща дойде във време, в което и двамата лидери имат стабилна позиция у дома.\r\nОтношенията между Япония и Русия дълго време се виждат като едни от най-потенциалните в академичните и политическите кръгове. Има много неща, които да се развиват в полето на икономиката и търговията.\r\nМалко след като се закле като президент през май, Путин постави стратегическа цел да изкачи Русия сред петте най-големи икономики в света до 2024 година. Въпреки, че отношенията между Китай и Русия са в най-доброто си положение в историята и двете засилиха икономическия и търговския си обмен, ролята на Япония е необходима.\r\nЯпония също има нужда от руска енергия. Около 80 процента от вноса на суров петрол на Япония идва от Близкия изток. Ако Япония може да внася масивно количество суров петрол от Русия, това ще намали не само цената, но и зависимостта от Близкия изток.\r\nСъюзът между Япония и САЩ все още е значим фактор, който спъва задълбочаването на отношенията между Япония и Русия, но ще има по-малко влияние при администрацията на Доналд Тръмп. Япония, обаче, изглежда че все повече се отдалечава от САЩ и търси дипломатическа независимост. Правителството на Шиндзо Абе търси промяна на конституцията, за да направи Япония „нормална държава“.\r\nСлед като Тръмп не включи Япония в списъка с държави, които са изключени от вносните мита за стомана и алуминий и изрази своето безпокойство от търговския дефицит и дефицитът при вноса на коли от Япония, двете държави са изправени пред възможността от икономически и търговски сблъсък.\r\nАко отношенията между Япония и Русия могат да запазят импулса на сближаване, се очаква двете държави да подпишат мирен договор в рамките на следващите три години.\r\nВъпреки това, няма да има голям напредък върху териториалния спор. В края на краищата, предаването на Курилските острови, познати в Япония като северни територии, за Токио би означавало отказ от Потсдамската декларация. Това би подхранило историческия ревизионизъм на Япония.\r\nПодобрението на отношенията между Япония и Русия може да се случи постепенно. Остава да се види дали може да се намери изход от задънената улица в рамките на мандатите на Шиндзо Абе и Владимир Путин. Йонислав Дочев", "date": "2018.06.03", "title": "Global Times: Япония се отдръпва от САЩ, докато се сближава с Русия"}
