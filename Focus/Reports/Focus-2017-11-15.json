{"url": "http://www.focus-news.net/news/2017/11/15/2457510/greek-reporter-spasitelnite-operatsii-v-atika-shte-prodalzhat-prez-tsyalata-nosht.html", "text": "Спасителните операции в Атика ще продължат през цялата нощ, предаде Greek Reporter. Властите настаняват във временни убежища гражданите, чиито домове са унищожени в резултат на внезапните наводнения в региона. Службите за гражданска защита ще продължат да информират гражданите за метеорологичните прогнози. След края на спасителната операция властите ще започнат опис на нанесените щети.  Калина Жекова", "date": "2017.11.15", "title": "Greek Reporter: Спасителните операции в Атика ще продължат през цялата нощ"}
{"url": "http://www.focus-news.net/news/2017/11/15/2457484/veliko-tarnovo-s-bezplatni-pregradki-i-flaeri-v-grada-shte-bade-otbelyazan-mezhdunarodniyat-den-na-tolerantnostta-16-noemvri.html", "text": "С безплатни прегръдки и флаери Велико Търново ще отбележи Международния ден на толерантността – 16 ноември. Инициативата е на Центъра за междуетнически диалог и толерантност „Амалипе” и ще се проведе пред сградата на Община Велико Търново. Това каза за Радио „Фокус“ – Велико Търново един от организаторите Валери Ангелов. Точно в 12.00 на обяд младежите ще започнат да раздават прегръдки и флаери с толерантни послания. „Освен това всеки минувач ще може да напише на специално подготвено табло с изработено дърво на толерантността, какво според него е да си толерантен. Хората ще имат възможността да видят и доброволци, облечени в три национални носии – ромска, турска и българска, които също ще раздават послания за толерантност“, обясни Валери Ангелов. В пети корпус на Великотърновския университет, който е съорганизатор на инициативата, ще се проведе публична лекция, отново посветена на толерантността. Тя ще започне в 14.00 часа. Подобни кампании се организират още в Стражица, Бяла черква, село Батак, Златарица, Габрово и други населени места в страната.\r\nЛуиза ТРАНЧЕВА", "date": "2017.11.15", "title": "Велико Търново: С безплатни прегръдки и флаери в града ще бъде отбелязан Международният ден на толерантността – 16 ноември"}
{"url": "http://www.focus-news.net/news/2017/11/15/2457485/shumen-otchita-se-golyam-interes-kam-izlozhbata-podvoden-svyat-na-regionalniya-istoricheski-muzey.html", "text": "Изключително голям е интересът към една от най-новите временни изложби в Регионален исторически музей – Шумен. Това съобщиха от музея. Броени дни след своето откриване, експозицията „Подводен свят“ е разгледана от над 2000 гости на културния институт – както организирани и ученически групи, така и индивидуални и семейни посещения. Сред представените 150 екземпляра аквариумни рибки и други водни обитатели, за първи път пред публика се показват някои екзотични сладководни видове, сред които делфин, огнена змиорка, червеноопашат халцеус, африканска арована, сом кукувица, нотоптерус чилата. Специално за най-малките посетители на музея е подготвена изненада – от днес всяко дете ще има възможност да оцвети или нарисува някои от най-интересните и познати „експонати“ – риба клоун, дамсел, златна рибка. Изложбата „Подводен свят“ е разположена в централната експозиция на Регионалния исторически музей и може да бъде разгледана всеки ден от 10.00 до 19.00 часа.", "date": "2017.11.15", "title": "Шумен: Отчита се голям интерес към изложбата „Подводен свят“ на регионалния исторически музей"}
{"url": "http://www.focus-news.net/news/2017/11/15/2457486/vitsepremierat-valeri-simeonov-elena-yoncheva-da-spre-da-vnushava-che-nyakoy-targuva-s-nashata-natsionalna-sigurnost-ako-ima-fakti-da-go-dokazhe-drugoto-e-manipulatsiya.html", "text": "Елена Йончева да спре да внушава, че някой търгува с нашата национална сигурност, ако има факти, да го докаже - другото е манипулация. Това написа вицепремиерът Валери Симеонов в социалната мрежа „Фейсбук“, след като народният представител от БСП Елена Йончева отговори на зададените от него 5 въпроса във връзка с филма ѝ „Граница“.Агенция „Фокус“ публикува написаното от Вицепремиер Симеонов в социалната мрежа без редакторска намеса:", "date": "2017.11.15", "title": "Вицепремиерът Валери Симеонов: Елена Йончева да спре да внушава, че някой търгува с нашата национална сигурност, ако има факти, да го докаже - другото е манипулация"}
{"url": "http://www.focus-news.net/news/2017/11/15/2457487/televiziya-skaygartsiya-tridneven-natsionalen-traur-zaradi-15-zaginali-pri-navodneniya-v-zapadna-atika.html", "text": "В извънредно изявление гръцкият премиер Алексис Ципрас обяви тридневен национален траур заради 15 загинали при катастрофалните наводнения в Западна Атика, предава местната телевизия \"Скай\".\r\nТелевизията цитира думите на Ципрас, че \"обявяването на тридневен траур е най-малкото, което можем да направим в памет на загиналите\" и че \"ще бъде направено най-щателно разследване на причините, довели до гибелта им\".", "date": "2017.11.15", "title": "Телевизия \"Скай\"(Гърция): Тридневен национален траур заради 15 загинали при наводнения в Западна Атика"}
{"url": "http://www.focus-news.net/news/2017/11/15/2457488/tsirkat-doyde-v-parlamenta-obzor.html", "text": "Нов скандал се заформи в парламента, след като председателят на Народното събрание Димитър Главчев отстрани от пленарното заседание лидера на БСП Корнелия Нинова и депутата Антон Кутев. Скандалът започна от искането на БСП за изслушване на премиера Бойко Борисов заради изказването му, че в НС има хора, замесени с наркотрафик и купуване на гласове. Те го призоваха да дойде в парламента, за да обясни какво има предвид с изказването си и да назове тези хора. \r\nВ отговор от ГЕРБ заявиха, че публично известни факти не могат да бъдат причина за призоваване на министър-председателя. Така депутатите отхвърлиха искането за изслушване на премиера. В декларация лидерът на БСП Корнелия Нинова заяви: „Нямате ли достойнство на народни представители, които същият този човек е наричал безделници. Цитирам премиера, който каза, че сме безделници“. Тя попита депутатите защо позволяват Бойко Борисов тотално да руши институциите. Председателят на парламента Димитър Главчев я отстрани от пленарното заседание, докато четеше декларацията. За две заседания бе отстранен и депутатът от БСП Антон Кутев, който поиска оставката на Главчев. След отстраняването им депутатите от БСП започнаха да скандират „оставка“. Заседанието бе прекратено за 10 минути, а председателят на парламента свика извънреден председателски съвет. Това е вторият случай, в който председателят на парламента предупреждава лидерът на БСП за изявленията ѝ от трибуната на Народното събрание. На 10 ноември Димитър Главчев отново се обърна към Корнелия Нинова, цитирайки ѝ Правилника на парламента, според който депутат може да бъде отстранен от зала, ако оскърбява МС или Президентството. Репликата му тогава беше по повод изказването на Корнелия Нинова, в което заяви, че премиерът Бойко Борисов нарушава Конституцията като не се явява в НС за гласуването на нов здравен министър. Тогава до отстраняването на лидера на БСП не се стигна. \r\nСлед отстраняването на Нинова и Кутев БСП поиска оставката на Димитър Главчев като председател на парламента. Цялата група напусна заседанието. От началото на 44-тото Народно събрание това е второто искане на оставката на Димитър Главчев. На 31 май БСП отново поиска той да бъде отстранен поради системно неизпълнение на задълженията и превишаване на права. На 1 юни искането им беше отхвърлено. \r\nЛидерът на БСП Корнелия Нинова заяви, че няма нищо по-недемократично и безумно от това да бъде отстранена заради цитат на Бойко Борисов. „Няма да ме спрат по този начин, каквото и да правят ще продължавам да им казвам истината в очите. Тези хора рушат държавността, правовия ред, съсипват институцията, която ще я има много години след нас“, коментира тя. Депутатът Антон Кутев бе категоричен, че Димитър Главчев не може да остане председател на НС, защото видимо не си сдържа нервите. „Не съм го обидил. Това, което направих е, че станах и казах достатъчно ясно, че трябва да си подаде оставката. Искам да имаме нормално работещ парламент, а с председател като Главчев приличаме на украински“, каза още депутатът от БСП. Зам.-председателят на БСП Жельо Бойчев определи отстраняването на Нинова и Кутев като пореден безпрецедентен опит за налагане на цензура. \r\nСлед извънредния председателски съвет стана ясно, че БСП не са предложили отмяна на наказанието за отстраняване на Корнелия Нинова и Антон Кутев. Председателят на ПГ на ГЕРБ Цветан Цветанов обяви, че ако бъде внесено искане, Димитър Главчев ще свика председателски съвет, за да бъде обсъдено. Той заяви, че оставката на председателя на парламента не е обсъждана и не стои на дневен ред нито в групата на ГЕРБ, нито в парламентарното мнозинство. Според Цветанов БСП умишлено са създали напрежение в пленарна зала. „Смятате ли, че е налагане на цензура, когато излиза народен представител, независимо в какво качество, да се обръща към друга парламентарна група и да казва министър-председателят ви унижава“, попита той.\r\nОт ДПС заявиха, че Корнелия Нинова и Данаил Кирилов са цитирали едни и същи изказвания от трибуната, но е имало различно отношение към тях. Лидерът на ДПС Мустафа Карадайъ заяви, че демокрацията е в криза и се създава усещане за премиерска република, а не за парламентарна. \r\n„Обединени патриоти“ определиха като адекватно решението на Димитър Главчев да отстрани от заседанието Корнелия Нинова. Зам.-председателят на ПГ на „Обединени патриоти“ Искрен Веселинов коментира: „ Тя не беше изгонена за декларация, а за недопустим обиден език спрямо своите колеги. Обидиха колегите от ГЕРБ“. Според него внушението от думите на Нинова е, че ГЕРБ са послушковци, които са под нивото ѝ. Той обясни, че не за първи път се случва лидерът на БСП да използва такъв поучителен тон и трябва да се сложи точка на това. \r\nБиляна ИВАНОВА", "date": "2017.11.15", "title": "Циркът дойде в парламента (ОБЗОР)"}
{"url": "http://www.focus-news.net/news/2017/11/15/2457489/abc-news-v-gartsiya-e-obyaven-traur-sled-kato-navodneniyata-kray-atina-otneha-zhivota-na-nay-malko-15-dushi.html", "text": "В Гърция е обявен ден на национален траур, след като наводненията в покрайнините на Атина оставиха загинали най-малко 15 души, както и разбити къщи, преобърнати коли и прекъснат трафик, предава  ABC News.\r\nНаводненията са превърнали пътищата в кални реки. Очаква се валежите да продължат и през четвъртък.\r\n„Това е наистина труден момент за нашата страна. Ние жалим за гибелта на жертвите на това бедствие. Желание на всички е броят на загиналите да не се увеличава“, заяви министър-председателят на Гърция Алексис Ципрас, който съобщи, че в четвъртък, 16 ноември, в страната ще бъде обявен траур. Той добави, че властите ще координират действията си за справяне с бедствието. \r\n12 от загиналите са открити в или край Мандра – малък град в западните покрайнини на Атина, който е най-силно пострадал от наводнението. Бреговата охрана е открила в морето още тела, за които се смята, че са  завлечени от придошлата вода. Няколко души са приети в болницата с различни наранявания. \r\nИма притеснения, че броят на загиналите може да се увеличи допълнително, докато спасителните екипи претърсват наводнените домове и улици в западните покрайнини на Атина. \r\nПротивопожарната служба съобщава, че е получила повече от 600 сигнала, за да помогне при изпомпването на водата извън сградите и за да спаси 86 души, блокирани в своите превозни средства и домове.\r\nМагистралата, свързваща Атина и Коринт е напълно прекъсната. Местните власти са затворили училищата в градовете Мандра, Неа Перамос и Мегара. Виктор Турмаков", "date": "2017.11.15", "title": "ABC News: В Гърция е обявен траур, след като наводненията край Атина отнеха живота на най-малко 15 души"}
{"url": "http://www.focus-news.net/news/2017/11/15/2457490/pazardzhik-po-povod-svetovniya-den-za-borba-s-nasilieto-nad-detsa-19-noemvri-v-oblastta-se-predvizhdat-raznoobrazni-proyavi.html", "text": "По повод Световния ден за борба с насилието над деца 19 ноември, Фонд за превенция на престъпността ИГА гр. Пазарджик предвижда разнообразни прояви, съобщи за Радио „Фокус“-Пазарджик Валентина Гешева. Една от проявите е в Кризисния център за лица и деца, жертви на насилие – Пещера, управляван от Фонд ИГА. Там ще се проведе беседа с децата, настанени в центъра, като целта е формиране на умения за идентифициране белезите на насилие и възможности за получаване на подкрепа в подобни ситуации. За да насочи общественото внимание към сериозността на проблема, през 2000 г. Women’s World Summit Foundation (WWSF) определя 19 ноември за Световен ден за борба с насилието срещу деца. Оттогава насам се отбелязва този ден в синхрон с Международния ден за правата на детето-20 ноември.\r\nСветлана ЕЛЕНКИНА", "date": "2017.11.15", "title": "Пазарджик: По повод Световния ден за борба с насилието над деца - 19 ноември, в областта се предвиждат разнообразни прояви"}
{"url": "http://www.focus-news.net/news/2017/11/15/2457491/stara-zagora-s-uspehi-v-natsionalni-konkursi-zapochna-novata-uchebna-godina-v-klub-svetlini-sred-senkite-v-kazanlak.html", "text": "Изключително успешно започна учебната година за клуб „Светлини сред сенките“ към Детския комплекс в Казанлък, каза за Радио „Фокус“ ръководителят на клуба Валентина Димова. Тя поясни, че още в самото начало на заниманията 7-годишната Джазмина Амр печели първо място за стихотворение от Националния конкурс „За по-добър климат в училище“. 8-годишната Фая Гератлиева и 12-годишният Кирил Димов са с призови награди от Националния конкурс с международно участие „Общуването в моето ежедневие“. Специална награда, второ и трето места, имат възпитаници на клуба от Международния конкурс „Аз обичам Черно море“. \r\nДвама класирани от клуб „Светлини сред сенките“ има и в Националния онлайн конкурс за оригинален, детски комикс, измислен с героите от филма \"Емоджи\". Награди клубът има и в Националния конкурс „Аз, моето семейство, моят град“ в Габрово. „Въпреки отличното представяне в конкурсите, децата от клуба не спират работата си по своята най-нова книга – роман в стихове с работно заглавие „Филмите на Момичето от квартала“, каза Валентина Димова.\r\nСлавяна ГАЙДАРОВА", "date": "2017.11.15", "title": "Стара Загора: С успехи в национални конкурси започна новата учебна година в клуб „Светлини сред сенките“ в Казанлък"}
{"url": "http://www.focus-news.net/news/2017/11/15/2457492/sport-dzhampiero-ventura-e-uvolnen-ot-posta-selektsioner-na-italianskiya-natsionalen-otbor-po-futbol.html", "text": "Футболната федерация на Италия уволни Джампиеро Вентура от поста национален селекционер, след като той не успя да класира отбора на Световното първенство по футбол в Русия през 2018 г. \r\nИталия отпадна от Швеция на баражите и така за първи път от 1958 г. насам Италия не успя да се класира на Мондиал.   Виктор Турмаков", "date": "2017.11.15", "title": "Спорт: Джампиеро Вентура е уволнен от поста селекционер на италианския национален отбор по футбол"}
{"url": "http://www.focus-news.net/news/2017/11/15/2457493/ek-kam-balgariya-doverieto-se-uvelichava-proverkata-ostava-obzor.html", "text": "Европейската комисия публикува в сряда най-новия си доклад относно стъпките, предприети от България в изпълнение на ангажиментите си по отношение на съдебната реформа и борбата с корупцията в рамките на механизма за сътрудничество и проверка (МСП), създаден при присъединяването на страната към Европейския съюз през 2007 г.  По отношение на доклада първият заместник-председател на ЕК Франс Тимерманс заяви: „Налице е напредък в много области, но е необходима още работа. България е изпълнила или е постигнала напредък по няколко от нашите препоръки, но все още не по всички. Разчитам на правителството на Република България да изпълни всички планирани реформи и да избегне забавяния, за да се постигне напредък към целта да се сложи край на МСП в рамките на мандата на тази Комисия“.\r\nОт Комисията припомнят, че в последния доклад от януари 2017 г. беше направен преглед на цялостния напредък през последните десет години и бяха набелязани 17 конкретни препоръки, които да помогнат на България да постигне напредък по изпълнението на всички показатели по МСП. В настоящия доклад се отбелязва, че макар политическата несигурност да е довела до някои забавения в изпълнението на реформите в началото на годината, процесът на реформите се е ускорил от месец май насам. Според ЕК обаче предстои да се видят окончателните резултати в области, изискващи законодателни реформи и действия от страна на правителството, като например борбата с корупцията. Посочено е още, че Комисията все още не може да заключи, че показателите са изпълнени в задоволителна степен, но остава на мнение, че при непрекъснати политически насоки и решимост за постигане на напредък в реформата, България следва да може да изпълни оставащите препоръки и следователно да отговори задоволително на показателите по МСП в близко бъдеще. Следващият доклад на ЕК по механизма за сътрудничество и проверка се очаква към края на 2018 г. \r\nКато най-позитивният до момента – така министърът на правосъдието Цецка Цачева определи поредния мониторингов доклад на Европейската комисия (ЕК) по механизма за сътрудничество и проверка (МСП). По думите й той е изключително положителен и отчита напредъка по всички 17 препоръки от януари, като не е посочена нито една нова. Според нея докладът дава много положителни оценки, както за работата на настоящото правителство, така и по отношение на цялостната ситуация в страната. Министър Цачева обобщи, че ЕК е определила като положителни, както изработения антикорупционен орган, промените в НПК и новия механизъм за избор на ВСС, така и за борбата с организираната престъпност. По думите й в заключението на доклада е посочено, че сътрудничеството между Европейската комисия и българските власти ще продължи, но има възможност, ако следващият отчете „задоволителен напредък“, това да бъде основание за отпадането на механизма в края на 2018 - началото на 2019 година.  Министър Цачева отрече обвиненията на БСП, че се правителството се опитва да отклони вниманието от доклада с готвените промени в Конституцията за приватизационните сделки и призова всеки сам да се запознае с позитивните оценки в него. Заместник министър-председателят по правосъдната реформа и министър на външните работи Екатерина Захариева  коментира, че докладът е много обективен. Тя благодари на Европейската комисия и експертите, които са работили за него. „Няма нови препоръки, отчетен е голям напредък по голяма част от 17-те препоръки“, каза още тя. Министър Захариева добави, че българският план за действие по няколкото пътни карти продължава до края на 2018 година. „Никога не сме очаквали механизмът да приключи тази година“, допълни тя. „Има изразено виждане, че ако продължаваме със същия темп на реформи, е абсолютно възможно и реалистично механизмът да приключи до края на мандата на тази Комисия“, припомни тя.  Министърът на Българското председателство на Съвета на ЕС Лиляна Павлова  заяви, че заключението на доклада на ЕК е, че вървим в правилната посока. По думите ѝ не трябва да се преекспонира темата „Председателство и доклад за наблюдение\". „Неслучайно това се казва механизъм за наблюдение. Той предполага един период, в който ни наблюдават как изпълняваме определени критерии, препоръки и това, което сме поели като ангажимент\", заяви Павлова. По думите ѝ това, че няма нови препоръки към страната, по казва, че докладът е позитивен в тази насока. „Значи, че вървим в правилната посока, оценяват се усилията и няма нови препоръки. Ясно е обаче, че има какво да се желая в определени сектори или законодателство, по което да намерим консенсус и то наистина да бъде прието\", коментира министърът. Тя добави, че няма нищо лошо да ни наблюдават, тъй като това ще ни държи на пътя.Председателят на ПГ на ГЕРБ Цветан Цветанов определи доклада като обективен и подчерта, че за първи път се говори за това, че механизма за сътрудничество и проверка може да бъде прекратен. По думите му това зависи единствено от страната ни. Цветанов обърна внимание, че оценката за борбата с организираната престъпност е много удовлетворителна и допълни, че с доклада се дава ясен сигнал за свършеното по отношение на конституционните реформи и избора на ВСС. \r\nСпоред председателя на Комисията по правни въпроси и депутат от ПГ на ГЕРБ Данаил Кирилов докладът на ЕК е мотивиращ, обективен и много положителен. Той посочи, че правителството е получило голяма подкрепа по огромния обем от работа, която е свършило в рамките на около 7 месеца, като са зачетени са всички усилия във връзка с антикорупционното законодателство и процесуалните закони. Зам.-председателят на ПГ на „Обединени патриоти“ Искрен Веселинов заяви, че мониторинговият механизъм на ЕК е лош и трябва да отпадне. Той го определи като дискриминационна спрямо България мярка. По думите му препоръките от януари не са изпълнени, но по всички се работи. \r\nНа противоположно мнение застанаха от опозицията. Според лидера на БСП Корнелия Нинова докладът по механизма за сътрудничество и проверка е тежък шамар за България. По думите й точно преди Европредседателството ни се дава доклад, в който се казва, че Комисията не може да стигне до заключението, че което и да е от изискванията е напълно изпълнено. Зам.-председателят на ПГ на БСП Крум Зарков също коментира, че в 17-ия поред доклад на ЕК ясно е отбелязано, че няма нито една изпълнена препоръка от тези, които бяха определени през януари. Според него България ще се озове в ситуация да председателства един съюз, който се съмнява в основните си принципи в тази страна, а именно върховенството на правото. По думите му за 10 години няма трайни резултати в борбата с корупцията във властта. Председателят на ПГ на ДПС Мустафа Карадайъ заяви от своя страна, че lбългарския език може да се използваме едно конкретно понятие, свързано с двойното положително отрицание – „да, да, ама“ или „пък да, бе, да“. Той отчете, че в уводната част на доклада е казано, че с непрекъснатото политическо лидерство и решимост за постигане на напредък в реформата България би следвало да може да изпълни неизпълнените препоръки в близко бъдеще, а в заключението - че е постигнат значителен напредък по препоръките, но окончателните резултати все още престои да се видят. Прокуратурата излезе с позиция, че показателна за признатия напредък е липсата на нови препоръки и увереността, че изпълнението на вече дадените е възможно „в близко бъдеще“ при „добро сътрудничество между институциите“. Според институцията ЕК обосновано и обективно отчита постигнатия „значителен напредък по препоръките в доклада от януари 2017г.“, настъпилите „допълнителни положителни промени“, „решимостта за напредък в реформата“ и ускорения темп на предприетите действия. \r\nВесела ПЕТРОВА", "date": "2017.11.15", "title": "ЕК към България: Доверието се увеличава, проверката остава (ОБЗОР)"}
{"url": "http://www.focus-news.net/news/2017/11/15/2457494/otets-petar-hubenov-postat-e-vav-vzaimovrazka-s-duhovniya-stremezh-na-choveka.html", "text": "Постът е във взаимовръзка с духовния стремеж на човека. Това каза за Радио „Фокус“ – Пловдив отец Петър Хубенов, председател на храм „Св. св. Константин и Елена“ в града по повод началото на Рождественския пост. По думите му по своя смисъл и същество Коледният пост е радостен пост и представлява подготовка на душата и на тялото, с чисто сърце и умисъл, да посрещнат идването на Спасителя на земята. „Затова постът по своя характер е по-облекчен спрямо останалите. Първата седмица е с по-особена строгост, тъй като тогава православните християни се подготвят за изповед и съответно да приемат Светото причастие. Последната седмица от поста, от Игнажден до Рождество Христово, също е с по-строг характер. През останалото време се разрешава яденето на риба и всякакви морски дарове. Иначе през целия пост, както е известно, е забранено да се приемат месо, яйца и млечни продукти“, посочи отец Петър Хубенов. Той подчерта, че смисълът и центърът на поста представляват неговия край – самото рождество Христово, както и радостта от раждането на Спасителя, а не трапезата. „Постът е възможност човек да превъзмогне собствените си недостатъци, сред които са страсти, грехове и гняв“, каза още отец Петър Хубенов.\r\nТони МИХАЙЛОВ", "date": "2017.11.15", "title": "Отец Петър Хубенов: Постът е във взаимовръзка с духовния стремеж на човека"}
{"url": "http://www.focus-news.net/news/2017/11/15/2457495/reuters-predsedatelyat-na-grupata-na-enp-v-evropeyskiya-parlament-e-ubeden-che-vaprosite-okolo-brekzit-shte-badat-razresheni.html", "text": "Председателят на Групата на ЕНП в Европейския парламент Манфред Вебер заяви, че е убеден, че Великобритания и ЕС ще изгладят различията помежду си по време на преговорите за Брекзит, предава  Reuters.\r\nВебер заяви това след срещата си в Лондон с британския министър-председател Тереза Мей, но отказа да излезе с коментар дали тя е дала сигнал, че е готова да се придвижи по уреждането на финансовите въпроси с ЕС. \r\nПреговорите относно излизането на Великобритания от ЕС са в застой заради споровете по уреждането на финансовите задължения. \r\n„След срещата ми тук в Лондон моето послание е, че съм оптимистичен, че има прогрес. Това е най-важното нещо, защото перспективата от европейска гледна точка към Лондон не бе ясна през последните седмици“, заяви Вебер по време на пресконференция. \r\nПопитан от журналист дали има прогрес по уреждането на финансовите въпроси, той отказа коментар относно това, което обяви за частно обсъждане с Мей.  Виктор Турмаков", "date": "2017.11.15", "title": "Reuters: Председателят на Групата на ЕНП в Европейския парламент е убеден, че въпросите около Брекзит ще бъдат разрешени"}
{"url": "http://www.focus-news.net/news/2017/11/15/2457496/veliko-tarnovo-90-detsa-vzeha-uchastie-v-tretiya-festival-na-detskoto-i-mladezhko-izpalnitelsko-izkustvo-v-pavlikensko-selo-patresh.html", "text": "90 деца взеха участие в Третия фестивал на детското и младежко изпълнителско изкуство „Нашите деца хубави” в павликенско село Патреш. Това съобщиха за Радио „Фокус“ – Велико Търново от Кметството. Събитието се организира от Кметството и НЧ „Просвета-1898”, под патронажа на кмета на кметство Патреш – Валентин Вълев. То се проведе на 11 ноември в салона на читалището. Три читалища, три детски градини, три училища, танцов състав и сдружение от град Горна Оряховица показаха професионалната си работа с деца и младежи. Всички участници и групи получиха грамота за успешно представяне, техните ръководители получиха грамота за принос към развитието на детското и младежко изпълнителско изкуство, а на институциите, които представиха, тържествено се връчи плакет с емблемата на фестивала.\r\nПоздравителен адрес от министъра на културата Боил Банов по случай откриването на фестивала беше прочетено от Маргаритка Захариева – секретар библиотекар на НЧ „Просвета-1898” село Патреш.\r\nНадежда КРЪСТЕВА", "date": "2017.11.15", "title": "Велико Търново: 90 деца взеха участие в Третия фестивал на детското и младежко изпълнителско изкуство в павликенско село Патреш"}
{"url": "http://www.focus-news.net/news/2017/11/15/2457497/ministar-nikolina-angelkova-nyama-da-predlozhi-krayna-zabrana-za-premestvaemite-obekti-po-plazhovete-obzor.html", "text": "Министър Николина Ангелкова няма да предложи крайна забрана за преместваемите обекти по плажовете. Това стана ясно след обсъждането на промените в Закона за устройство на Черноморското крайбрежие. Ангелкова уточни, че такова предложение може да бъде направено през народните представители в парламента. Тя подчерта, че като министър няма да предлага такава крайна забрана, но по думите ѝ със сигурност трябва да има контрол по плажовете, както и унифициране на визията за националните курорти. Темата за преместваемите обекти бе дискутирана, тъй като тя е част от общественото обсъждане на законопроекта. Според министър Ангелкова предложенията в Закона за устройство на Черноморското крайбрежие, свързани с цялостното премахване на преместваемите обекти по плажовете изискват голям дебат. Ангелкова заяви, че предложението за крайна забрана на тези обекти е постъпило от вицепремиера Валери Симеонов и от две организации. Тя поясни, че от работодателските организации, Асоциацията на концесионерите и редица хотелиери е дошло противоположно мнение - да няма премахване на преместваемите обекти от територията на морските плажове и от територията на националните курорти и общини. След дискусията  тя отчете, че по-голямата част от участниците в нея смятат, че не трябва да има крайна забрана. Тя заяви, че Министерство на туризма ще работим за единна визия за преместваемите обекти на територията на националните курорти. Министър Ангелкова отчете, че от дискусията си е направила и извода, че Министерство на туризма е на прав път, тъй като за хората е важно да се финишира групирането на плажовете. Тя поясни, че чрез това действие ще се намалят цените на плажни принадлежности. Министърът на туризма поясни, че с групирането ще се отговори на очакванията на кметовете на общините, които поставят въпроса защо не се концесионира например един от най-големите плажове като „Камчия“. \r\nДеница КИТАНОВА", "date": "2017.11.15", "title": "Министър Николина Ангелкова няма да предложи крайна забрана за преместваемите обекти по плажовете (ОБЗОР)"}
{"url": "http://www.focus-news.net/news/2017/11/15/2457498/katimerini-gartsiya-aleksis-tsipras-natsionalniyat-traur-e-nay-malkoto-koeto-mozhe-da-napravim-za-zhertvite-na-bedstvieto.html", "text": "Тридневният национален траур – петък, събота, неделя е най-малкото, което можем да направим в памет на жертвите от Западна Атика. Това е заявил премиерът Алексис Ципрас в извънредно изявление по националната телевизия, цитирано от Катимерини. Според изданието Ципрас е обявил незабавни мерки за подкрепа на семействата на жертвите. Изданието цитира думите, че „моментът е много тежък за цяла Гърция, защото ние живеем в условия на голяма катастрофа, като в районите Мандра, Неа Перамос в Атика вече загубихме 15 души и се надяваме тази цифра да не расте“. Катимерини съобщава, че Ципрас е свикал незабавно съвещание на ресорните министри заедно с шефовете на противопожарната служба и гражданска защита. Ще бъде направено пълно разследване на причините, довели до гибелта на хората.", "date": "2017.11.15", "title": "Катимерини (Гърция): Алексис Ципрас: Националният траур е най-малкото, което може да направим за жертвите на бедствието"}
{"url": "http://www.focus-news.net/news/2017/11/15/2457079/pregled-na-nyakoi-ot-osnovnite-temi-v-svetovniya-pechat-agentsiya-fokus.html", "text": "Турският министър-председател Бинали Йълдъръм разкритикува сътрудничеството между САЩ и  кюрдските  Отряди за народна самоотбрана в Сирия, след като се появиха доклади, че кюрдската групировка се е споразумяла с „Ислямска държава“ за превземането на град Ракка, пише  Hurriyet.\r\n„Някой е оставил на терористите от „Ислямска държава“ да напуснат Ракка със своето оръжие, вместо да ги елиминира. Терористите са напуснали града с оръжието си и Отрядите са застанали на тяхно място. Една терористична групировка е напуснала Ракка, а друга е навлязла в нея. Това ли е вашата рационална политика? Това ли е вашето стратегическо, тактическо сътрудничество“,\tзаяви Йълдъръм.  \r\nПодкрепяните от САЩ Сирийски демократични сили (СДС), които са доминирани от бойците от Отрядите за народна самоотбрана, обявиха освобождаването на Ракка от „Ислямска държава“ на 17 октомври 2017 г. Въпреки това в западните медии се появиха данни, че е имало споразумение между СДС и „Ислямска държава“, за да може хиляди терористи да се изтеглят от града заедно със своето оръжие и муниции. Евакуационният конвой се е състоял от 50 камиона и 13 автобуса, както и още 100 превозни средства, собственост на терористите. \r\nЙълдъръм заяви, че Турция и преди е предупреждавала САЩ, да не си сътрудничат с „една терористична групировка, за да се борят срещу друга терористична групировка“. „Сега виждаме резултатите. Избягалите членове на „Ислямска държава“ ще са причината за гибелта на невинни хора по целия свят, включително в Турция, Европа и Америка“, добави той. \r\n*** Президентът на САЩ Доналд Тръмп заяви, че неговата приключила наскоро азиатска обиколка е „извънредно успешна“ и добави, че по отношение на търговията „е извършено извънредно количество работа“, пише  The Hill.\r\n„Имахме извънредно успешно пътуване. Извънредно количество работа бе свършено по търговията. Не става дума единствено за споразуменията – а ние сключихме такива за сумата от най-малко 300 милиарда долара, а и смятам, че те ще се утроят в скоро време“, заяви Тръмп. Той добави, че е повторил и призива си за „честна търговия“. \r\n„Искаме честна търговия със САЩ, защото при предишните администрации се възползваха от Щатите“ , заяви президентът. \r\nТръмп се завърна след 12-дневна обиколка на Азия, където посети Южна Корея, Япония, Китай, Виетнам и Филипините.  Той заяви, че Белият дом по-късно тази седмица ще „направи някои коментари“. \r\n***  Президентите на Южна Корея и на Китай Мун Джей-ин и Си Дзинпин се споразумяха да нормализират двустранните отношения, пострадали заради спора за разполагането на ракетните комплекси ТХААД на южнокорейска територия и да се срещнат в Пекин, пише „Чосун Илбо“.\r\n„Двамата лидери ще върнат двустранните отношения и сътрудничество в нормално състояние във всички области“, заяви прес-секретарят на южнокорейското президентство Юн Йон-чан. Той добави, че президентът на Китай е обявил това „за ново и добро начало“.  Мун Джей-ин е поканил китайския си колега на Зимните олимпийски игри в Пьончан през следващата година. \r\nНо спорът относно ракетите не е загърбен, след като Си Дзинпин е призовал корейския президент „да заеме отговорни позиции“ относно ТХААД, въпреки че е получил уверения, че ракетните комплекси не са насочени към Китай.\r\n***  Китай и страните членки на АЕАН ще проведат преговори относно детайлите за бъдещ „кодекс за поведение“ в Южнокитайско море, пише „Женмин Жибао“.\r\nПредложението бе направено от китайския министър-председател Ли Къцян по време на 20-тия форум Китай-АСЕАН. По-рано президентът на Филипините Родриго Дутерте, който е ротационен председател на организацията в момента, заяви, че организацията се е съгласила да започне преговори за „кодекса“.\r\n„Един от резултатите на срещата бе началото на преговорите за съставяне на ефективен „кодекс на поведение“ в Южнокитайско море“, заяви прес-секретарят на филипинското президентство Хари Роке.  \r\n„Развитието на връзките с АСЕАН винаги е било приоритет за китайската дипломация“, заяви Ли Къцян и добави, че документът ще отбележи повратен момент от мирното разрешаване на споровете, свързани с Южнокитайско море. \r\n***", "date": "2017.11.15", "title": "Преглед на някои от основните теми в световния печат (Агенция \"Фокус\")"}
{"url": "http://www.focus-news.net/news/2017/11/15/2457080/predstoyashti-sabitiya-v-stranata-za-15-noemvri-agentsiya-fokus.html", "text": "***", "date": "2017.11.15", "title": "Предстоящи събития в страната за 15 ноември (Агенция „Фокус“)"}
{"url": "http://www.focus-news.net/news/2017/11/15/2457081/guardian-rusiya-izpolzva-snimki-ot-videoigra-za-da-obvini-sasht-v-podpomagane-na-islyamska-darzhava.html", "text": "Руското министерство на отбраната използва снимки от видеоигра за да обвини САЩ в подпомагане на „Ислямска държава“, пише британският вестник Guardian. \r\nСнимките бяха публикувани в официалните профили в социалните мрежи на руското ведомство във вторник, като според министерството, САЩ са осигурили въздушна защита за конвой на терористичната организация. В съобщението, прикрепено към снимките, се казва, че по време на двустранна операция между руски военновъздушни сили и сирийски военни, са излезели наяве „факти доказващи директно сътрудничество и подкрепа указана от коалицията водена от САЩ за терористите от „Ислямска държава“. \r\nМалко по-късно стана ясно, че една от петте снимки е от видеоигра за мобилен телефон, а останалите четири са заснети през 2016 г. и показват операция на иракската армия срещу позиции на терористичната организация. \r\nОт руското министерство на отбраната коментираха, че ще разследват инцидента, но добавиха, че „въпреки това, отказът на американското командване да извърши удари срещу оттеглящия се от Албу Камал конвой на „Ислямска държава“ на девети ноември е факт“, пише още вестника, като цитира съобщение на ведомството, предадено от руска агенция.  Цанко Цолов", "date": "2017.11.15", "title": "Guardian: Русия използва снимки от видеоигра за да обвини САЩ в подпомагане на „Ислямска държава“"}
{"url": "http://www.focus-news.net/news/2017/11/15/2457082/afp-nay-golemiyat-diamant-predlagan-nyakoga-na-auktsion-be-prodaden-za-34-mln-dolara.html", "text": "Най-големият диамант предлаган някога на аукцион, бе продаден за почти 34 млн. долара във вторник по време на наддаване в Женева, предава AFP. Цената е световен рекорд за скъпоценен камък от този вид. \r\nКамъкът е 163.41 карата и цвят „D” като до преди това се е намирал на огърлица. Крайната му цена е 33,5 млн. швейцарски франка, които се равняват на 33,8 млн. щатски долара или 28,7 млн. евро, като сумата включва данъците и комисионни.  Цанко Цолов", "date": "2017.11.15", "title": "AFP: Най-големият диамант предлаган някога на аукцион, бе продаден за 34 млн. долара"}
{"url": "http://www.focus-news.net/news/2017/11/15/2457083/balgariya-tryabva-da-se-namesi-v-meditsinskite-grizhi-za-balgarskoto-maltsinstvo-v-sarbiya-obzor.html", "text": "България трябва да се намеси в медицинските грижи за българското малцинство в Сърбия. За това призоваха българските лекари, които бяха задържани в полицейския участък в Босилеград по време на хуманитарна акция в КИЦ-Босилеград преди няколко дни. „Около 10 хил. българи в района на Босилеград умират, защото там няма здравеопазване“, каза д-р Валентин Янев и уточни, че случилото се на 10 ноември се е оказало тест. „Явно трябва да се случи нещо лошо и страшно, за да може обществото да обърне внимание. Но не задържането беше най-страшното. Най-страшното е, че докато нас ни унижаваха и ни разпитваха горе, полицията долу е влизала в салоните, където са пациентите, и е започнала да изисква техните лични данни, за да разбере кои са се осмелили да поискат помощ от български лекари. Това беше осуетено от една жена, която се е изправила и е заявила, че няма да им даде личната си карта. Окуражени от това нещо, другите хора заемат същата позиция. И опасявайки се от голям сблъсък, полицията се оттеглила. Това е по-страшно от нашето задържане, това е полицейщина“, каза още д-р Янев. По думите му лекарите са били обвинени в нерегламентирана медицинска помощ. \"За да е медицинската помощ нерегламентирана, то трябва да се издават лекарски бележки с подписи и печати и всякаква друга документация. А ние само помагахме, преглеждахме, поставяхме диагнози и казвахме на хората какво да предприемат оттук нататък\", обясни д-р Янев.\r\nЛекарите поставиха три варианта пред българската държава – да създаде в Кюстендил организация за преглеждане на българите от Сърбия, да осигури съвременна апаратура в болничния дом в Босилеград, или да се даде на лекарите, работещи в болничния дом, възможност за лесна следдипломна преквалификация, така че да могат да отговорят на нуждите на българското малцинство. \r\nИван Николов – председател на КИЦ-Босилеград, обясни, че българското малцинство в Сърбия от един век се разглежда като опасност за държавата. „Арестуването на българските лекари беше само последната капка, която преля чашата, но под него врят и кипят купища други проблеми. Защото в началото на 21 в. никой не може да живее при липса на елементарно здравеопазване. Най-накрая духът се разбуди и се видя истинското отношение на държавата“, каза още той.\r\nЗденка Тодорова – правозащитничка и член на Гражданския комитет „Западни покрайнини“ обясни, че Сърбия прилага двойни стандарти, защото от Сараево многократно са реагирали срещу намесата на Белград във вътрешните работи на Босна и Херцеговина чрез изпращане на медицинска помощ и провеждане на хуманитарни дейности.\r\nПрисъстващите на пресконференцията, която беше предвидена за медиите, отбелязаха, че на нея са били поканени и представители от българското външно министерство, както и представители на Сръбското посолство в България, но отсъствието им е достатъчно показателно.\r\nЦветилена СИМЕОНОВА", "date": "2017.11.15", "title": "България трябва да се намеси в медицинските грижи за българското малцинство в Сърбия (ОБЗОР)"}
{"url": "http://www.focus-news.net/news/2017/11/15/2457084/sport-rodzhar-federer-pobedi-aleksandar-zverev-v-mach-ot-finalite-na-seriite-mastars-v-london.html", "text": "Роджър Федерер победи Александър Зверев в мач от финалите на сериите „Мастърс“ в Лондон. Швейцарецът се наложи с 7:6 в първия сет, но загуби втората част с 5:7. След 6:1 в третия сет, Федерер е фактическият победител в групата „Борис Бекер“ и си осигури място на полуфиналите на турнира.", "date": "2017.11.15", "title": "Спорт: Роджър Федерер победи Александър Зверев в мач от финалите на сериите „Мастърс“ в Лондон"}
{"url": "http://www.focus-news.net/news/2017/11/15/2457085/mvnr-zapochna-ofitsialnoto-poseshtenie-na-ekaterina-zaharieva-v-kuveyt.html", "text": "Заместник министър-председателят по правосъдната реформа и министър на външните работи Екатерина Захариева пристигна на международното летище „Кувейт“, съобщиха от прессцентъра на МВнР. Първият дипломат на България е на двудневно официално посещение в Държавата Кувейт, по покана на първия заместник министър-председател и министър на външните работи шейх Сабах Халид Ал-Хамад Ал-Сабах.\r\nПо време на визитата си вицепремиерът Захариева ще се срещне с  министър-председателя шейх Джабер Ал-Мубарак, с първия вицепремиер и министър на външните работи шейх Сабах Ал-Халид, с вицепремиера и министър на финансите Анас Халид и с министъра на правосъдието и държавен министър по въпросите на Парламента Фалех Абдуллах Али Ал-Азеб.  На срещите ще бъдат обсъдени възможностите за засилване на диалога и създаването на работни контакти между двете страни в контекста на предстоящото Българско председателство на Съвета на Европейския съюз и ротационното председателство на Кувейт на Съвета за сътрудничество в Залива, както и непостоянното членство на Кувейт в Съвета за сигурност на ООН през 2018-2019 г. Ще бъдат обсъдени и протичащите процеси в Залива, и ключовата роля на арабската държава като балансиращ фактор в региона. \r\nКувейтската външна политика е традиционно умерена и балансирана, а кувейтската дипломация се отличава с висока активност и богат световен и регионален опит. Страната е един от най-големите донори на хуманитарна помощ в света и полага усилия в тази област.  Широка подкрепа получава и посредническата инициатива на Кувейт за дипломатическо уреждане на настоящата криза в Съвета за сътрудничество на арабските държави от Залива около Катар.\r\nКувейт е най-дългогодишеният партньор на България сред арабските държави от Залива. Дипломатическите ни отношения имат повече от половинвековна история и позитивният заряд на политическите връзки, както и двустранният диалог развиват съществуващият потенциал в търговско-икономическата сфера, образованието и културата. \r\nДвустранните отношения имат стабилен характер и се характеризират с традиционно приятелство. От 1993 г. досега трима български президенти са реализирали официални посещения в Държавата Кувейт. На 25 септември 2012 г., в рамките на 67-та сесия на ОС на ООН, президентът на Р България г-н Росен Плевнелиев се срещна с министър-председателя на Държавата Кувейт Шейх Джабер ал-Мубарак ал-Хамад ал-Сабах. \r\nНа 24 март 2010 г. на официално посещение в Кувейт беше министър-председателят на Република България Бойко Борисов. Той бе приет от емира на Кувейт шейх Сабах Ал-Ахмед Ал-Джабер Ал-Сабах. В срещата взеха участие кувейтският престолонаследник шейх Науаф Ал-Ахмед Ал-Джабер Ал-Сабах и министър-председателят шейх Насър Ал-Мохамед Ал-Ахмед Ал-Джабер Ал-Сабах. Отделни разговори българският премиер проведе и с председателя на Националното събрание на Кувейт шейх Джасем Ал-Хорафи. Освен персоналните срещи на премиера Бойко Борисов с министър-председателя на Държавата Кувейт шейх Насър Ал-Мохамед Ал-Ахмед Ал-Джабер Ал-Сабах и пленарните разговори между двете делегации, бяха проведена и поредица от срещи на българските министри с кувейтските им колеги.\r\nПрез последните десет години бяха осъществени редица двустранни срещи на външните министри на двете държави, както по време на официални посещения, така и по време на Общото събрание в ООН. Среща между външните министри бе осъществена и в хода на Донорската конференция за Сирия в Кувейт през 2013 г. На 22 септември 2017 г. в рамките на общия дебат на 72-та сесия на ОС на ООН се проведе среща на г-жа Екатерина Захариева, заместник министър-председател по правосъдната реформа и министър на външните работи на Република България, с шейх Сабах Халид Ал-Хамад Ал-Сабах, първи заместник министър-председател и министър на външните работи на Държавата Кувейт, на която бяха дискутирани двустранните отношения и кризата в Залива. По време на разговора беше отправена и поканата за настоящото официално посещение на българския външен министър. \r\nВизитата се осъществява в сложен за региона политически момент. Все още не е намерен път за стабилизиране на кризата в Съвета за сътрудничество на арабските държави от Залива, предизвиканата от разногласията с Катар. Ескалира напрежението и в отношенията на арабските държави от Залива с Иран. Ролята на Кувейт като стабилизиращ фактор в региона е ключова за намиране на решение на кризата, особено в предстоящата година, когато страната поема непостоянното си членство в Съвета за сигурнст на ООН за периода 2018-2019 г. С оглед на това, както и на кувейтското ротационно председателство на Съвета за сътрудничество в Залива и на Българското председателство на Съвета на ЕС през първата половина на 2018 г., е важно осъществяването на редовен обмен на мнения по теми от международния и регионален дневен ред и засилване на политическия диалог. Планира се през първата половина на 2018 г. България да поеме домакинството на срещите на местното председателство на ЕС в Кувейт, въпреки че в момента срещите на естонското председателство в Кувейт се домакинстват от Унгария.\r\nТрадиционно много добрите двустранни отношения в политическата област, както и благоприятните пазарни възможности на Кувейт правят страната перспективен външноикономически партньор на България. През 1978 г. е създадена Българо-кувейтската Смесена комисия за търговско и икономическо сътрудничество, като през 2006 г. страната ни за последен път домакинства сесията на комисията. Очаква се Кувейт, който ще бъде домакин на предстоящата шеста сесия, да предложи провеждането ѝ през 2018 г.\r\nВ сферата на инвестициите двете държави подписаха и ратифицираха през 1997 г. Договор за взаимна защита и насърчаване на инвестициите, като през 2011 година договорът беше актуализиран, за да отговори на променените условия в световната икономика. За периода от подписването му, по данни на БНБ, привлечените преки кувейтски инвестиции в България са над 28 милиона евро. Интересът на кувейтските инвеститори към реализацията на инвестиционни проекти в България са предимно в областта на земеделието. В същото време частните кувейтски инвеститори проявяват интерес към недвижимите имоти у нас. Това е увеличило и броят на кувейтските фирми, занимаващи се с посредничество при предлагане на имоти в България през последните години. Най-популярни сред кувейтските граждани са ваканционните селища по българското черноморие, част, от които са изградени и с кувейтски инвестиции. Кувейтските граждани са започнали да проявяват интерес и към закупуването на апартаменти и в някои от зимните ни курорти.  \r\nСтокообменът за 2016 г.  е на стойност 6.9 млн.щ.д., от които 6.6 млн.щ.д. български износ за Кувейт, и положително търговско салдо за страната ни от 6.3 млн.щ.д., като за първата половина на 2017 г. той е на стойност 3.6 млн.щ.д., от които 2.8 млн.щ.д. български износ. Сред продуктите, които изнасяме водещо място заемат български хранителни продукти, минерална вода и козметични продукти. Основен проблем за увеличаване на стокообмена ни с Кувейт е транспортният. Политическата обстановка в Ирак затруднява осъществяването на български транзитен сухоземен превоз през Ирак, което оскъпява нашите стоки и ги прави по-малко конкурентноспособни.\r\nСътрудничеството в областта на образованието, науката и културата се развива на база подписаните през 1972 г. Културна спогодба и през 1982 г. – Спогодба за взаимно признаване на дипломите и свидетелствата за образование. През последните 15 години са подписвани и споразумения и програми за сътрудничество в тези области, като двете държави имат принципно съгласие за подновяване на Програмата за сътрудничество в областта на образованието, науката и културата. В академичната област през 2007 г. Нов български университет и Американския университет в Кувейт Спогодба за сътрудничество, а Кувейтският университет едностранно предоставя стипендии за едногодишен курс на обучение на двама български студенти по специалност „Арабистика”. В края на ноември 2009 г. между кувейтската неправителствена организация “Дом за национални дейности” и Националния исторически музей е подписан Протокол за сътрудничество, който предвижда размяна на посещения и осигуряване на възможности за постоянни експозиции във всяка от двете институции. \r\nВ Кувейт се е оформила устойчива българска общност, като в страната живеят и работят около 1000 български специалисти, голям е и броят на смесените бракове. По покана на българското посолство в Кувейт те ще имат възможност да се срещнат с министъра на външните работи Екатерина Захариева по време на втория ден от посещението ѝ в арабската страна.", "date": "2017.11.15", "title": "МВнР: Започна официалното посещение на Екатерина Захариева в Кувейт"}
{"url": "http://www.focus-news.net/news/2017/11/15/2457086/izvestiyarusiya-tretiyat-komitet-na-generalnata-asambleya-na-oon-glasuva-rezolyutsiya-otnosno-krim.html", "text": "Третият комитет на Генералната асамблея на ООН гласува резолюция, която осъжда нарушенията на човешките права на територията на Крим, пише руският вестник “Известия“. \r\n71 държави гласуваха „За“ приемането на документа, включително страните от Европейския съюз, САЩ и Канада. Сред 25-те държави гласували против са Русия, Армения, Индия, Иран, Сирия,  република Южна Африка, Китайската народна република и Северна Корея. През декември резолюцията ще бъде обсъдена на редовното заседание на Генералната асамблея на ООН. \r\nРезолюцията бе приета миналата година, но се наложи да отново да мине през гласуване след някои промени в документа. \r\nСпоред текста на документа, към Руската федерация е отправен призив за прекратяване на „всички нарушения и посегателства спрямо човешките права на жителите на Крим“, включително „произволни арести, изтезания и други жестокости“.\r\nСъщо така е осъдена „временната окупация от страна на Руската федерация“ на територията на Крим и Севастопол, като организацията още веднъж заяви, че не признава „анексирането“ на полуострова.   Цанко Цолов", "date": "2017.11.15", "title": "„Известия“(Русия): Третият комитет на Генералната асамблея на ООН гласува резолюция относно Крим"}
{"url": "http://www.focus-news.net/news/2017/11/15/2457087/daily-telegraph-vse-oshte-ne-e-yasen-motivat-na-streletsa-ot-severna-kaliforniya.html", "text": "Все още не е ясен мотивът на нападателя, който уби четирима души и рани поне още толкова след стрелба на няколко места в провинциалните райони в северната част на щата Калифорния, пише британският ежедневник Telegraph, като се позовава на данни от местните власти и медии.\r\nСлужители на органите на реда са успели да застрелят нападателя, който всъщност е петата жертва на случилото се във вторник произшествие. \r\nСтрелецът е разполагал с полуавтоматична пушка и два пистолета, съобщиха от полицията за местни медии. \r\nНападението е завършило в местно училище, като няколко от децата са приети в болница, но няма загинали сред учениците или служителите. \r\nИмето на загиналия нападател не е разкрито.  Цанко Цолов", "date": "2017.11.15", "title": "Daily Telegraph: Все още не е ясен мотивът на стрелеца от Северна Калифорния"}
{"url": "http://www.focus-news.net/news/2017/11/15/2457088/balgariya-komentari-v-svetovnite-medii-agentsiya-fokus.html", "text": "Българският вицепрезидент Илияна Йотова посети във вторник албанската столица Тирана начело на официална делегация, съобщава Independent Balkan News Agency. \r\nПо време на визитата Йотова се срещна с председателя на Народното събрание Грамоз Ручи. Ручи заяви пред репортери, че „българското национално малцинство трябва да бъде мост за подсилването на отношенията между двете страни“, като добави, че според него визитата на Йотова е „отлична възможност да обмислим българското председателство на ЕС през 2018 г. като възможност на преден план да бъде поставена идеята за уголемяване на Съюза, чрез включването на Албания и Западните Балканите част от него“. \r\nОт своя страна, българският вицепрезидент похвали признаването на наличието на българско малцинство в Албания и добави, че се надява преговорите за включването на Тирана към ЕС да започнат през март 2018 г.\r\nИлияна Йотова проведе и среща с президента на Албания Илир Мета, пред който вицепрезидента заяви ангажимента България да ускори процеса за влизане на Албания в ЕС. \r\n***  Първата група членове на 26-та българска национална антарктическа експедиция заминава за остров Ливингстън, който е част от архипелага Южен Шетланд край западния бряг на Антарктида, предава македонската медия „Плюс Инфо“.\r\nРъководителят на експедицията, директорът на Българския антарктически институт Христо Пимпирев, съобщи, че  деветимата членове на екипа трябва да пристигнат в българската антарктическа база \"Св. Климент Охрид \"на остров Ливингстън преди края на годината.\r\n„ Участниците в експедицията ще имат трудната задача да поддържат базата в условия на тежката полярна зима, заяви Пимпирев. Според него, успоредно с тези дейности, трима експерти от групата ще започнат изследвания в областта на геологията, сеизмологията и геодезията.\r\n*** Българският БВП бележи 3,9% ръст през третата четвърт на 2017 г. в сравнение със същия период от миналата година, предава  Xinhua.\r\nСпоред изчисленията на НСИ БВП на България в момента е 27,3 млрд. лева. Износът и вносът на стоки се е увеличил съответно с 4,4 и 6,2% в сравнение със същия период на миналата година. \r\n*** Представители на българската етническа общност в Източна Сърбия настояха да бъде върнато старото име на Димитровград – Цариброд, което предизвика полемика в България, отбелязва електронното издание Vesti, като се позовава на статия, публикувана от Balkan Insight.\r\nПредставителите на „Западните покрайнини“, както в България наричат територията, която по-рано е влизала в състава на държавата, твърдят, че след преименуването на града българите, които са преобладаващо население в него, са подложени на асимилация от страна на Сърбия. Официален Белград е преименувал улици и е затворил училища и културни институции. \r\nСъвместно с Културно-информационния център в Босилеград, друг град, в който населението е преобладаващо българско, тези активисти вече честват 8 ноември като Ден на Западните покрайнини. На този ден през 1919 г. границата на България се променя по силата на Ньойския мирен договор, наложен на страната след поражението й в Първата световна война.\r\nЗденко Томанович, представител на „Западните покрайнини\", твърди, че Цариброд губи позиции, след като през 50-те години на XX век е прекръстен на Димитровград в чест на първия комунистически лидер на България – Георги Димитров.\r\nВъпреки това, идеята за връщане на старото име на града предизвика полемика в България, но не и в Сърбия. В рамките на посещение в Белград в края на месец октомври, председателят на българския парламент Димитър Главчев (ГЕРБ) е заявил пред сръбския президент Александър Вучич желанието на населението на Димитровград. Както се посочва в съобщение от пресслужбата на българския парламент, Вучич е уверил, че няма проблем в това отношение, „ако населението иска това“.\r\nНо това ядоса Българския антифашистки съюз. От организацията подчертаха, че Георги Димитров е политик, който има „най-голям принос за приятелството между двете страни“. И опозиционната Българската социалистическа партия (БСП) разкритикува председателя на българския парламент, като предупреди, че такова искане може да се влоши отношенията между София и Белград.\r\nВъпросът за „Западните покрайнини“ е оставил своя дълбок отпечатък в българската история. Тези територии, някога част от България, включват  Димитровград и Босилеград в Източна Сърбия и Струмица, която сега се намира в източната част на Македония. Предаването им на съседните държави остава в българската история като „Втора национална катастрофа“.\r\n***", "date": "2017.11.15", "title": "България - коментари в световните медии (Агенция „Фокус\")"}
{"url": "http://www.focus-news.net/news/2017/11/15/2457089/kommersantrusiya-ot-pentagona-komentiraha-obvineniyata-na-ruskoto-ministerstvo-na-otbranata-koito-izpolzvaha-falshivi-snimki-za-dokazatelstvo.html", "text": "От Пентагона коментираха обвиненията на Руското министерство на отбраната, според които САЩ подкрепя \"Ислямска държава\" и които използваха фалшиви снимки за доказателство, пише \"Коммерсант\"\r\nПо-рано Руското министерство на отбраната обвини Пентагона в оказване на подкрепа за терористичната групировка „Ислямска държава“. Според ведомството, САЩ са помогнали на бягащите от Албу Камал екстремисти и са създали пречки за извършване на удари над терористите от руски военни. Но потребители на социалните медии разпознаха една от приложените като доказателство снимки като скрийншот от видеоигра за мобилен телефон, като тя бе впоследствие премахната от съобщението. Стана ясно, че останалите четири приложени снимки са кадри от видеозаписи публикувани от иракската армия миналата година, които показват операция на военновъздушните сили срещу позиции на „Ислямска държава“. \r\nСлед известно време, министерството премахна прикачените файлове и редактира публикацията в социалните мрежи, пише още руското издание. \r\nЗа неточността бе обвинен граждански сътрудник, „който по грешка е прикачил снимките към публикацията“. \r\nОт Пентагона отрекоха обвиненията, като коментираха, че „скорошните фалшифициран снимки, публикувани от Руското министерство на отбраната и целяха да покажат, че коалицията водена от САЩ подкрепя „Ислямска държава“, представляват още един епизод от кампанията за дезинформация, заблуда и отвличане на вниманието, чиято крайна цел е дискредитиране на САЩ и успешните военните действия, които Коалицията води срещу „Ислямска държава“ в Сирия“.  Цанко Цолов", "date": "2017.11.15", "title": "„Коммерсант“(Русия): От Пентагона коментираха обвиненията на Руското министерство на отбраната, които използваха фалшиви снимки за доказателство"}
{"url": "http://www.focus-news.net/news/2017/11/15/2457090/reuters-voynitsi-sa-prevzeli-sedalishteto-na-darzhavnata-televiziya-v-zimbabve.html", "text": "Войници са превзели седалището на държавната телевизия в Зимбабве в ранните часове на сряда, заявиха двама служители на телевизията, предава Reuters, като това подсилва спекулациите за възможен преврат срещу 93-годишния президент на страната Робърт Мугабе. \r\nВойниците са заявили пред служителите, че за тях няма опасност, тъй като армията е в сградата само с цел да я защити, съобщава още агенцията, позовавайки се на свой източник.\r\nМеждувременно, късно във вторник управляващите обвиниха главнокомандващия на военните сили в извършване на преврат, след като голям брой военни бяха разположени на ключови места около столицата Хараре. \r\nАгенцията припомня, че в понеделник от армията на страната заявиха, че са готови да „пристъпят напред“ за да прекратят чистката срещу поддръжници на уволнения вицепрезидент.  Цанко Цолов", "date": "2017.11.15", "title": "Reuters: Войници са превзели седалището на държавната телевизия в Зимбабве"}
{"url": "http://www.focus-news.net/news/2017/11/15/2457091/unss-e-parviyat-universitet-v-balgariya-koyto-vavede-elektronna-studentska-knizhka-obzor.html", "text": "Университетът за национално и световно стопанство (УНСС) е първият университет в България, който въведе електронна студентска книжка. Проектът бе представен от ректора проф. Стати Статев, министърът на образованието и науката Красимир Вълчев и председателят на Комисията на образование и наука Милена Дамянова.\r\n„Това е иновативно бизнес решение, което е 3 в 1 - студентска книжка, банкова карта и ISIC карта. Всички данни, които се изискват по нормативни документи да бъдат представени в студентската книжка, се съдържат в чип, който е поставен в пластиката, наподобяваща лична карта. Той съдържа електронен печат на УНСС, както и индивидуален подпис на всеки студент. Вътре са и всички оценки, които студентът има вписани от преподавателите“, обясни проф. Статев и уточни, че по проекта се работи от 10 години.\r\nОт думите му стана ясно, че има два варианта на електронна студентска книжка. „Единият е комплексен и съдържа и трите компонента, а другият е единичен – тоест, само студентска книжка“, обясни ректорът.\r\nПроф. Статев посочи като най-голямо предимство на електронната студентска книжка нейния обучителен, финансов и спомагателен ефект. „Този проект е един междинен етап за цялостната електронизация на УНСС. Вече от четири години имаме утвърдена система за цифрово подписване на протоколи, а от две години действа системата на електронни главни книги. И закономерно следващата стъпка е интеграцията на електронна студентска книжка“, обясни той.\r\nМинистърът на образованието и науката Красимир Вълчев и председателят на комисията по образование и наука Милена Дамянова изказаха убеждението си, че електронизацията на учебния процес трябва да бъде част от общата стратегия за развитие на всички университети в България.  \r\nПървокурсниците, които през тази академична година прекрачиха прага на УНСС, бяха първите студенти, които получиха получиха електронни студентски книжки.\r\nЦветилена СИМЕОНОВА", "date": "2017.11.15", "title": "УНСС е първият университет в България, който въведе електронна студентска книжка (ОБЗОР)"}
{"url": "http://www.focus-news.net/news/2017/11/15/2457092/vzglyadrusiya-ot-gafa-sas-skriynshota-ministerstvoto-na-otbranata-tryabva-da-si-izvadi-vazhni-zaklyucheniya.html", "text": "Скандалът около фалшивите снимки, с които Министерството на отбраната обвини САЩ в подпомагане на „Ислямска държава“ нанесе тежък психологически удар срещу държавносто ведомство, пише руското издание “Взгляд“. Само една проверка и наказание на виновните няма да помогне, пише още електронното издание. \r\nСъздаването на ефективна ПР служба към министерството на отбраната, която да работи с пресата, не бе просто иновация, а изключително важен пробив за ведомството като цяло. Министерството многократно хвалеше пълноценното отразяване на събитията в Сирия, а военните успяха да изградят свой информационен поток, който реагираше адекватно на променящата се ситуация относно военните действия. И изведнъж се случи конкретния позор. \r\nНай-важното според изданието е проблемът да бъде признат. Грешките се случват (тази между другото, не е нито първата, нито най-голямата, припомня вестника). Но апокалипсисът не е дошъл. Все пак основната част от съобщението е истина, но начинът на поднасяне на информацията е ужасен. Информационните служби съществуват за да разпространяват информация, а не да мълчат като риби. \r\nВсички неочаквани грешки, които държавите са правили в миналото, са били съпъствани от покаяние. Самата случка ще бъде забравена бързо, но реакцията на засегнатите страни ще се помни. И може би тази история ще ни накара да преосмислим начина по който се извършва наемането на хора, част от „напредналата компютърна генерация“. Защото в условията на притискащ краен срок, на тях им е по-лесно да намерят снимка от игра, отколкото да признаят неспособността си. Във всеки случай, ваденето на извод е много по-добро действие отколко съжаления, пише още изданието.  Цанко Цолов", "date": "2017.11.15", "title": "„Взгляд“(Русия): От „гафа със скрийншота“ Министерството на отбраната трябва да си извади важни заключения"}
{"url": "http://www.focus-news.net/news/2017/11/15/2457093/the-independent-eksplozii-v-harare-i-voenni-prevozni-sredstva-po-ulitsite-ofitsialni-litsa-otrekoha-da-ima-prevrat.html", "text": "Поне три експлозии са били чути по улиците на столицата на Зимбабве Хараре, забелязани са и военни превозни средства из града, пише британският вестник Independent. \r\nПо-рано бе съобщено, че войници са превзели седалището на държавната телевизия в Зимбабве в ранните часове на сряда, а управляващите обвиниха главнокомандващия на военните сили в извършване на преврат, след като голям брой военни бяха разположени на ключови места около столицата Хараре. Посланикът на страната в съседната република Южна Африка отрече твърдението, че в Зимбабве се извършва военен преврат. \r\n„Няма нищо случващо се. Това са просто слухове от социалните медии“, заяви той в интервю агенция Reuters. Цанко Цолов", "date": "2017.11.15", "title": "The Independent: Експлозии в Хараре и военни превозни средства по улиците, официални лица отрекоха да има преврат"}
{"url": "http://www.focus-news.net/news/2017/11/15/2457094/sofiyski-apelativen-sad-ostavi-v-aresta-yoan-matev-obvinen-za-ubiystvoto-v-borisovata-gradina-obzor.html", "text": "Софийският апелативен съд остава в ареста Йоан Матев, обвинен за убийството в „Борисовата градина“. Решението на съд идва след протест на прокуратурата, а основна тема по време на съдебното заседание бе законността на задържането и максималният срок за него. Преди седмица първоинстанционният съд му определи мярка за неотклонение „подписка“, защото е изтекъл максималният срок за задържане, а прокуратурата се бави с внасянето на делото в съда. Вчера обаче обвинителният акт бе внесен. Агенция „Фокус“ припомня, че Йоан Матев е предаден на съд по подозрение, че на 2 юни 2015 г. в парка „Борисовата градина“ е убил непълнолетния Г. И. като му нанесъл един удар с нож. По време на деянието Матев е бил непълнолетен, но според прокуратурата той е могъл да разбира свойството и значението на действията си и да ръководи постъпките си. Деянието е квалифицирано като извършено „по особено мъчителен начин“, тъй като след получаване на нараняването до момента, в който се развила острата кръвозагуба и пострадалият изпаднал в безсъзнание (поради обезкървяването на мозъчните структури), той изпитвал значителни по интензитет болки и е могъл емоционално да осъзнае случващото се с него. \r\nПо данни на държавното обвинение, в деня на престъплението обвиняемият Матев забелязал пострадалия Г.И. случайно на пейка в „Борисовата градина“. Въпреки че двете момчета не се познавали преди това, у Матев се оформил умисъл да нападне пострадалия. Нанесъл му един удар с нож, който обичайно носел в себе си. В хода на разследването оръжието на престъплението е намерено в близост до местопроизшествието. След това избягал от местопроизшествието и изцяло променил външния си вид, навиците си и социалните си контакти. \r\nАко бъде признат за виновен Матев би могъл да получи наказание „лишаване от свобода“ от 5 до 12 години. Размерът на наказанието е съобразен с обстоятелството, че деецът е бил непълнолетен към момента на престъплението.", "date": "2017.11.15", "title": "Софийски апелативен съд остави в ареста Йоан Матев, обвинен за убийството в „Борисовата градина“ (ОБЗОР)"}
{"url": "http://www.focus-news.net/news/2017/11/15/2457095/afp-amerikanskoto-posolstvo-v-zimbabve-predupredi-grazhdanite-da-potarsyat-ubezhishte.html", "text": "Американското посолство в Зимбабве предупреди гражданите на САЩ, пребиваващи в страната, да потърсят убежище, заради „продължаваща политическа несигурност“, предава AFP. Съобщението става в условията на задълбочаване на кризата около правителството на президентa Робърт Мугабе. \r\n„Съветваме американските граждани в Зимбабве да потърсят убежище до второ съобщение“ от страна на посолството, се казва в изявлението на посолството в Хараре. Агенция „Фокус“ припомня, че според данни от някои медии, войници са превзели седалището на държавната телевизия в Зимбабве в ранните часове на сряда, а по-рано управляващите обвиниха главнокомандващия на военните сили в извършване на преврат, след като голям брой военни бяха разположени на ключови места около столицата Хараре. Посланикът на Зимбабве в съседната република Южна Африка отрече твърдението, че в Зимбабве се извършва военен преврат.  Цанко Цолов", "date": "2017.11.15", "title": "AFP: Американското посолство в Зимбабве предупреди гражданите да потърсят убежище"}
{"url": "http://www.focus-news.net/news/2017/11/15/2457096/moskovskiy-komsomolets-nedokazani-netochni-i-absolyutna-lazha-sa-tvardeniyata-na-ruskoto-vanshno-ministerstvo-spored-koito-sasht-podkrepyat-islyamska-darzhava-komentiraha-ot-vodenata-ot-sasht-koalitsiya.html", "text": "Представителят на водената от САЩ военна коалиция, биеща се срещу „Ислямска държава“ в Сирия, заяви, че обвиненията на руското външно министерство, според които САЩ подкрепят терористичната организация, са „недоказани, неточни и абсолютна лъжа“, пише вестник “Московский Комсомолец“. Изказването е направено то полковник Рая Дилън, който не пропусна да подчертае, че обвиненията са били придружени със снимки от видеоигра. \r\nПо-рано във вторник, Руското министерство на отбраната обвини Пентагона в оказване на подкрепа за терористичната групировка „Ислямска държава“. Според ведомството, САЩ са помогнали на бягащите от Албу Камал екстремисти и са създали пречки за извършване на удари над терористите от руски военни. Но потребители на социалните медии разпознаха една от приложените като доказателство снимки като скрийншот от видеоигра за мобилен телефон, като тя бе впоследствие премахната от съобщението. Стана ясно, че останалите четири приложени снимки са кадри от видеозаписи публикувани от иракската армия миналата година, които показват операция на военновъздушните сили срещу позиции на „Ислямска държава“. \r\nСлед известно време, министерството премахна прикачените файлове и редактира публикацията в социалните мрежи, пише още руското издание. \r\nЗа неточността бе обвинен граждански сътрудник, „който по грешка е прикачил снимките към публикацията“. Цанко Цолов", "date": "2017.11.15", "title": "Московский Комсомолец“: Недоказани, неточни и абсолютна лъжа са твърденията на руското външно министерство, според които САЩ подкрепят „Ислямска държава“, коментираха от водената от САЩ коалиция"}
{"url": "http://www.focus-news.net/news/2017/11/15/2457097/pregled-na-nyakoi-ot-osnovnite-temi-v-ruskiya-pechat-agentsiya-fokus.html", "text": "Третият комитет на Генералната асамблея на ООН гласува резолюция, която осъжда нарушенията на човешките права на територията на Крим, пише руският вестник “Известия“. \r\n71 държави гласуваха „За“ приемането на документа, включително страните от Европейския съюз, САЩ и Канада. Сред 25-те държави гласували против са Русия, Армения, Индия, Иран, Сирия,  република Южна Африка, Китайската народна република и Северна Корея. През декември резолюцията ще бъде обсъдена на редовното заседание на Генералната асамблея на ООН. \r\nРезолюцията бе приета миналата година, но се наложи да отново да мине през гласуване след някои промени в документа. \r\nСпоред текста на документа, към Руската федерация е отправен призив за прекратяване на „всички нарушения и посегателства спрямо човешките права на жителите на Крим“, включително „произволни арести, изтезания и други жестокости“.\r\nСъщо така е осъдена „временната окупация от страна на Руската федерация“ на територията на Крим и Севастопол, като организацията още веднъж заяви, че не признава „анексирането“ на полуострова.  \r\n*** От Пентагона коментираха обвиненията на Руското министерство на отбраната, според които САЩ подкрепя \"Ислямска държава\" и които използваха фалшиви снимки за доказателство, пише \"Коммерсант\"\r\nПо-рано Руското министерство на отбраната обвини Пентагона в оказване на подкрепа за терористичната групировка „Ислямска държава“. Според ведомството, САЩ са помогнали на бягащите от Албу Камал екстремисти и са създали пречки за извършване на удари над терористите от руски военни. Но потребители на социалните медии разпознаха една от приложените като доказателство снимки като скрийншот от видеоигра за мобилен телефон, като тя бе впоследствие премахната от съобщението. Стана ясно, че останалите четири приложени снимки са кадри от видеозаписи публикувани от иракската армия миналата година, които показват операция на военновъздушните сили срещу позиции на „Ислямска държава“. \r\nСлед известно време, министерството премахна прикачените файлове и редактира публикацията в социалните мрежи, пише още руското издание. \r\nЗа неточността бе обвинен граждански сътрудник, „който по грешка е прикачил снимките към публикацията“. \r\nОт Пентагона отрекоха обвиненията, като коментираха, че „скорошните фалшифициран снимки, публикувани от Руското министерство на отбраната и целяха да покажат, че коалицията водена от САЩ подкрепя „Ислямска държава“, представляват още един епизод от кампанията за дезинформация, заблуда и отвличане на вниманието, чиято крайна цел е дискредитиране на САЩ и успешните военните действия, които Коалицията води срещу „Ислямска държава“ в Сирия“. \r\n*** Скандалът около фалшивите снимки, с които Министерството на отбраната обвини САЩ в подпомагане на „Ислямска държава“ нанесе тежък психологически удар срещу държавносто ведомство, пише руското издание “Взгляд“. Само една проверка и наказание на виновните няма да помогне, пише още електронното издание. \r\nСъздаването на ефективна ПР служба към министерството на отбраната, която да работи с пресата, не бе просто иновация, а изключително важен пробив за ведомството като цяло. Министерството многократно хвалеше пълноценното отразяване на събитията в Сирия, а военните успяха да изградят свой информационен поток, който реагираше адекватно на променящата се ситуация относно военните действия. И изведнъж се случи конкретния позор. \r\nНай-важното според изданието е проблемът да бъде признат. Грешките се случват (тази между другото, не е нито първата, нито най-голямата, припомня вестника). Но апокалипсисът не е дошъл. Все пак основната част от съобщението е истина, но начинът на поднасяне на информацията е ужасен. Информационните служби съществуват за да разпространяват информация, а не да мълчат като риби. \r\nВсички неочаквани грешки, които държавите са правили в миналото, са били съпъствани от покаяние. Самата случка ще бъде забравена бързо, но реакцията на засегнатите страни ще се помни. И може би тази история ще ни накара да преосмислим начина по който се извършва наемането на хора, част от „напредналата компютърна генерация“. Защото в условията на притискащ краен срок, на тях им е по-лесно да намерят снимка от игра, отколкото да признаят неспособността си. Във всеки случай, ваденето на извод е много по-добро действие отколко съжаления, пише още изданието. \r\n*** Представителят на водената от САЩ военна коалиция, биеща се срещу „Ислямска държава“ в Сирия, заяви, че обвиненията на руското външно министерство, според които САЩ подкрепят терористичната организация, са „недоказани, неточни и абсолютна лъжа“, пише вестник “Московский Комсомолец“. Изказването е направено то полковник Рая Дилън, който не пропусна да подчертае, че обвиненията са били придружени със снимки от видеоигра. \r\nПо-рано във вторник, Руското министерство на отбраната обвини Пентагона в оказване на подкрепа за терористичната групировка „Ислямска държава“. Според ведомството, САЩ са помогнали на бягащите от Албу Камал екстремисти и са създали пречки за извършване на удари над терористите от руски военни. Но потребители на социалните медии разпознаха една от приложените като доказателство снимки като скрийншот от видеоигра за мобилен телефон, като тя бе впоследствие премахната от съобщението. Стана ясно, че останалите четири приложени снимки са кадри от видеозаписи публикувани от иракската армия миналата година, които показват операция на военновъздушните сили срещу позиции на „Ислямска държава“. \r\nСлед известно време, министерството премахна прикачените файлове и редактира публикацията в социалните мрежи, пише още руското издание. \r\nЗа неточността бе обвинен граждански сътрудник, „който по грешка е прикачил снимките към публикацията“.\r\n***", "date": "2017.11.15", "title": "Преглед на някои от основните теми в руския печат (Агенция „Фокус“)"}
{"url": "http://www.focus-news.net/news/2017/11/15/2457098/daily-mirror-ustanovena-e-samolichnostta-na-napadatelya-ot-severna-kaliforniya.html", "text": "Установена е самоличността на нападателя от Северна Калифорния, който уби четирима души и рани поне още толкова във вторник, пише Daily Mirror.  Това е 43-годишният Кевин Нийл, срещу който в момента вече е бил подсъдим по няколко дела относно различни престъпление, последното което е относно нападение с хладно оръжие, извършено през февруари. Наскоро той е успял да плати гаранция в размер на 160 хил. долара и бил пуснат от ареста. Нийл е започнал стрелбата недалеч от дома си в град Ранчо Техама, след което нападателят е стрелял на още няколко места, докато не блъснал пикапа си оградата на местно училище, където е продължил стрелбата преди да бъде прострелян и убит от служители на реда при опит да открадне друга кола. По информация на вестника, Нийл е страдал от психично заболяване.  Цанко Цолов", "date": "2017.11.15", "title": "Daily Mirror: Установена е самоличността на нападателя от Северна Калифорния"}
{"url": "http://www.focus-news.net/news/2017/11/15/2457099/zakani-ostavki-privatizatsiya-mutri-i-zatvornitsi-izpastriha-ezika-na-polititsite-obzor.html", "text": "Политическата седмица започна интересно. Езикът на управляващи и опозиция се изпъстри със закани, искане на оставки, приватизация, мутри и затворници.„Граница“\r\nДокументалният филм „Граница“ на народния представител от „БСП за България“ и журналист Елена Йончева, който е посветен на българо-турската граница и на изграденото там възпрепятстващо съоръжение, разбуни духовете. С него авторът цели да покаже факти за това доколко е ефективно инженерно-възпрепятстващото съоръжение – оградата, както и информация за съществуването на бежански канали от Турция, през България, за Европа. Във видеото Елена Йончева сравнява българо-турската и гръцко-турската огради, както и цената за тяхното изграждане. Според журналистът 1 метър ограда с прилежащ път в България струва 500 евро, а в Гърция – 250 евро. Във филма се обръща внимание и на българската ограда в Хасковска област, която е с дължина 33 километра. \r\nНа представянето на филма присъства и председателят на ПГ на ГЕРБ и зам.-председател на партията Цветан Цветанов, според когото оградата по българо-турската граница е била занемарена през 2013 г., а информацията във филма на Елена Йончева е известна на службите. Относно целевата помощ от 160 млн. евро, Цветанов поясни, че текат процедурите за видеонаблюдението, което да покрие цялата българо-турска граница. \r\nВицепремиерът по икономическата и демографската политика Валери Симеонов коментира филма в социалната мрежа „Фейсбук“: ,Напънала се планината и родила мишка. Бях на премиерата на политически-рекламирания документален филм „Граница“ на Елена Йончева. Скучен, изнасящ познати обстоятелства видео материал, пропаганда в стила на „единствената истина“ и категоричните лозунги в духа на „Работническо дело“. Имах чувството, че съм на партийна сбирка на БСП и приятели. Ентусиазирана аудитория, атмосфера на озлобление, реваншизъм и Народен съд от 1944 г. …. Въпреки режисираните посредствени прожекции, българските гранични полицаи и армия денонощно изпълняват своите задължения и клетва в дъжд, бури и порои, а пораженията след стихийните бедствия бяха възстановени от фирмите, изградили оградата, ЗА ТЯХНА СМЕТКА!\r\nЗа съжаление, щетите от Вашите целенасочени манипулации са по-големи от природните бедствия, защото последните са поправими, а Вашата кампания, гонейки дребни политически цели, обезверява и отчайва част от обществото“.Искане на оставки\r\nВъв вторник на брифинг лидерът на БСП Корнелия Нинова заяви, че след филма „Граница“ от партията искат незабавната оставка на вътрешния министър Валентин Радев и на вицепремиера Валери Симеонов.  „По темата граница и филма на Елена Йончева – става дума не само за национална сигурност. Освен фактите, които видяхте, живите кадри - тук става въпрос за корупция. 200 млн. лв. от хората са изсипани там. По-важно има свидетели, чухте свидетел. Служител, който говори за организирани канали за трафик“, коментира Нинова. Тя поясни, че от БСП ще потърсят чрез българското и международното право защитата на служителя от „Гранична полиция“ от филма на Елена Йончева „Граница“ като свидетел. \r\nНа брифинг на ПП ГЕРБ, народният представител Данаил Кирилов заяви, че партията категорично застава зад действията на Валентин Радев и Валери Симеонов. „Не смятаме, че има основание да подават оставка. Отхвърляме искането за оставка, което чухме от опозиционния лидер“, заяви той. „Уточняваме, че към момента на снимките на филма на Елена Йончева, в които се показват части от оградата, където е снимала бежанци със стълби, оградата не е била предадена като завършен обект на „Гранична полиция““, коментира депутатът. „Би било коректно и по-редно да се съобразяват етапите на изпълнение на оградното съоръжение“, каза още Данаил Кирилов. Приватизация, мутри, наркотрафик и купуването на гласове от хора в НС\r\nВ понеделник от ГЕРБ се обявиха за промяна на Конституцията за престъпленията по време на приватизацията. Във вторник лидерът на БСП Корнелия Нинова определи предложението като половинчато и обясни, че опозицията добавя към темата масовата приватизация и групировките. „Няма да скъсаме с прехода докато начело на политическото ръководство на държавата ни, стоят членове на групировките на прехода. Мутрите на прехода вън от политическото ръководство на държавата“, заяви тя.\r\nБСП поиска изслушване на министъра на икономиката в парламента за приватизацията и на главния прокурор в парламентарната правна комисия за престъпленията по време на приватизацията. Левицата обяви, че по темата за Прехода ще се проведат консултации с Правния съвет към Народното събрание, за да се изготви законодателство. В отговор от ГЕРБ заявиха готовност за разговори по обявени от БСП теми за промяна в Конституцията. Депутатът Десислава Атанасова заяви, че от ГЕРБ са готови веднага да излъчат екип за обсъждане на предложенията. „Искаме прозрачност във всички процеси, истината за абсолютно всички сделки на прехода, без значение през кое управление са били факт. Искаме справедливост за престъпленията“, заяви тя. \r\nПо повод изказване на Бойко Борисов, че в парламента има хора, замесени с наркотрафик и купуване на гласове, Корнелия Нинова го призова да ги назове. „Да спрем вече с тази манипулация за купуването на гласове, да дойде и да каже поименно с факти и доказателства, и особено от затворници, които нямат право да гласуват“, коментира тя. В отговор Десислава Атанасова посочи: „Питаме се кога Корнелия Нинова ще назове имената на мутрите в политиката, както тя се изрази“. Според нея е станало тенденция лидерът на БСП да не назовава никога точната и ясна информация, а да говори за имагинерни неща. На въпрос как е приел премиерът Бойко Борисов искането на Корнелия Нинова за изваждането на мутрите от политическата власт и почувствал ли се е засегнат депутатът от ГЕРБ обясни: „Въпросът в никакъв случай на реферира към Бойко Борисов. Корнелия Нинова е тази, която очакваме да съобщи имената“. По повод искането Бойко Борисов да обясни кой депутат се занимава с наркотрафик депутатът Данаил Кирилов цитира изказването на премиера, както и публикации в медии за задържането на брата на депутата от БСП Георги Стоилов- Илия Стоилов. А за частта от изказването на Бойко Борисов за депутати в парламента, замесени в купуване на гласове- извадки от сайта на Прокуратурата за повдигнатото обвинение на Манол Генов за купуване на гласове. „Корнелия Нинова опита да играе с правните понятия. По Конституцията затворниците нямат право да гласуват, но в затворите се намират лица, които още не са осъдени, те са следствени и имат право на глас. И в затворите се провеждат избори“, уточни Данаил Кирилов.", "date": "2017.11.15", "title": "Закани, оставки, приватизация, мутри и затворници изпъстриха езика на политиците (ОБЗОР)"}
{"url": "http://www.focus-news.net/news/2017/11/15/2457100/pregled-na-nyakoi-ot-osnovnite-temi-v-britanskiya-pechat-agentsiya-fokus.html", "text": "Установена е самоличността на нападателя от Северна Калифорния, който уби четирима души и рани поне още толкова във вторник, пише Daily Mirror.  Това е 43-годишният Кевин Нийл, срещу който в момента вече е бил подсъдим по няколко дела относно различни престъпление, последното което е относно нападение с хладно оръжие, извършено през февруари. Наскоро той е успял да плати гаранция в размер на 160 хил. долара и бил пуснат от ареста. Нийл е започнал стрелбата недалеч от дома си в град Ранчо Техама, след което нападателят е стрелял на още няколко места, докато не блъснал пикапа си оградата на местно училище, където е продължил стрелбата преди да бъде прострелян и убит от служители на реда при опит да открадне друга кола. По информация на вестника, Нийл е страдал от психично заболяване. \r\n*** Поне три експлозии са били чути по улиците на столицата на Зимбабве Хараре, забелязани са и военни превозни средства из града, пише британският вестник Independent. \r\nПо-рано бе съобщено, че войници са превзели седалището на държавната телевизия в Зимбабве в ранните часове на сряда, а управляващите обвиниха главнокомандващия на военните сили в извършване на преврат, след като голям брой военни бяха разположени на ключови места около столицата Хараре. Посланикът на страната в съседната република Южна Африка отрече твърдението, че в Зимбабве се извършва военен преврат. \r\n„Няма нищо случващо се. Това са просто слухове от социалните медии“, заяви той в интервю за агенция Reuters.\r\n*** Все още не е ясен мотивът на нападателя, който уби четирима души и рани поне още толкова след стрелба на няколко места в провинциалните райони в северната част на щата Калифорния, пише британският ежедневник Telegraph, като се позовава на данни от местните власти и медии.\r\nСлужители на органите на реда са успели да застрелят нападателя, който всъщност е петата жертва на случилото се във вторник произшествие. \r\nСтрелецът е разполагал с полуавтоматична пушка и два пистолета, съобщиха от полицията за местни медии. \r\nНападението е завършило в местно училище, като няколко от децата са приети в болница, но няма загинали сред учениците или служителите. \r\nИмето на загиналия нападател не е разкрито. \r\n*** Руското министерство на отбраната използва снимки от видеоигра за да обвини САЩ в подпомагане на „Ислямска държава“, пише британският вестник Guardian. \r\nСнимките бяха публикувани в официалните профили в социалните мрежи на руското ведомство във вторник, като според министерството, САЩ са осигурили въздушна защита за конвой на терористичната организация. В съобщението, прикрепено към снимките, се казва, че по време на двустранна операция между руски военновъздушни сили и сирийски военни, са излезели наяве „факти доказващи директно сътрудничество и подкрепа указана от коалицията водена от САЩ за терористите от „Ислямска държава“. \r\nМалко по-късно стана ясно, че една от петте снимки е от видеоигра за мобилен телефон, а останалите четири са заснети през 2016 г. и показват операция на иракската армия срещу позиции на терористичната организация. \r\nОт руското министерство на отбраната коментираха, че ще разследват инцидента, но добавиха, че „въпреки това, отказът на американското командване да извърши удари срещу оттеглящия се от Албу Камал конвой на „Ислямска държава“ на девети ноември е факт“, пише още вестника, като цитира съобщение на ведомството, предадено от руска агенция. \r\n***", "date": "2017.11.15", "title": "Преглед на някои от основните теми в британския печат (Агенция \"Фокус\")"}
{"url": "http://www.focus-news.net/news/2017/11/15/2457101/afp-izstreli-sa-chuti-blizo-do-doma-na-robert-mugabe.html", "text": "Изстрели са чути близо до дома на президента на Зимбабве Роберт Мугабе, в ранните часове на сряда. Това е съобщил очевидец за AFP. \r\n„От посоката на неговата къща, чухме 30 или 40 изстрела в рамките на три или четири минути, малко след 02:00 часа след полунощ“. Това е заявил съсед, живеещ близо до дома на 93-годишния държавен глава на африканската страна. Агенция „Фокус“ припомня, че според данни от някои медии, войници са превзели седалището на държавната телевизия в Зимбабве в ранните часове на сряда, а по-рано управляващите обвиниха главнокомандващия на военните сили в извършване на преврат, след като голям брой военни бяха разположени на ключови места около столицата Хараре. Посланикът на Зимбабве в съседната република Южна Африка отрече твърдението, че в Зимбабве се извършва военен преврат.  Цанко Цолов", "date": "2017.11.15", "title": "AFP: Изстрели са чути близо до дома на Роберт Мугабе"}
{"url": "http://www.focus-news.net/news/2017/11/15/2457102/afp-v-televizionno-obrashtenie-voenni-ot-armiyata-na-zimbabve-otrekoha-da-ima-prevrat-v-stranata.html", "text": "Военни от армията на Зимбабве държаха телевизионно обръщение в ранните часове на сряда, в което заявиха, че страната не се провежда преврат, предава AFP.  От ефира на национална телевизия, военните също така увериха, че президентът Робърт Мугабе е в безопасност.\r\n„Това не е военен преврат“, заяви офицерът, който чете обръщението. „Ние искаме да сме сигурно че негово превъзходителство президентът и неговото семейства са в безопасност и тяхната сигурност е гарантирана“, заявиха още военните, като поясниха, че „нашата цел са престъпници около президента… Веднага щом изпълним нашата мисия, очакваме ситуацията да се нормализира“. Агенция \"Фокус\" припомня, че по-рано бе съобщено за изстрели около дома на 93-годишния президента на Зимбабве, както и няколко експлозии, станали в столицата. Според някои медии, военните са успели да превземат сградата на националната телевизия, след като по-рано главнокомандващият армията бе обвинен в държавна измяна, заради съсредоточаване на военни групи на ключови точки около сотлицата Хараре. В понеделник армията заяви, че смята да \"пристъпи\" напред за да спре чистката срещу привържениците на уволнения вицепрезидент.  Цанко Цолов", "date": "2017.11.15", "title": "AFP: В телевизионно обръщение, военни от армията на Зимбабве отрекоха да има преврат в страната"}
{"url": "http://www.focus-news.net/news/2017/11/15/2457103/pregled-na-mezhdunarodnite-novini-do-6-chasa-agentsiya-fokus.html", "text": "Военни от армията на Зимбабве държаха телевизионно обръщение в ранните часове на сряда, в което заявиха, че страната не се провежда преврат.  От ефира на национална телевизия, военните също така увериха, че президентът Роберт Мугабе е в безопасност.\r\n„Това не е военен преврат“, заяви офицерът, който чете обръщението. „Ние искаме да сме сигурно че негово превъзходителство президентът и неговото семейства са в безопасност и тяхната сигурност е гарантирана“, заявиха още военните, като поясниха, че „нашата цел са престъпници около президента… Веднага щом изпълним нашата мисия, очакваме ситуацията да се нормализира“. Агенция \"Фокус\" припомня, че по-рано бе съобщено за изстрели около дома на 93-годишния президента на Зимбабве, както и няколко експлозии, станали в столицата. Според някои медии, военните са успели да превземат сградата на националната телевизия, след като по-рано главнокомандващият армията бе обвинен в държавна измяна, заради съсредоточаване на военни групи на ключови точки около сотлицата Хараре. В понеделник армията заяви, че смята да \"пристъпи\" напред за да спре чистката срещу привържениците на уволнения вицепрезидент. \r\n*** Установена е самоличността на нападателя от Северна Калифорния, който уби четирима души и рани поне още толкова във вторник.  Това е 43-годишният Кевин Нийл, срещу който в момента вече е бил подсъдим по няколко дела относно различни престъпление, последното което е относно нападение с хладно оръжие, извършено през февруари. Наскоро той е успял да плати гаранция в размер на 160 хил. долара и бил пуснат от ареста. Нийл е започнал стрелбата недалеч от дома си в град Ранчо Техама, след което нападателят е стрелял на още няколко места, докато не блъснал пикапа си оградата на местно училище, където е продължил стрелбата преди да бъде прострелян и убит от служители на реда при опит да открадне друга кола. По информация на вестника, Нийл е страдал от психично заболяване. \r\n*** От Пентагона коментираха обвиненията на Руското министерство на отбраната, според които САЩ подкрепя \"Ислямска държава\" и които използваха фалшиви снимки за доказателство.\r\nПо-рано Руското министерство на отбраната обвини Пентагона в оказване на подкрепа за терористичната групировка „Ислямска държава“. Според ведомството, САЩ са помогнали на бягащите от Албу Камал екстремисти и са създали пречки за извършване на удари над терористите от руски военни. Но потребители на социалните медии разпознаха една от приложените като доказателство снимки като скрийншот от видеоигра за мобилен телефон, като тя бе впоследствие премахната от съобщението. Стана ясно, че останалите четири приложени снимки са кадри от видеозаписи публикувани от иракската армия миналата година, които показват операция на военновъздушните сили срещу позиции на „Ислямска държава“. \r\nСлед известно време, министерството премахна прикачените файлове и редактира публикацията в социалните мрежи, пише още руското издание. \r\nЗа неточността бе обвинен граждански сътрудник, „който по грешка е прикачил снимките към публикацията“. \r\nОт Пентагона отрекоха обвиненията, като коментираха, че „скорошните фалшифициран снимки, публикувани от Руското министерство на отбраната и целяха да покажат, че коалицията водена от САЩ подкрепя „Ислямска държава“, представляват още един епизод от кампанията за дезинформация, заблуда и отвличане на вниманието, чиято крайна цел е дискредитиране на САЩ и успешните военните действия, които Коалицията води срещу „Ислямска държава“ в Сирия“. \r\n*** Третият комитет на Генералната асамблея на ООН гласува резолюция, която осъжда нарушенията на човешките права на територията на Крим.\r\n71 държави гласуваха „За“ приемането на документа, включително страните от Европейския съюз, САЩ и Канада. Сред 25-те държави гласували против са Русия, Армения, Индия, Иран, Сирия,  република Южна Африка, Китайската народна република и Северна Корея. През декември резолюцията ще бъде обсъдена на редовното заседание на Генералната асамблея на ООН. \r\nРезолюцията бе приета миналата година, но се наложи да отново да мине през гласуване след някои промени в документа. \r\nСпоред текста на документа, към Руската федерация е отправен призив за прекратяване на „всички нарушения и посегателства спрямо човешките права на жителите на Крим“, включително „произволни арести, изтезания и други жестокости“.\r\nСъщо така е осъдена „временната окупация от страна на Руската федерация“ на територията на Крим и Севастопол, като организацията още веднъж заяви, че не признава „анексирането“ на полуострова.  \r\n*** Турският президент Реджеп Тайип Ердоган пристигна на посещение в Катар във вторник, с цел да присъства на среща на турско-катарския Върховен стратегически комитет в Доха. Сред главните въпроси от дневния ред на турския държавен глава са обсъждане на международните събития и от тези от региона, както и разговори за двустранните връзки между Анкара и страните от Персийския залив. \r\nТурската агенция припомня, че Анкара подкрепя Катар в спора му с останалите държави от региона, след като през юни тази година Саудитска Арабия, Египет, Обединените арабски емирства и Бахрей скъсаха дипломатическите си отношения с Доха, тъй като според тях, Катар указва подкрепа за тероризма. \r\n*** Германия е увеличила петкратно продажбата на оръжия за Саудитска Арабия и Египет. За третото тримесечение на 2017 г. износът на въоръжение за двете страни от страна на Берлин е на стойност 450 млн. евро. В същия период през 2016 г., сумата се е равнявала на 86 млн. евро. \r\nИнформацията бе съобщена от германския министър на икономиката, след искане на опозицията. \r\nЕгипет е закупил от Германия въоръжение и екипировка на стойност 300 млн. евро, докато на Рияд са продадени оръжия за 150 млн. евро. \r\nДокладът на министъра не даде информация какъв тип въоръжение е било обект на търговия с двете страни, но медията припомня, че немското правителство разкри през юли тази година, одобри продажба на четири патрулни лодки и 110 военни камиона. \r\n***  Европейският съюз призова подалия оставка ливански министър-председател да се завърне в родината си,  призова всички политически сили в страната да се фокусират върху вътрешните ѝ дела и предупреди Саудитска Арабия да не извършва намеса.\r\n„Призоваваме политическите сили най-вече да се съсредоточат върху Ливан и върху благото на гражданите си и  министър-председателят Харири да се завърне“, заяви върховният представител на Европейският съюз по въпросите на външните работи и политиката на сигурност Федерика Могерини.  „Очакваме да няма външна намеса. Варваме, че е необходимо, да се избягва привнасянето на регионални конфликти в страната“, добави тя. \r\nНа свой ред външният министър на Франция Жан-Ив льо Дриан призова  другите страни да не се месят в Ливан. „За да се постигне политическо решение на ситуацията в страната,  всички политици трябва да имат свобода на придвижването“, заяви той.\r\nКолегата му от Люксембург Жан Аселборн предупреди Саудитска Арабия, че криза в Ливан ще дестабилизира допълнително Близкия изток и добави, че „заложническа криза, ако това се случва с ливанския министър-председател в Саудитска Арабия, няма да е добра новина за региона“. \r\n***  Министър-председателят на Ирак Хайдер Ал Абади заяви, че скоро ще предприеме мерки относно граничните области, които са в момента под контрола на кюрдите, но добави, че ще ги заеме без употребата на насилие.\r\n„Ние ще поемем контрол над граничните области без ескалация. Ние няма да чакаме вечно, ние ще предприемем мерки по граничните области“, заяви министър-председателя по време на пресконференция. \r\n*** Прес-секретарят на руското МВнР Мария Захарова заяви, че обвиненията срещу Русия, че е основната заплаха за световната общност, отправени от британския министър-председател Тереза Мей, са безотговорни и неоснователни.\r\n„В Москва обърнахме внимание на заявленията на Тереза Мей по отношение на Русия, прозвучали по време на банкет у лорд-кмета на Лондонското Сити на 13 ноември. Този път нашата страна на скалата „заплаха за световната общност“ вече не се поставя на същото равнище като другите предизвикателства, а на първо място“, заяви Захарова. \r\n„Наборът на тези не нов, но главното нещо, което ги обединява е безотговорния и неоснователен характер на повдигнатите по отношение на Русия обвинения“, подчерта тя. \r\n***", "date": "2017.11.15", "title": "Преглед на международните новини до 6 часа (Агенция \"Фокус\")"}
{"url": "http://www.focus-news.net/news/2017/11/15/2457104/afp-kitay-shte-izprati-spetsialen-pratenik-v-severna-koreya-v-petak.html", "text": "Китай ще изпрати специален пратеник в Северна Корея в петък, предава AFP, като се позовава на информация от местни медии. Китайският представител Сун Тао ще обсъди с Пхенян конгреса на Китайската комунистическа партия, предаде държавната агенция Синхуа, без да дава подробна информация. \r\nТова става ден след края на визитата на американския президент Доналд Тръмп в Азия, която бе доминирана от разговори относно севернокорейската ядрена заплаха. Американският държавен глава заяви, че Китай е един от най-важните фактори, които биха могли да повлияят върху спирането на ядрената програма на Пхенян.       Цанко Цолов", "date": "2017.11.15", "title": "AFP: Китай ще изпрати специален пратеник в Северна Корея в петък"}
{"url": "http://www.focus-news.net/news/2017/11/15/2457105/tass-oon-sledi-situatsiyata-v-zimbabve.html", "text": "ООН следи развитието на ситуацията в Зимбабве, където военните установиха контрол над сградата на Националната радиопредавателна компания, която използваха да излъчат изявление с твърдението, че в страната не се провежда преврат. Това бе съобщено в сряда от един от представителите на генералния-секретар на организация, който даде интервю за ТАСС. \r\n„Изучаваме ситуацията. Нашите представители в Хараре са в безопасност и днес те продължиха своята работа“, се казва в интервюто. \r\nВ ранните часове на сряда стана ясно, че група военни е установила контрол над сградата на Националната радиопредавателна компания, докато въоръжен отряд е разположен в центъра на столичния град. По-рано медии съобщиха, че от района на дома на президента Робърт Мугабе са чути изстрели, но военните увериха че той и неговото семейство са в безопасност.  Цанко Цолов", "date": "2017.11.15", "title": "ТАСС: ООН следи ситуацията в Зимбабве"}
{"url": "http://www.focus-news.net/news/2017/11/15/2457106/aktualna-patna-obstanovka.html", "text": "Температурите са в интервала от + 1 до + 20. Времето над цялата страна е предимно облачно.\r\nСлаб до умерен вятър духа в области Разград и Русе. Дъжд вали в областите Благоевград, Бургас, Варна, Видин, Монтана, Пловдив, София, Стара Загора и Търговище. Пътните настилки са предимно мокри. Това съобщиха от пресцентъра на Агенция \"Пътна инфраструктура\".\r\nОграничена видимост поради мъгла:\r\n- до 50 м – в районите на Тополница и Златарево /обл. Благоевград/, и на прохода „Шипка“ /обл. Стара Загора/;\r\n- до 100 м – в района на гр. Кула /обл. Видин/, с. Бистрица и участъка Ботевград-Правец /обл. София/, гр. Антоново и Боаза /обл. Търговище/;\r\nОграничения за товарни автомобили:\r\nЦелогодишно за периода на официалните празници: последния работен ден преди празници – от 16:00 часа до 20:00 часа и последния почивен /празничен/ ден – от 14:00 часа до 20:00 часа. Забраната се отнася за всички периоди, в които е определен повече от един празничен ден.\r\nОграниченията важат само за участъците от републиканската пътна мрежа, както следва:\r\n•\tАвтомагистралите; \r\n•\tпът I-1 с. Ребърково-Ботевград, като движението се пренасочва по път II-16 Ребърково-Своге-София;\r\n•\tпът I-1 Благоевград-ГКПП „Кулата“;\r\n•\tпът I-4 п. в. „Коритна“-Велико Търново-Шумен;\r\n•\tпът I-5 Русе-Велико Търново;\r\n•\tпът I-8 ГКПП „Калотина“-София;\r\n•\tпът I-9 Варна-Бургас;\r\n•\tпът II-18 Околовръстен път София;\r\n•\tпът II-99 Бургас-Царево.\r\nЗабраната не важи за моторни превозни средства, които извършват превози на опасни товари (ADR), живи животни, бързо развалящи се хранителни продукти и товари на температурен режим.\r\nСъстояние на автомагистралите:\r\nАМ „Тракия“: Област София: Движение с повишено внимание при Мухово посока Бургас поради ремонтни дейности в аварийната лента от км 45+200 до км 46+266. Движението се осъществява регулярно в активна и изпреварваща ленти. Срок до 12.01.2018 г.;\r\nОбласт Бургас: Деветак – Карнобат от км 310+000 до км 320+000 се извършват ремонтни дейности на асфалтовата настилка. Движението се регулира с пътни знаци. Срок до 15.11.2017 г.; от км 325+000 до км 359+000 в участъка Карнобат-Ветрен се извършва почистване на окопи и водостоци. Движението се регулира от пътни знаци. Срок до 20.11.2017 г.; от км 329+000 до км 330+000 в участъка Драганци – Вратица се извършва засаждане на зелен пояс в посока Бургас – София. Водачите да се движат с повишено внимание. Движението се регулира от пътни знаци. Срок до 15.11.2017 г.; движението по АМ „Тракия“ при надлез на км 344+387 се осъществява с повишено внимание, поради изграждане на вход-изходи за снегопочистваща техника при пътни връзки при км 344+005 и км 344+280. Срок до 31.03.2018 г.\r\nАМ „Хемус“: Област София: ограничено движение в посока София от км 6+790 до км 11+850 поради ремонтни дейности в лявото платно по виадукт при км 9+360. Движението се осъществява двупосочно в дясното платно посока Варна. Срок до 24.11.2017 г.; при виадукта над с. Потоп посока Варна от км 16+760 до км 19+690 – движение с повишено внимание, поради ремонтно-възстановителни дейности в аварийната лента на виадукт при км 19+250. Срок до 12.01.2018 г.; движението по АМ „Хемус“ от км 25+000 до км 26+000 в посока Варна се осъществява с повишено внимание поради ремонтни дейности в аварийната лента. Водачите да се движат с повишено внимание в посочения участък. Срок до 30.11.2017 г.; ограничено е движението в посока София от км 29+860 до км 35+150, поради ремонтни дейности по виадукта на км 33+600 и лява тръба на пътен тунел „Витиня”. Движението се осъществява двупосочно в платното посока Варна. По виадукта на км 33+600 и в пътен тунел „Витиня” аварийна лента е затворена и автомобилите се движат в активна и изпреварваща ленти. Срок до 30.11.2017 г.;\r\nЗа тежкотоварни МПС с технически допустима максимална маса над 10 тона:\r\nОграничено е движението на МПС над 10 т в посока Варна от км 30+260 до км 47+060, поради ремонтни дейности по виадуктите при км 35+760 и км 37+520. \r\nОбходен маршрут: Движението се отклонява по път I-1 и път II-17 от п.в. \"Витинска река\" при км 30+260 до п.в. Ботевград при км 47+060. Срок до 30.11.2017 г.\r\nОграничено е движението на МПС над 10 т в посока София от км 35+450 до км 30+260, поради ремонтни дейности по виадукти при км 33+600 и тунел „Витиня“. \r\nОбходен маршрут: Движението се отклонява при км 35+450 /временна пътна връзка/ по път I-1, след което се връща по АМ \"Хемус\" на км 30+260 при п.в. \"Витинска река\". Срок до 30.11.2017 г.\r\nЗа МПС над 10 тона, се предвижда следният обходен маршрут: Път I-1 – път II-16 при с. Ребърково - гр. Своге - гр. София и обратно. Срокът на действие на ВОБД следва да приключи до 30.11.2017 г.;\r\nОграничено движение в посока София от км 49+000 до км 53+880, поради ремонтни дейности по виадукт на км 51+360. Движението се осъществява двупосочно в платното посока Варна. Срок до 17.11.2017 г. \r\nОбласт Варна: движението по АМ „Хемус“ в участъка Девня – Повеляново от км 400+800 до км 407+100 се осъществява двупосочно в едно платно в посока София поради ремонтни дейности. Затворено за движение е платното в посока Варна. Движението е двупосочно в платното в посока София при км 399+900 като се връща обратно в платното в посока Варна при км 407+500. \r\nОграничено е включването на пътен възел \"Девня\" при км 402+100 и на пътен възел \"Повеляново\" при км 407+100, като движението е пренасочено по път I-2 Девня – Варна на пътен възел \"Неофит Рилски\" при км 392+300. Ограничено е качването на пътен възел \"Девня\" при км 402+100, като движението е пренасочено по път I-2 Девня – Варна и се включва в АМ Хемус на  пътен възел \"Слънчево\" при км 412+500. Срок до 15.12.2017 г. \r\nАМ „Струма“: няма ограничения.\r\nАМ „Марица“: няма ограничения.\r\nАМ „Черно море“: Област Варна: Движението по АМ „Черно море“ от км 0+000 до км 8+669 се осъществява в едно платно поради ремонтни дейности на асфалтовата настилка. Движението се осъществява при пълно затваряне на платното посока Бургас и пренасочване на движението двупосочно в платно посока Варна. Срок до 15.12.2017г.\r\nАМ „Люлин“: няма ограничения.\r\nВъведени ограничения по основните пътни направления:\r\n1. Проходи:\r\n- „Върбишки” - затворен за всички МПС; \r\n- „Златишки” - затворен за всички МПС;\r\n- „Айтоски” - отворен за всички МПС;\r\n- „Котленски” - отворен за всички МПС;\r\n- „Обзорски” - отворен за всички МПС;\r\n- „Печинско” - отворен за всички МПС;\r\n- „Превала” - отворен за всички МПС;\r\n- „Предел” - отворен за всички МПС;\r\n- „Ришки” - отворен за всички МПС;\r\n- „Рожен” - отворен за всички МПС;\r\n- „Троянски” - отворен за всички МПС;\r\n- „Вратник” - забранен за МПС над 10 т;\r\n- „Дюлински” - забранен за МПС над 3,5 т;\r\n- „Пампорово” - забранен за МПС над 3,5 т;\r\n- „Петрохан” - забранен за МПС над 12 т;\r\n- „Републиката“ - забранен за МПС над 12 т;\r\n- „Твърдишки” - забранен за МПС над 10 т;\r\n- „Шипка” - забранено е движението на МПС, предназначени за превоз на товари с технически допустима максимална маса над 12 тона от категория N3, както и тегленето на ремаркета и полуремаркета с технически допустима максимална маса над 10 тона от категория О4. Срок до 31.03.2018 г.\r\nСъстояние на републиканската пътна мрежа:\r\nОграничения в движението на МПС по първокласната пътна мрежа:\r\n- път I-1 /Е79/ Граница Румъния-Видин-Монтана-Враца-София-Благоевград-Кулата-граница Гърция:\r\nОбласт Монтана: при км 121+919 се забранява влизането в с. Сумер на тежкотоварни превозни средства над 10 т. по общински път „пътна връзка за с. Сумер”. Движението на МПС при км 120+390 от Монтана посока Вършец се отклонява по път ІІІ-1621 Сумер-Вършец. Срок до 18.11.2017 г.\r\nОбласт София: Забранено е движението на всички МПС в участъка Жерково-Елешница от км 224+600 до км 229+700 поради намален габарит на пътното платно. Срок 01.09.2018 г.; Ботевград – София от км 196+700 /с. Врачеш/ до км 229+700 /с. Елешница/ движението да се осъществява с повишено внимание, поради намален габарит на пътното тяло. Срок 30.09.2018 г.; от км 276+162 /Александров мост/ до км 282+485 до г-ца с област Перник – забранено движението на товарни МПС над 15 т. Срок до 13.09.2018 г. \r\nОбласт Перник: ограничено е движението за тежкотоварни автомобили с тегло над 15 т в участъка от пътен възел „Даскалово“ посока Владая. Участъка с ограничение за територията на ОПУ-Перник е от км 282+485 (граница ОПУ София) до км 287+183 (п.в. „Даскалово“); от км 276+162 /Александров мост/ до км 282+485 до г-ца с област Перник – забранено движението на товарни МПС над 15 т.; Срок 13.09.2018 г. \r\nОбласт Кюстендил: км 355+564, пътен възел Кочериново движение с повишено внимание поради превоз и преминаване на влекачи с ремаркета с греди с дължина 32 м. Превозът ще бъде само през делнични дни, през светлата част на денонощието от 9,00 до 16,00 часа и няма да се извършва при намалена видимост и лоши атмосферни условия. Влекачите преминават по временен бетонов път, като след преминаването постоянната организация се възстановява. Движението ще е сигнализирано с пътни знаци съгласно одобрен проект за ВОБД. Срок до 30.11.2017 г.\r\n- път І-2 Граница Румъния-Русе-Цар Калоян-Разград-Шумен-Девня-Варна:\r\nОбласт Варна: Движението по път Русе – Девня – Варна от км 167+964 до км 167+536 се осъществява с повишено внимание поради изграждане на кабелна линия. Движението е в свободната лента, съобразно създадената организация за движение. Срок до 22.11.2017 г.\r\n- път І-3 Гара Бяла-Плевен-Луковит-Коритна-Ябланица-Ботевград: \r\nОбласт Ловеч: Движението по път Русе – Плевен - София от км 137+830 до км 139+800 се осъществява двупосочно в свободната лента, съобразно създадената организация на движение, поради частичен ремонт на асфалтовата настилка. Срок до 30.11.2017г.\r\nОбласт София: Правец-с.Разлив-Трудовец-Ботевград – забранено движението на МПС над 12 т в участъка от км 193+345 /отклонение за п.в. „Правец”/ до км 204+200 /заустване в път І-1 Видин-Враца-Ботевград/. Обходен маршрут: АМ „Хемус” /за п.в. „Правец”/-път ІІ-17 (Мездра-Ботевград)-п.в. І-3-п.в. „Ботевград” на АМ „Хемус” и обратно. Срок до 30.09.2018 г.\r\n- път І-4 Коритна-Български Извор-Микре-Севлиево-В. Търново-Омуртаг-Търговище-Шумен: \r\nОбласт Велико Търново: Севлиево-Велико Търново в участъка от км 126+500 до км 126+542, /преди начало гр. В.Търново/ – изгражда се крайпътен обслужващ обект. МПС да се движат в свободната лента. Скоростта е ограничена до 40 км/ч. Срок до 20.11.2017 г. \r\n- път І-5 Русе-В.Търново-Шипка-Стара Загора-Хасково-Кърджали-Маказа-граница Гърция: \r\nОбласт Русе: разклон Борово-кръгово кръстовище Бяла от км 44+660 до км 54+270 –  ремонтни дейности по асфалтовата настилка. Ограничение на скоростта 40 км/ч. Движението се регулира от сигналисти. Срок до 30.11.2017 г. \r\nОбласт Габрово: движение с повишено внимание по път Габрово-вр. Шипка от км 164+120 до км 164+180, поради пропаднал участък. Поставена е необходимата сигнализация. Срок до 31.03.2018 г.; \r\nОбласт Хасково: Димитровград – Хасково в работен участък 2 от 284+400 до км 288+505 – движение в едно платно, поради ремонтни дейности на асфалтовата настилка. Срок до 18.12.2017 г.\r\n- път І-6 Граница Македония-Гърляно-Кюстендил-Перник-София-Пирдоп-Карлово-Сливен-Карнобат-Бургас:\r\nОбласт Бургас: от км 451+000 до км 454+000 в участъка Глумче-Соколово се извършват ремонтни дейности по асфалтовата настилка. Движението се регулира от пътни знаци. Срок до 30.11.2017 г.\r\n- път І-7 Граница Румъния-Силистра-Дулово-Преслав-Върбишки проход-Петолъчката-Елхово-Лесово-граница Турция: няма ограничения.\r\n- път І-8 Граница Сърбия-Драгоман-София-Ихтиман-Пазарджик-Пловдив-Хасково-Капитан Андреево-граница Турция: \r\nОбласт София: Вакарел-Ихтиман от км 110+700 до км 118+800 – ограничено движение за всички МПС, поради намален габарит на пътното тяло. Поставена е необходимата сигнализация указваща забраната. Срок до 30.09.2018 г.; движение в една лента при Сливница посока Калотина от км 25+000 до км 27+000, поради ремонтни дейности в активната лента на км 26+040. Движението се осъществява в изпреварващата лента. Срок 31.10.2018 г.; \r\nОбласт Хасково: от км 370+500 до км 377+900 в участъка гр. Свиленград-Капитан Андреево – затворен за движение на МПС, поради пропадане на насип. Обходен маршрут: гр. Свиленград-п.в. „Свиленград”-АМ „Марица”-п.в. „Капитан Андреево”-с. Капитан Андреево.\r\n- път І-9 граница Румъния-Дуранкулак-Балчик-Варна-Бургас-Звездец-Малко Търново-граница Турция: \r\nОбласт Варна: Кранево-Варна при км 83+100 – ограничено движение на МПС над 10 т. Обходен маршрут: Кичево-Оброчище. Срок до 01.12.2017 г.; при км 83+300 и от км 84+500 до км 85+000 – ограничение на скоростта – 30 и 60 км/ч, поради свлачищни процеси. Срок до 01.12.2017 г.; движението по път I-9 ,Кранево – Златни пясъци – Варна от км 90+764 до км 95+403 се осъществява с повишено внимание поради ремонтни  дейности на асфалтовата настилка. Движение в свободната лента съобразно създадената организация за движение. Срок до 30.11.2017 г.\r\nОбласт Бургас: движението в участъка Ахелой – Поморие от км 212+000 до км 217+000 се осъществява с повишено внимание поради рязане на дървета. Срок до 17.11.2017 г.; движението в участъка Ахелой – Поморие от км 212+000 до км 217+000 се осъществява с повишено внимание поради извършване на основен ремонт „Реконструкция на път I-9 „Варна-Сл.бряг-Бургас” с изграждане на второ платно от км 210+862 до км 215+629. Движението е регулирано с пътни знаци. Срок до 31.03.2018 г. \r\nСъстояние на републиканската пътна мрежа:\r\n1. Ремонтни дейности и временна организация на движението /ВОД/: \r\nОПУ-Благоевград:\r\nВременно са въведени следните ограничения за движение на МПС: няма.\r\nРемонтни дейности: \r\nПът III-198: Движението по път III-198 Гоце Делчев – Катунци – Петрич при км 38+380, в с. Горно Спанчово, се извършва в лявата лента за движение. Поради разрушена подпорна стена с дължина 15 метра, дясното платно за движение е подкопано. Движението е урегулирано с необходимите пътни знаци. Предстои изготвяне на инвестиционен проект за укрепване на пътя. Срок до 15.04.2018 г.; \r\nПът ІІІ-1972: Движението по път ІІІ-1972 Сатовча – Доспат при км 7+700, в участъка от с. Блатска до с. Абланица, се извършва в една лента за движение, поради активизирало се свлачище. Движението е урегулирано с пътни знаци. Предстои изготвяне на инвестиционен проект за укрепване на пътя. Срок до 15.04.2018 г.\r\nОПУ-Бургас:\r\nВременно са въведени следните ограничения за движение на МПС:\r\nПът III-908: Движението по път III-908 Варовник – Вълчаново ханче от км 20+000 до 39+200 е ограничено на МПС над 10 т. поради стесняване на пътното платно. Срок до 20.12.2017 г; \r\nПът III-908: Движението по път ІІІ-908 от разклона за с. Варовник до кръстовището с път II-79 от км 22+400 до км 39+300 е ограничено за МПС над 10 т поради намален габарит на пътното тяло. Срок до 20.12.2017 г; \r\nПът III-992: Движението по път ІІІ-7306 Черница – Сунгурларе – Чубра е ограничено за МПС над 10 т поради намален габарит на пътното тяло. Срок 20.12.2017 г.\r\nРемонтни дейности: \r\nПът III-795 Движението по път Детелина-Карнобат от км 49+000 до км 53+000 се осъществява с повишено внимание поради ремонтни дейности на асфалтовата настилка. Срок до 30.11.2017 г.; \r\nПът III-7306: Движенението по път III-7306 Чубра – Мараш от км 19+100 до км 19+300 се осъществява с повишено внимание поради ремонтни дейности на асфалтовата настилка. Срок до 30.11.2017 г.\r\nОПУ-Варна:\r\nВременно са въведени следните ограничения за движение на МПС: няма.\r\nРемонтни дейности: \r\nПът II-29: Движението по път II-29 Варна-Добрич от разклон Любен Каравелово до разклон Новаково от км 20+394 до км 23+199 се осъществява в една лента поради частични ремонтни дейности на асфалтовата настилка. Движението на МПС се осъществява в свободната лента. Срок до 16.04.2018 г.; \r\nПът III-904: Движението по път III-904 Старо Оряхово – Гроздьово от км 0+000 до км 17+377 се осъществява в една лента поради частични ремонтни дейности. Срок до 17.12.2018 г.;\r\nПът III-904: Движението по път III-904 Старо Оряхово – Гроздьово от км 23+403 до км 41+705 се осъществява в една лента поради частични ремонтни дейности. Движението на МПС се осъществява в свободната лента. Срок до 17.12.2018 г.\r\nОПУ-В. Търново:\r\nВременно са въведени следните ограничения за движение на МПС: \r\nПът II-55 прохода на Републиката – затворен за МПС над 12 т. Разрешено е преминаването на рейсове.\r\nОбходен маршрут: Котленски проход. Срок до 25.11.2017 г.\r\nПът III-407: Ограничено е движението на МПС с обща маса над 12 т по път ІІІ-407 Лозен – Полски Тръмбеш поради намален габарит на пътното тяло. Срок до 20.12.2017 г.\r\nОбходен маршрут: Лозен – Драганово – Янтра – Поликраище – Полски Тръмбеш;\r\nПът ІІІ-504: Движението по път ІІІ-504 Самоводене – Ресен в участъка от км 1+845 до км 5+925 е ограничено поради изпълнение на ремонтни работи. \r\nОбходен маршрут: път ІІІ-504 Самоводене - до км 1+845, път ІІІ-3031 от км 1+845 до с. Хотница, път VTR 2011 с. Хотница - с. Ресен и обратно. Срок до 10.12.2017 г.;\r\nПът III-551: Движението по път ІІІ-551 Дебелец – Средни колиби – Елена е ограничено за МПС над 10 т поради намален габарит на пътното тяло. \r\nОбходен маршрут: Дебелец – В. Търново – Лясковски кантон – Миндя – Елена и обратно. Срок целогодишно.\r\nПът III-4073: Движението по път ІІІ-4073 Царски извор – Драганово от км 0+000 до км 5+500 е ограничено поради свлачище. \r\nОбходен маршрут: Царски извор – Сушица – Драганово и обратно. Срок целогодишно.\r\nПът III-4082: Движението по път ІІІ-4082 Чешма – Кесарево е ограничено за МПС над 3,5 т поради намален габарит на пътното тяло. Срок до 20.12.2017 г.\r\nОбходен маршрут: Чешма – Сливовица – Горско Ново село – Джулюница – Кесарево.\r\nРемонтни дейности: няма.\r\nОПУ-Видин:\r\nВременно са въведени следните ограничения за движение на МПС: \r\nПът III-114: Ограничено е движението за МПС над 12 т. по път III-114 с. Динково – с. Ружинци от км 22+000 до км 43+066 поради частичен ремонт на асфалтова настилка.\r\nОбходен маршрут: Посока Видин – Монтана: по път Е-79, път II-11, при п.к. Добри дол с път III-112-движението продължава по път II-11 през гр. Лом до кръстовище с път II-81 /Лом – Монтана/- по път II-81 посока Монтана.\r\nЗа движещите се по път II-81 в посока Монтана – Видин: при кръгово кръстовище с път II-11 движението продължава по път II-11 през гр. Лом до кръстовище с път III-112, по път II-11 посока Видин.\r\nЗа движещите се по път III-114 от км 0+000 до км 43+066 /п.к. Ружинци/ с път Е-79 се забранява движението на МПС над 12 т.\r\nЗа МПС до 12 т. не важат обходните маршрути и ограничението. Срок до 20.12.2017 г.;\r\nПът III-1411: Движението по път III-1411 с. Слана Бара – Видин при км 24+990 е ограничено за МПС над 5 т поради аварийно състояние на мост. \r\nОбходен маршрут: Видин – път II-14 до пътно кръстовище на км 3+217 през с. Слана Бара до път III-1411. Срок до 29.12.2017 г.\r\nРемонтни дейности: няма.\r\nОПУ-Враца:\r\nВременно са въведени следните ограничения за движение на МПС:\r\nПът II-11: Движението по път ІІ-11 Оряхово – Лесковец – граница с област Плевен от км 118+000 до км 119+000 е ограничено за МПС над 3.5 т. поради свлачищни процеси и деформации в асфалтовата настилка.\r\nОбходен маршрут: Оряхово – Селановци /път ІІІ-306/ Галово – Остров /пътища ІV-ти клас/-път ІІ-11-граница Плевен. Срок 20.12.2017 г.\r\nПът III-101: Движението път III-101 Враца – Криводол в участъка от край гр. Враца до път Обход Враца от км 0+948 до км 3+415 е ограничено за МПС поради ремонт. Участъка е сигнализиран с пътни знаци и табели.\r\nОбходен Маршрут: път III-101 – път Обход Враца – път II-15 – бул. „България“ – път III-101. Срок до 05.12.2017 г.\r\nПът ІІІ-161: Движението по път ІІІ-161 Ребърково – Люти дол от км 0+000 до км 8+700 се осъществява при стеснение в двете посоки и ограничение за движението на МПС над 10 т от км 0+000 до км 5+900 и над 3,5 т от км 5+900 до км 8+700, поради свлачищни процеси. Срок 31.12.2017 г. \r\nПът III-308: Движението по път ІІІ-308 Своде – Караш – Хубавене – Роман в участъка от село Караш до село Хубавене е ограничено поради свлачище от км 25+000 до км 25+200. Срок 20.12.2017 г.\r\nОбходен маршрут: Роман – Ябланица – Осикова Лъкавица – Правешка Лъкавица – Караш за пътуващите от Роман за Караш. Ябланица – Роман – Хубавене за пътуващите от София и Ловеч.\r\nПът III-1002: Движението по по път III-1002 Враца-Леденика от км 2+324 до км 3+200 е ограничено поради ремонтни дейности на асфалтовата настилка.\r\nОбходен маршрут: по ул. „река Лева“. Срок до 17.11.2017 г.; \r\nПът III-1306: Движението по път ІІІ-1306 Вировско – Върбица – Горно Пещене - /път ІІ-15/ от км 62+000 до км 62+300 се осъществява с повишено внимание поради стесняване на дясното платно за движение и ограничаване на скоростта до 50 км/ч, поради възникнали свлачищни процеси. Срок 20.12.2017 г.\r\nРемонтни дейности:\r\nПът II-11: Движението по път II-11 Козлодуй-Гложене км 115+000 до км 151+000 се осъществява при стесняване на една от лентите за движение поради частични ремонтни дейности на асфалтовата настилка. Срок до 27.11.2017 г.\r\nПът III-101: Движението по път III-101 Михайлово – Хайредин – Гложене от км 37+000 до км 65+000 се осъществява с повишено внимание поради частични ремонтни дейности на асфалтовата настилка. Една от лентите за движението е стеснена. Срок до 25.11.2017 г.;\r\nПът III-1002: Движението по път ІІІ-1002 Враца – Леденика от км 5+150 до км 5+200 се осъществява с повишено внимание поради стесняване на една от лентите за движение, поради деформация на пътната настилка. Срок до 30.11.2017 г.; \r\nПът III-1002: Движението по път ІІІ-1002 Враца – Леденика от км 12+150 до км 12+200 се осъществява с повишено внимание, поради стесняване на една от лентите за движение, поради възникнали свлачищни процеси. Срок до 30.11.2017 г.;\r\nОПУ-Габрово:\r\nВременно са въведени следните ограничения за движението на МПС:\r\nПът III-403: Движението по път III-403 с. Кормянско – с. Малък Вършец при км 10+080 е ограничено за МПС с ширина, включително на товара, по-голяма от 3,30 м поради стеснен участък при мост над р. Крапец. Сигнализирано е с пътен знак В15. \r\nОбходен маршрут: за МПС над 3,30 м по път III-401 Граница Ловеч - /Кормянско – Малък Вършец/ - при км 46+800 по общински път до III-403 в с. Малък Вършец. Срок до 31.03.2018 г.\r\nПът III-3011: Движението по път III-3011 Крамолин – В. Търново от км 22+129 до км 28+380 е ограничено за МПС над 10 т. поради намален габарит на пътното тяло при км 26+444. Срок до 30.06.2018 г.\r\nПът III-5004: Движението по път III-5004 Граница В. Търново – Дряново – Габрово – граница Ст. Загора от км 10+940 до км 11+550 съвпадащ с ул. Малина в гр. Габрово е ограничено поради извършване на строителни дейности. \r\nОбходен маршрут: за квартал Чехлевци: по път III-5004, път II-44, път III-4404. Поставена е необходимата сигнализация. Срок до 31.08.2018 г.\r\nРемонтни дейности: \r\nПът II-44: Движението по път II-44 Драгановци – Габрово от км 14+600 до км 23+978,36 и от км 25+731 до км 28+972.75 се осъществява в една лента поради ремонти дейности и ограничение на скоростта 30 км/ч. Движението се регулира от сигналисти. Срок до 25.12.2017 г.; \r\nПът III-5004: Движението по път III-5004 Чехлевци – Велчевци от км 11+770 до км 11+829 се осъществява в една лента поради ремонти дейности на асфалтовата настилка. Срок до 31.08.2018 г.; \r\nПът III-5006: Движението по път III-5006 Палаузово – Стомонеците при км 7+060 се осъществява с повишено внимание поради пропаднал участък до ръб асфалтова настилка. Една от лентите за движение е стеснена, като е поставена необходимата сигнализация. Срок до 31.03.2018 г.\r\nОПУ-Добрич:\r\nВременно са въведени следните ограничения за движение на МПС: няма.\r\nРемонтни дейности:\r\nПът II-29: Движението по път II-29 разклон Дебрене – Добрич от км 25+830 до км 43+315 се осъществява с повишено внимание поради частични ремонтни дейности на асфалтовата настилка. Срок 30.03.2018 г. \r\nПът II-29: Движението по път II-29 Варна – Добрич от км 25+830 до км 43+415 се осъществява с повишено внимание поради частични ремонтни дейности на асфалтовата настилка. Срок до 30.11.2017  г.\r\nПът II-97: Движението по път II-97 Околовръстен път на гр. Добрич от км 0+898 до км 16+539 се осъществява с повишено внимание поради частични ремонтни дейности на асфалтовата настилка. Срок 30.03.2018 г.\r\nОПУ-Кюстендил:\r\nВременно са въведени следните ограничения за движение на МПС: \r\nПът ІІІ-6222: Движението по път ІІІ-6222 Смоличано – Пелатиково от км 10+000 до км 14+000 е ограничено поради пропадане на част от пътното платно при км 10+650, км 11+720, км 12+830 и км 13+360. Срок до 30.11.2017 г.\r\nРемонтни дейности: \r\nПът III-107: Движенето по път III-107 след Рилския манастир от км 31+350 до км 31+450 се осъществява двупосочно в една лента поради пропадане на част от дясната пътна лента и банкета. В участъка скоростта на движение е ограничена до 30 км/час и е сигнализирано с пътни знаци. Срок до 15.12.2017 г.; \r\nПът III-602: Движението по път III-602 Горна Козница – Мала Фуча от км 12+900 до 22+400 се осъществява в една лента поради частични ремонтни дейности на асфалтовата настилка, почистване на окопи и попълване на банкети. Сигнализирано е с пътни знаци. Срок до 15.12.2017 г.; \r\nПът III-623: Движението по път III-623 Бобов дол – Жедна при км 14+900 се осъществява в една лента поради активизирало се свлачище. Сигнализирано е с пътни знаци. Срок до 30.11.2017 г.\r\nОПУ-Кърджали:\r\nВременно са въведени следните ограничения за движение на МПС: \r\nПът II-59: Движението по път II-59 Момчилград – Крумовград в участъка от км 17+880 до км 21+400 се извършва по новоизграден обходен път. Срок до 20.12.2017 г.\r\nПът IIII-5009: Движението по път ІІІ-5009 Зорница – Бели пласт – Стремци – Черноочене – Кърджали е ограничено за МПС над 12 т. \r\nОбходен маршрут: по път I-5 Хасково – Кърджали и път III-507 Кърджали – Мост през с. Мост. Срок до 20.12.2017 г.\r\nРемонтни дейности: \r\nПът III-5904: Движението по път III-5904 Крумовград – Ивайловград от км 11+530 до км 11+760 се осъществява в една лента поради извършване на частични ремонтни дейности на асфалтовата настилка. Срок до 31.12.2017 г. \r\nОПУ-Ловеч: \r\nВременно са въведени следните ограничения за движение на МПС: \r\nПът III-3505: Движението по път III-3505 Казачево – Стефаново от км 0+000 до км 8+500 е ограничено за МПС над 12 т поради пропадане на тротоар и подпорна стена при км 1+250 в с. Казачево, където има и стесняване на едната лента за движение. Водачите да се движат със съобразена скорост и повишено внимание. Срок до 30.11.2017 г.\r\nРемонтни дейности:\r\nПът II-35: Движението по път II-35 вход град Троян от км от км 70+915 до км 73+180 се осъществява в едно платно посока (Троян – Ловеч) поради ремонтни дейности на асфалтовата настилка. Движението се осъществява двупосочно в платното посока Ловеч. Срок до 30.11.2017 г.; \r\nПът III-358: Движението по път III-358 Гложене – Ябланица от км 71+000 до км 76+000 се осъществява с повишено внимание поради изсичане на храсти и земни работи. Срок до 31.11.2017 г.; \r\nПът III-402: Движението по път ІІІ-402 Български извор – Старо село от км 0+000 до км 6+300 се осъществява в една лента в работните участъци поради ремонтни дейности по пътното платно. Срок до 25.11.2017 г.\r\nОПУ-Монтана:\r\nВременно са въведени следните ограничения за движение на МПС: \r\nПът II-81: Ограничено движение по път ІІ-81 Монтана – София през проход „Петрохан“ за автомобили над 12 т.\r\nОбходен маршрут: през гр. Своге. Срок до 31.03.2018 г.;\r\nПът III-8104: Движението по път ІІІ-8104 Замфирово – Пърличево от км 7+000 до км 7+700 е ограничено за МПС над 12 т поради пропадане на част от едната лента и банкета. Движението се осъществява двупосочно в една лента. Скоростта на движение е ограничена до 50 км/ч и е сигнализирано с пътни знаци. Срок до 05.01.2018 г.; \r\nПът ІІІ-112: Движението по път ІІІ-112 Дъбова Махала – Смирненски – Славотин – Студено Буче – Монтана е ограничено за МПС над 12 т поради изпълнение на строително-монтажни работи. Останалите автомобили да се придвижват с повишено внимание. Срок до 05.12.2017 г.\r\nРемонтни дейности: \r\nПът II-81: Движението по път ІІ-81 през проход „Петрохан“ се осъществява двупосочно в една лента от км 53+000 до км 64+000 поради почистване на пътната настилка от паднали клони. Движението се регулира от Пътна полиция. Срок до 17.11.2017 г. \r\nПът ІІІ-102: Движението по път III-102 Бели Мел – Монтана от км 74+000 до км 80+500 се осъществява с повишено внимание поради частични ремонти дейности на асфалтовата настилка. Ограничението на скоростта в посочения участък е до 40 км/ч и е обозначено с пътни знаци. Срок до 15.11.2017 г.; \r\nОПУ-Пазарджик: \r\nВременно са въведени следните ограничения за движение на МПС:\r\nПът III-3704: Движението по път III-3704 Пазарджик – Ветрен при км 11+485 в с. Бошуля е ограничено за МПС над 10 т. \r\nОбходен маршрут: гр. Пазарджик, път I-8 с. Звъничево – Септемврийски ханчета, път III-8402 гр. Септември, кръгово кръстовище с път III-3704 с. Бошуля. Срок до 18.09.2018 г.\r\nРемонтни дейности: няма.\r\nОПУ-Перник:\r\nВременно са въведени следните ограничения за движение на МПС:\r\nПът ІІІ-637: Движението по път ІІІ-637 от с. Мрамор до разклон за с. Лева река е ограничено за МПС над 10 т. Срок до 09.01.2018 г.\r\nРемонтни дейности: няма.\r\nОПУ-Плевен:\r\nВременно са въведени следните ограничения за движение на МПС: \r\nПът III-118: Движението по път ІІІ-118 в чертите на гр. Долна Митрополия от км 23+057 до км 24+038 е ограничено за всички МПС, поради ремонтни дейности.\r\nОбходен маршрут: през съседни улици в града, съгласно поставената вертикална сигнализация. Срок – целогодишно.\r\nПът ІІІ-301: Движението по път III-301 край регулация с. Козар Белене – начало регулация гр. Левски от км 1+750 до км 5+753 е ограничено за МПС общо тегло над 7 т.\r\nОбходен маршрут: път III-303 Българене – Малчика – Аспарухово – Левски. Срок – целогодишно.\r\nПът ІІІ-304: Движението по път III-304 Изгрев – Трънчовица – Бацова махала – Новачене – Дебово от км 0+030 до км 24+650 е ограничено транзитното движение на МПС над 15 т.\r\nОбходен маршрут: по път ІІ-34 Плевен – Никопол. Срок – целогодишно.\r\nПът III-3004: Движението по път III-3004 в гр. Долна Митрополия от км 6+199 до км 8+027 е ограничено за всички МПС поради подмяна на ВИК мрежа. \r\nОбходен маршрут: по сигнализирана вътрешна улична мрежа в гр. Д. Митрополия. Срок до 01.12.2017 г.\r\nПът ІІІ-3004: Движението по път III-3004 Опанец – Долна Митрополия от км 0+000 до км 6+125 в района на с. Опанец е ограничено транзитно движение на МПС над 3.5 т.\r\nОбходен маршрут: по път І-3 Бяла – Плевен – Ботевград (от п.в. \"КАТ\" на км 88+973 към п.в. на км 95+099). Срок – целогодишно.\r\nПът ІІІ-3005: Движението по път III-3005 Ясен – Търнене – Градина в района на с. Ясен от км 1+793 до км 4+223 е ограничено за движение на МПС над 3.5 т, осигурен е сигнализиран обходен маршрут; Срок – целогодишно.\r\nПът ІІІ-3005: Движението по път III-3005 Ясен – Търнене – Градина – Петърница – Бъркач – Беглеж, в района на с. Беглеж от км 21+062 до км 27+123 е ограничено за МПС над 8 т.\r\nОбходен маршрут: път ІІІ-3502 Брестовец – Горталово – Беглеж – Бежаново – Ъглен. Срок – целогодишно.\r\nПът ІІІ-3006: Движението по път III-3006 Радомирци – Рупци – Червен бряг от км 8+904 до км 9+221 – в участъка на свлачище в землището на гр. Червен бряг е ограничено за МПС над 12 т.\r\nОбходен маршрут: по път І-3 до гр. Луковит, кръстовище с път ІІІ-306, дясно, до гр. Червен бряг и обратно. Срок – целогодишно.\r\nРемонтни дейности:\r\nПът III-303: Движението по път ІІІ-303, Малчика – Градище в участък от км 0+000 до км 2+525 и от км 11++478 до км 19+206 се осъществява в едната лента поради ремонтни дейности на асфалтовата настилка, СМР по банкети и смяна на бордюри. Срок: до 01.12.2017 г.\r\nОПУ-Пловдив: \r\nВременно са въведени следните ограничения за движение на МПС:\r\nПът II-64: Движението по път II-64 Карлово – Баня е ограничено поради ремонтни дейности на асфалтовата настилка. \r\nОбходен маршрут: гр. Баня – с. Марино поле – гр. Карлово и обратно. Срок до 15.12.2017 г.\r\nПът II-86: Движението по път II-86 Асеновград – Нареченски бани е ограничено за МПС с височина над 4 м. през тунелите.\r\nОбходен маршрут: път III-866 Кричим – Девин.\r\nПът ІІІ-667: Движението по път III-667 Плодовитово – Първомай – Асеновград при км 6+832 в района на мост над р. Марица е ограничено за МПС над 5 т поради намален габарит на пътното платно на стоманения мост на р. Марица.\r\nОбходен маршрут: път ІІ-66 Стара Загора – Поповица и път І-8 София – Пловдив – Свиленград.\r\nПът III-804: Движението по път III-804 Поповица – Болярци е ограничено за МПС над 12 т поради намален габарит на пътното платно на мост в с. Поповица. Срок до 20.12.2017 г. \r\nПът III-5802: Движението по път III-5802 Тополово – Леново – Поройна в участъка от край с. Поройна до кръстовище с път III-667 от км 19+287 до км 19+495 е ограничено за всички МПС. Срок до 20.12.2017 г. \r\nПът III-8611: Движението по път III-8611 Белица-Загражден – Давидково в участъка от км 13+500 от Държавно ловно стопанство ”Кормисош” след с. Белица до границата с област Смолян при км 18+431 е ограничено за всички МПС. Срок до 20.12.2017 г.\r\nРемонтни дейности: \r\nПът II-86: Движението по път II-86 Пловдив – Асеновград се осъществява с повишено внимание съгласно поставените знаци поради частични ремонтни дейности в банкета. Извършва се уширяване на пътните платна. Срок до 20.12.2017 г. \r\nПът III-565: Движението по път III-565 Шишманци – Белозем се извършва в една лента поради ремонтни дейности на асфалтовата настилка. Срок до 08.12.2017 г.\r\nПът ІІІ-667: Движението по път III-667 Първомай – Дълбок извор в с. Поройна при км 19+435 (мост над р. Чинар дере) се осъществява в една лента съгласно поставена вертикална сигнализация и светофарна уредба поради ремонтни дейности. \r\nОбходен маршрут: през временно изграден път в с. Поройна. Срок до 27.01.2018 г.\r\nОПУ-Разград:\r\nВременно са въведени следните ограничения за движение на МПС: няма ограничение.\r\nРемонтни дейности: \r\nПът II-49: Движението по път II-49 Търговище-Разград в участъка от граница с област Търговище до началото на гр. Разград от км 9+800 до км 30+658 се осъществява с повишено внимание  поради извършване на ремонтни работи. Срок до 15.09.2018 г.\r\nОПУ-Русе:\r\nВременно са въведени следните ограничения за движение на МПС: \r\nПът ІІІ-202: Движението по път III-202 Русе – Щръклево – Нисово – Кацелово при км 36+945 е ограничено за МПС над 10 т поради аварийно-възстановителни работи на мост до с. Кацелово при км 36+945 над р. Черни Лом. Едната лента е затворена за движение и е въведен пропускателен режим по свободната лента за движение. Въведено е ограничение на скоростта 40 км/ч. Срок до 01.12.2017 г.\r\nРемонтни дейности: \r\nПът ІІІ-501: Движението по път III-501 Русе – Басарбово при км 5+976 се осъществява в една лента с пропускателен режим поради авариен ремонт на лява тротоарна конзола на мостово съоръжение. Въведено е ограничение на скоростта 40 км/ч. Срок до 01.12.2017 г. \r\nОПУ-Силистра:\r\nВременно са въведени следните ограничения за движение на МПС: няма.\r\nРемонтни дейности: \r\nПът II-49: Движението по път II-49 Тутракан – Старо село – Кубрат от км 89+100 до км 98+876 се осъществява в една лента с повишено внимание, спрямо поставената временна сигнализация поради частични ремонтни дейности на асфалтовата настилка. Срок до 21.05.2018 г. \r\nПът III-216: Движение по път III-216 Ситово – Дулово в градската част на гр. Дулово от км 29+070 до 30+400 се осъществява с повишено внимание поради ремонтни дейности на асфалтова настилка. Срок до 30.11.2017 г. \r\nПът III-235: Движението по път III-235 Окорш – Паисиево – Главиница – Зафирово – М. Преславец в участъка от км 0+000 до км 12+000 се осъществява в една лента като поетапно се затваря лява и дясна лента за движение поради частичен ремонт на асфалтовата настилка и профилиране на банкети. Срок до 30.11.2017 г.\r\nПът III-235: Движението по път ІІІ-235 Зафирово – Малък Преславец от км 39+117 до км 52+970 се осъществява двупосочно в една лента, поради частични ремонтни дейности на асфалтовата настилка. Срок до 05.12.2017 г.\r\nОПУ-Сливен:\r\nВременно са въведени следните ограничения за движение на МПС: \r\nПът ІІ-53: Движението по път II-53 с. Бяла – гр. Сливен при км 107+200 е ограничено за МПС над 3.5 т. Движението се осъществява в едната лента поради намален габарит на пътното тяло. Срок до 30.11.2017 г.\r\nРемонтни дейности: няма ремонтни дейности.\r\nОПУ-Смолян:\r\nВременно са въведени следните ограничения за движение на МПС: \r\nПът ІІІ-8683: Движението по път ІІІ-8683 с. Арда – с. Горна Арда от км 27+000 до км 29+500 е ограничено за МПС с тегло над 10 т поради пропадане и стеснение на една от пътните ленти. Движението в района се регулира с пътни знаци. Срок до 03.01.2018 г.\r\nРемонтни дейности: \r\nПът ІІ-86: Движението по път ІІ-86 Смолян – Средногорци в участъка от с. Влахово до с. Подвис от км 109+450 до км 109+600 се осъществява с повишено внимание поради старо свлачище и неравности в посока Смолян. Движението в района се регулира с пътни знаци. Срок до 03.01.2018 г. \r\nПът ІІІ-197: Движението по път ІІІ-197 с. Тешел – с. Грохотно от км 78+100 до км 78+300 се осъществява с повишено внимание поради пропадане на подпорна стена. Движението в района се регулира с пътни знаци. Срок до 03.01.2018 г.\r\nПът ІІІ-866: Движението по път ІІІ-866 с. Стойките – с. Широка лъка от км 29+300 до км 29+310 се осъществява с повишено внимание поради разрушаване на част от каменна подпорна стена. Движението в района се регулира с пътни знаци. Срок до 03.01.2018 г.\r\nПът ІІІ-8611: Движението по път ІІІ-8611 с. Давитково – Оряховец при км 59+250 се осъществява с повишено внимание поради старо свлачище и пропаднала пътна лента. Движението в района се регулира с пътни знаци. Срок до 03.01.2018 г. \r\nПът ІІІ-8632: Движението по път III-8632 Баните – пътно кръстовище Стоянов мост при км 6+700 се осъществява в една лента поради разрушена подпорна стена от каменна зидария и тръбен водосток. Участъкът е сигнализиран с пътни знаци. Срок до 03.01.2018 г.\r\nПът ІІІ-8652: Движението по път ІІІ-8652 с. Изгрев – гр. Неделино при км 15+780 се осъществява в една лента поради пропадане на пътен банкет и част от пътното платно. Движението в района се регулира с пътни знаци. Срок до 03.01.2018 г.\r\nПът ІІІ-8683: Движението по път ІІІ-8683 Смолян – Рудозем в района на с. Чокманово при км 2+030 се осъществява с повишено внимание поради старо свлачище и частично пропаднала пътна лента. Движението в района се регулира с пътни знаци. Срок за изпълнение до 03.01.2018 г.\r\nОПУ-София:\r\nВременно са въведени следните ограничения за движение на МПС: \r\nОграничено движение по път ІІ-81 Монтана – София през проход „Петрохан“ за автомобили над 12 т.\r\nОбходен маршрут: през гр. Своге. Срок до 31.03.2018 г. \r\nПът ІІ-82: Движението по път II-82 Костенец – Самоков от км 0+000 до км 39+176 е ограничено за товарни МПС над 10 т в двете посоки. Срок до 30.09.2018 г.\r\nПът III-801: Движението по път III-801 Вакарел – Панагюрище е ограничено за МПС с ремаркета и полуремаркета поради намален габарит на пътното тяло. Срок до 31.03.2018 г. \r\nПът ІІІ-3701: Движението по път III-3701 в участък от края на с. Ямна до края на област Ловеч от км 16+600 до км 22+300 е ограничено за всички МПС поради свлачищни процеси. Срок до 30.09.2018 г.\r\nОбходен маршрут: път II-37 Етрополе – Лъга – Джурово, път I-3 Джурово – Ябланица граница област Ловеч, път III-358 Ябланица – Гложене, път III-3701 Гложене – Черни Вит.\r\nПът ІІІ-8001: Движението по път III-8001 Беренде извор – Беренде от км 4+700 до км 9+410 е ограничено за движение на МПС поради намален габарит на пътното платно. Срок до 01.09.2018 г. \r\nПът ІІІ-8102: Движението по път III-8102 Чибаовци – Свидня от км 10+000 до км 16+750 е ограничено поради активирали се свлачища. Срок до 30.09.2018 г.\r\nОбходен маршрут: до Чибаовци да се ползва път II-81 до Бучин проход, път III-164 Бучин проход – Искрец – Свидня. \r\nРемонтни дейности: \r\nПът II-18: Движението по път II-18 (Софийски околовръстен път) се осъществява двупосочно в едно платно от км 26+610 до км 31+058, поради ремонтни дейности.\r\nПърви етап - от км 27+210 до км 29+920 – пълно затваряне за ремонт на дясно платно от км 27+810 до км 29+400. Превозните средства ще се движат двупосочно в ляво платно. Скоростта на движение се ограничава на 50 км/ч.\r\nВтори етап - от км 26+100 до км 30+000 – пълно затваряне за ремонт на ляво платно от км 26+610 до км 29+400. Превозните средства ще се движат двупосочно в дясно платно. Скоростта на движение се ограничава на 50 км/ч.\r\nТрети етап - от км 28+820 до км 31+490 – пълно затваряне за ремонт на дясно платно от км 29+400 до км 31+058. Превозните средства ще се движат двупосочно в ляво платно. Скоростта на движение се ограничава на 50 км/ч.;\r\nЧетвърти етап - от км 26+100 до км 31+540 – пълно затваряне за ремонт на ляво платно от км 29+400 до км 31+058. Превозните средства ще се движат двупосочно в дясно платно. Скоростта на движение се ограничава на 50 км/ч.;\r\nПети етап - връзка с АМ „Хемус” - затваря се ляво платно от км 0+000 до км 0+489. Скоростта на движение се ограничава на 30 км/ч.;\r\nШести етап - връзка с АМ „Хемус” - затваря се дясно платно от км 0+000 до км 0+489. Скоростта на движение се ограничава на 30 км/ч. Срок до 15.11.2017 г.\r\nПът III-813: Движението по път III-813 Годеч – Драгоман от км 6+900 до км 27+720 се осъществява в една лента поради ремонтни дейности на асфалтовата настилка. Движението се осъществява поетапно в лява или дясна лента. Срок 30.06.2018 г.\r\nОПУ-Стара Загора:\r\nВременно са въведени следните ограничения за движение на МПС: \r\nПът II-55: Движението през проход на Републиката е ограничено за МПС над 12 т. Разрешено е преминаването на рейсове.\r\nОбходен маршрут: През Котленски проход. Срок до 25.11.2017 г.\r\nПът II-55: Движението по път II-55 Гурково – В. Търново е ограничено в гр. Гурково. \r\nОбходен маршрут: \r\nДвижението на МПС до 12 т в посока север-юг преминава по път II-55 през Проход на Републиката до км 55+800, където се отклонява през четвъртокласен път IV-53438 Димовци – Николаево до кръстовище с подбалкански път I-6.\r\nДвижението на МПС до 12 т в посока юг-север се пренасочва по градската улична мрежа на гр. Гурково. Срок до 25.11.2017 г.\r\nПът ІІІ-807: Движението по път III-807 в с. Скобелево е ограничено поради ремонт на мост над р. Марица при км 7+600. \r\nОбходни маршрути:\r\n- път ІІ-66 Поповица – Плодовитово – Първомай – Скобелево;\r\n- път ІІ-66 Чирпан – Плодовитово – Първомай – Скобелево;\r\n- Скобелево – Първомай – Плодовитово – път ІІ-66.\r\nПът ІІІ-5031: Движението по път III-5031 Опан – Гълъбово е ограничено на МПС над 10 т. \r\nОбходен маршрут: път І-5 Стара Загора – Димитровград и път ІІІ-554 Раднево – Гълъбово.\r\nРемонтни дейности: няма.\r\nОПУ-Търговище:\r\nВременно са въведени следните ограничения за движение на МПС:\r\nПът III-4082: Движението по път III-4082 Капище – Банковец от км 0+000 до 11+300 е ограничено за МПС над 3,5 т поради ремонтни дейности на мостово съоръжение. Срок до 30.04.2018 г.\r\nРемонтни дейности: \r\nПът II-51: Движението по път II-51 Попово – Дралфа от км 64+368 до км 71+418 се осъществява с повишено внимание поради ремонтни дейности. Срок до 31.12.2017 г.\r\nОПУ-Хасково:\r\nВременно са въведени следните ограничения за движение на МПС:\r\nПът III-5009: Движението по път III-5009 Козлец – Кърджали от км 0+000 до км 26+080 e ограничено за МПС над 12 т. Срок до 20.12.2017 г.\r\nРемонтни дейности:\r\nПът III-806: Движението по път III-806 Хасково – Минерални Бани от км 0+000 до км 0+877 се осъществява в едно платно поради ремонтни дейности. Срок до 18.12.2017 г.\r\nОПУ-Шумен:\r\nВременно са въведени следните ограничения за движение на МПС: \r\nПът ІІІ-731: Движението по път III-731 Радко Димитриево – Друмево e ограничено за МПС над 10 т поради свлачищни процеси. Срок до 21.05.2018 г.\r\nОбходен маршрут: Шумен – Овчарово – Друмево.\r\nРемонтни дейности: няма.\r\nОПУ-Ямбол:\r\nВременно са въведени следните ограничения за движение на МПС:\r\nПът ІІІ-7008: Движението по път III-7008 Елхово – Изгрев от км 2+440 до км 2+560 е ограничено поради компрометирано експлоатационно състояние на дървен мост над р. Тунджа.\r\nОбходен маршрут: по изграден обходен път до моста с ограничение на скоростта до 30 км/ч. Срок до 31.12.2017 г.\r\nПът III-7008: Движението по път III-7008 Елхово – Изгрев от км 2+440 до км 2+560 е ограничено поради лошо експлоатационно състояние на дървен мост над р. Тунджа.\r\nОбходен маршрут: по изграден обходен път до моста с ограничение на скоростта до 30 км/ч. Срок до 31.12.2017 г.\r\nРемонтни дейности:\r\nПът III-536: Движението по път III-536 Ямбол – Роза от км 3+100 до км 9+700 се осъществява в една лента поради ремонтни дейности на асфалтовата настилка. Срок до 31.12.2017 г.\r\nПът ІІІ-7008: Движението по път III-7008 с. Малък Манастир – с. Голям Манастир от км 18+059 до км 18+127 се осъществява в една лента поради пропаднала настилка и пропаднал насип. Срок до 31.12.2017 г.\r\n2. Опасност от падащи камъни: Искърско дефиле; Кресненско дефиле; проход на Републиката; път І-1 /Е-79/ Мездра-Ботевград, Видин-Монтана и в участъците от км 321+400 до км 321+500 и от км 352+650 до км 352+750; път I-4 София-Варна при с. Пролаз и Коритна-Български Извор-Микре; път I-5 /Е 85/ В. Търново-Дряново-Габрово-Шипка; път І-6 Коняво-разклон Клапаровци и София-Карлово-Бургас, проходи „Козница” и „Стражата”; път I-8 при кръстовище за с. Габровица; път I-9 Крушевец-М.Търново; път II-16 Ребърково-Своге-Нови Искър; път ІІ-19 Симитли- Г. Делчев; път II-35 Троян-Кърнаре; път II-37 Пещера-Батак-Ш. Поляна; път II-53 Стара река-Сливен; път ІІ-62 Самоков-Дупница /местност Дервена/; път ІІ-82 Самоков-София /Г.Окол-Пасарел-Кокаляне/; път II-84 Варвара-гара Костандово /кръстовище за Св. Петка/; път ІІ-86 Асеновград-Смолян; път ІІІ-102 Превала-Монтана; път ІІІ-104 Бобошево-Четирци; път ІІІ-107 Рила-Рилски Манастир; път III-305 Дерманци-Торос-Гложене; път ІІІ-488 Градец-Ичера-Сливен; път ІІІ-601 Горановци-Олтоманци; път ІІІ-606 в района на Копривщица; път ІІІ-622 Друмохар-Ваксево; път III-842 Юндола-Голямо Белово; път ІІІ-861 Юговско ханче-Югово-Лъки-Здравец; път ІІІ-865; Стояново-Ардино; път ІІІ-866 Смолян-Кричим-Стамболийски-път І-8; път ІІІ-3011 стената на яз. „Ал. Стамболийски”; път ІІІ-8611 Белица-Загражден, всички пътища на област Смолян; път II-55 от км 34+900 до км 45+000 на Прохода на Републиката има опасност от свличане на скални и земни маси; път ІІ-73 Шумен-Карнобат има опасност от свличане на скални и земни маси. Шофьорите да се движат с повишено внимание по тези участъци.", "date": "2017.11.15", "title": "Актуална пътна обстановка"}
{"url": "http://www.focus-news.net/news/2017/11/15/2457107/predstoyashti-sabitiya-v-stranata-za-15-noemvri-agentsiya-fokus.html", "text": "***", "date": "2017.11.15", "title": "Предстоящи събития в страната за 15 ноември (Агенция „Фокус“)"}
{"url": "http://www.focus-news.net/news/2017/11/15/2457108/predstoyashti-mezhdunarodni-sabitiya-za-15-noemvri-agentsiya-fokus.html", "text": "Германският канцлер Ангела Меркел и френският президент Еманюел Макрон ще говорят на 23-та Конференция на ООН по изменението на климата.\r\n*** Руските депутати ще гласуват закон, който ще разшири статута на \"чуждестранен агент\" на чуждестранните медии в страната, в отговор на мерките прилагани в САЩ спрямо руския канал РТ.\r\n*** Британският министър-председател Тереза Мей ще се срещне с председателя на групата на Европейската народна партия в Европейския парламент Манфред Вебер.\r\n*** Турският президент Реджеп Тайип Ердоган е на посещение в Катар. \r\n*** Държавният секретар на САЩ Рекс Тилърсън ще проведе среща с президента на Мианмар Аун Сан Су Чи, с която ще обсъди кризата, свързана с мюсюлманите - рохингя в страната.\r\n*** В столицата на Доминиканската република ще се подновят преговорите между правителството и опозицията на Венецуела. \r\n***", "date": "2017.11.15", "title": "Предстоящи международни събития за 15 ноември ( Агенция „Фокус“ )"}
{"url": "http://www.focus-news.net/news/2017/11/15/2457109/nimh-vremeto-shte-se-zadarzhi-predimno-oblachno-s-maksimalni-temperaturi-mezhdu-9-i-14.html", "text": "Атмосферното налягане е малко по-високо от средното за ноември. През деня ще се повиши още малко. Днес времето ще се задържи предимно облачно и на места, главно в югозападната половина от страната ще има превалявания от дъжд, предимно слаби. Ще духа до умерен вятър от изток-североизток. Максимални температури между 9° и 14°, в крайните югозападни райони до 16°, в София 9-10°.Такава е прогнозата за времето на Националния институт по метеорология и хидрология (НИМХ) при БАН, съобщи за Агенция „Фокус“ дежурният синоптик Анна Дякова. \r\nНад Черноморието ще бъде предимно облачно, но само по южното крайбрежие ще превали слаб дъжд. Ще духа до умерен североизточен вятър. Максималните температури на въздуха ще бъдат между 11° и 13°, температурата на морската вода е 13°-14°. Вълнението на морето ще бъде 2-3 бала.\r\nВ планините ще бъде предимно облачно. На много места ще превали дъжд, над 2000 метра сняг. Ще духа умерен югоизточен вятър. Максималната температура 1200 метра около 7°, на 2000 метра – около 3°.", "date": "2017.11.15", "title": "НИМХ: Времето ще се задържи предимно облачно с максимални температури между 9° и 14°"}
{"url": "http://www.focus-news.net/news/2017/11/15/2457110/the-guardian-kanadskoto-posolstvo-harare-predupredi-grazhdanite-da-ne-napuskat-kashtite-si.html", "text": "Канадското посолство в Хараре предупреди пребиваващите в страната своите граждани да не напускат домовете си, заради „повишената военна активност“, пише вестник Guardian, като цитира съобщение, публикувано в официалната страница на посолството в социалната мрежа „Туитър“.\r\n„Има повишена военна дейност в Хараре и ситуацията е напрегната. Ако се намирате в града, не напускайте домовете си и следете медиите. Посолството ще бъде затворено на 15 ноември“, се казва в съобщението.  Цанко Цолов", "date": "2017.11.15", "title": "The Guardian: Канадското посолство Хараре предупреди гражданите да не напускат къщите си"}
{"url": "http://www.focus-news.net/news/2017/11/15/2457111/zapochna-ofitsialnoto-poseshtenie-na-vitsepremiera-ekaterina-zaharieva-v-kuveyt.html", "text": "Заместник министър-председателят по правосъдната реформа и министър на външните работи Екатерина Захариева пристигна на международното летище „Кувейт“. Първият дипломат на България е на двудневно официално посещение в Държавата Кувейт, по покана на първия заместник министър-председател и министър на външните работи шейх Сабах Халид Ал-Хамад Ал-Сабах. Това съобщиха от  Министерството на външните работи. \r\nПо време на визитата си вицепремиерът Захариева ще се срещне с  министър-председателя шейх Джабер Ал-Мубарак, с първия вицепремиер и министър на външните работи шейх Сабах Ал-Халид, с вицепремиера и министър на финансите Анас Халид и с министъра на правосъдието и държавен министър по въпросите на Парламента Фалех Абдуллах Али Ал-Азеб.  На срещите ще бъдат обсъдени възможностите за засилване на диалога и създаването на работни контакти между двете страни в контекста на предстоящото Българско председателство на Съвета на Европейския съюз и ротационното председателство на Кувейт на Съвета за сътрудничество в Залива, както и непостоянното членство на Кувейт в Съвета за сигурност на ООН през 2018-2019 г. Ще бъдат обсъдени и протичащите процеси в Залива, и ключовата роля на арабската държава като балансиращ фактор в региона. \r\nКувейтската външна политика е традиционно умерена и балансирана, а кувейтската дипломация се отличава с висока активност и богат световен и регионален опит. Страната е един от най-големите донори на хуманитарна помощ в света и полага усилия в тази област.  Широка подкрепа получава и посредническата инициатива на Кувейт за дипломатическо уреждане на настоящата криза в Съвета за сътрудничество на арабските държави от Залива около Катар.\r\nКувейт е най-дългогодишеният партньор на България сред арабските държави от Залива. Дипломатическите ни отношения имат повече от половинвековна история и позитивният заряд на политическите връзки, както и двустранният диалог развиват съществуващият потенциал в търговско-икономическата сфера, образованието и културата. \r\nДвустранните отношения имат стабилен характер и се характеризират с традиционно приятелство. От 1993 г. досега трима български президенти са реализирали официални посещения в Държавата Кувейт. На 25 септември 2012 г., в рамките на 67-та сесия на ОС на ООН, президентът на Р България г-н Росен Плевнелиев се срещна с министър-председателя на Държавата Кувейт Шейх Джабер ал-Мубарак ал-Хамад ал-Сабах. \r\nНа 24 март 2010 г. на официално посещение в Кувейт беше министър-председателят на Република България Бойко Борисов. Той бе приет от емира на Кувейт шейх Сабах Ал-Ахмед Ал-Джабер Ал-Сабах. В срещата взеха участие кувейтският престолонаследник шейх Науаф Ал-Ахмед Ал-Джабер Ал-Сабах и министър-председателят шейх Насър Ал-Мохамед Ал-Ахмед Ал-Джабер Ал-Сабах. Отделни разговори българският премиер проведе и с председателя на Националното събрание на Кувейт шейх Джасем Ал-Хорафи. Освен персоналните срещи на премиера Бойко Борисов с министър-председателя на Държавата Кувейт шейх Насър Ал-Мохамед Ал-Ахмед Ал-Джабер Ал-Сабах и пленарните разговори между двете делегации, бяха проведена и поредица от срещи на българските министри с кувейтските им колеги.\r\nПрез последните десет години бяха осъществени редица двустранни срещи на външните министри на двете държави, както по време на официални посещения, така и по време на Общото събрание в ООН. Среща между външните министри бе осъществена и в хода на Донорската конференция за Сирия в Кувейт през 2013 г. На 22 септември 2017 г. в рамките на общия дебат на 72-та сесия на ОС на ООН се проведе среща на г-жа Екатерина Захариева, заместник министър-председател по правосъдната реформа и министър на външните работи на Република България, с шейх Сабах Халид Ал-Хамад Ал-Сабах, първи заместник министър-председател и министър на външните работи на Държавата Кувейт, на която бяха дискутирани двустранните отношения и кризата в Залива. По време на разговора беше отправена и поканата за настоящото официално посещение на българския външен министър. \r\nВизитата се осъществява в сложен за региона политически момент. Все още не е намерен път за стабилизиране на кризата в Съвета за сътрудничество на арабските държави от Залива, предизвиканата от разногласията с Катар. Ескалира напрежението и в отношенията на арабските държави от Залива с Иран. Ролята на Кувейт като стабилизиращ фактор в региона е ключова за намиране на решение на кризата, особено в предстоящата година, когато страната поема непостоянното си членство в Съвета за сигурнст на ООН за периода 2018-2019 г. С оглед на това, както и на кувейтското ротационно председателство на Съвета за сътрудничество в Залива и на Българското председателство на Съвета на ЕС през първата половина на 2018 г., е важно осъществяването на редовен обмен на мнения по теми от международния и регионален дневен ред и засилване на политическия диалог. Планира се през първата половина на 2018 г. България да поеме домакинството на срещите на местното председателство на ЕС в Кувейт, въпреки че в момента срещите на естонското председателство в Кувейт се домакинстват от Унгария.\r\nТрадиционно много добрите двустранни отношения в политическата област, както и благоприятните пазарни възможности на Кувейт правят страната перспективен външноикономически партньор на България. През 1978 г. е създадена Българо-кувейтската Смесена комисия за търговско и икономическо сътрудничество, като през 2006 г. страната ни за последен път домакинства сесията на комисията. Очаква се Кувейт, който ще бъде домакин на предстоящата шеста сесия, да предложи провеждането ѝ през 2018 г.\r\nВ сферата на инвестициите двете държави подписаха и ратифицираха през 1997 г. Договор за взаимна защита и насърчаване на инвестициите, като през 2011 година договорът беше актуализиран, за да отговори на променените условия в световната икономика. За периода от подписването му, по данни на БНБ, привлечените преки кувейтски инвестиции в България са над 28 милиона евро. Интересът на кувейтските инвеститори към реализацията на инвестиционни проекти в България са предимно в областта на земеделието. В същото време частните кувейтски инвеститори проявяват интерес към недвижимите имоти у нас. Това е увеличило и броят на кувейтските фирми, занимаващи се с посредничество при предлагане на имоти в България през последните години. Най-популярни сред кувейтските граждани са ваканционните селища по българското черноморие, част, от които са изградени и с кувейтски инвестиции. Кувейтските граждани са започнали да проявяват интерес и към закупуването на апартаменти и в някои от зимните ни курорти.  \r\nСтокообменът за 2016 г.  е на стойност 6.9 млн.щ.д., от които 6.6 млн.щ.д. български износ за Кувейт, и положително търговско салдо за страната ни от 6.3 млн.щ.д., като за първата половина на 2017 г. той е на стойност 3.6 млн.щ.д., от които 2.8 млн.щ.д. български износ. Сред продуктите, които изнасяме водещо място заемат български хранителни продукти, минерална вода и козметични продукти. Основен проблем за увеличаване на стокообмена ни с Кувейт е транспортният. Политическата обстановка в Ирак затруднява осъществяването на български транзитен сухоземен превоз през Ирак, което оскъпява нашите стоки и ги прави по-малко конкурентноспособни.\r\nСътрудничеството в областта на образованието, науката и културата се развива на база подписаните през 1972 г. Културна спогодба и през 1982 г. – Спогодба за взаимно признаване на дипломите и свидетелствата за образование. През последните 15 години са подписвани и споразумения и програми за сътрудничество в тези области, като двете държави имат принципно съгласие за подновяване на Програмата за сътрудничество в областта на образованието, науката и културата. В академичната област през 2007 г. Нов български университет и Американския университет в Кувейт Спогодба за сътрудничество, а Кувейтският университет едностранно предоставя стипендии за едногодишен курс на обучение на двама български студенти по специалност „Арабистика”. В края на ноември 2009 г. между кувейтската неправителствена организация “Дом за национални дейности” и Националния исторически музей е подписан Протокол за сътрудничество, който предвижда размяна на посещения и осигуряване на възможности за постоянни експозиции във всяка от двете институции. \r\nВ Кувейт се е оформила устойчива българска общност, като в страната живеят и работят около 1000 български специалисти, голям е и броят на смесените бракове. По покана на българското посолство в Кувейт те ще имат възможност да се срещнат с министъра на външните работи Екатерина Захариева по време на втория ден от посещението ѝ в арабската страна.", "date": "2017.11.15", "title": "Започна официалното посещение на вицепремиера Екатерина Захариева в Кувейт"}
{"url": "http://www.focus-news.net/news/2017/11/15/2457112/parlamentat-shte-reshava-dali-komisiyata-za-finansov-nadzor-da-se-samofinansira-ot-taksi.html", "text": "Народните представители ще разгледат на второ четене промени в Закона за Комисията за финансов надзор за осигуряване на необходимия бюджет на комисията чрез финансирането й от такси. Това се посочва в проектопрограмата за работа на Народното събрание. Промените, внесени от Министерски съвет, бяха приети на първо четене на 2 ноември. Създава се приложение в закона, в което се регламентират всички такси, които Комисията за финансов надзор ще събира при осъществяване на правомощията си. Въвеждат се нови такси, произтичащи от промени в законодателството и от европейските регламенти.", "date": "2017.11.15", "title": "Парламентът ще решава дали Комисията за финансов надзор да се самофинансира от такси"}
{"url": "http://www.focus-news.net/news/2017/11/15/2457113/ria-novosti-shest-dushi-zaginaha-sled-kato-samolet-se-razbi-v-rusiya.html", "text": "Шест души са загинали след като самолет се разби в Хабаровския край в Русия, предава РИА Новости. На борда са се намирали общо седем души, двама от които екипаж и петима пътници. Единственият оцелял е малко момиченце, което е откарано в болница в тежко състояние. Според данни на местните власти, машината се е разбила в гора, като е унищожена напълно. На мястото са пристигнали екипи на органите на реда, които трябва да установят причината за падането на самолета.  Цанко Цолов", "date": "2017.11.15", "title": "РИА Новости: Шест души загинаха след като самолет се разби в Русия"}
{"url": "http://www.focus-news.net/news/2017/11/15/2457114/gd-granichna-politsiya-intenziven-e-trafikat-po-granichnite-punktove-kulata-kapitan-andreevo-lesovo-dunav-most-vidin-i-dunav-most-ruse.html", "text": "Интензивен е трафикът по граничните пунктове „Кулата“, „Капитан Андреево“, „Лесово“, „Дунав мост“-Видин и „Дунав мост“-Русе. Това съобщиха от пресцентъра на ГД „Гранична полиция“. На българо-сръбската, българо-македонската и българо-гръцката граница трафикът е нормален на всички гранични контролно-пропускателни пунктове. На ГКПП „Кулата“ е интензивен за товарни автомобили. \r\nНа българо-турската граница на ГКПП „Капитан Андреево“ и на  ГКПП „Лесово“ трафикът е интензивен за товарни автомобили на изход. \r\nНа българо-румънската граница трафикът е нормален на всички гранични контролно-пропускателни пунктове, на ГКПП „Дунав мост“-Видин е интензивен на изход, а на ГКПП „Дунав мост“-Русе също е интензивен на вход за товарни автомобили.", "date": "2017.11.15", "title": "ГД „Гранична полиция“: Интензивен е трафикът по граничните пунктове „Кулата“, „Капитан Андреево“, „Лесово“, „Дунав мост“-Видин и „Дунав мост“-Русе"}
{"url": "http://www.focus-news.net/news/2017/11/15/2457115/pravitelstvoto-shte-obsadi-promeni-v-targovskiya-zakon.html", "text": "Проектозакон за изменение на Търговския закон ще обсъдят министрите на седмичното правителствено заседание, става ясно от програмата на кабинета. В дневния ред е включен и годишен доклад за състоянието и развитието на земеделието през 2017 г, както и отчет за 2016 г. за изпълнение на Актуализираната национална стратегия за демографско развитие на населението в Република България (2012-2030 г.). Очаква се и да бъдат отпуснати допълнителни разходи по бюджета на Министерството на отбраната за 2017 г, както и допълнителни средства за отбелязването на 100 години от Първата световна война.", "date": "2017.11.15", "title": "Правителството ще обсъди промени в Търговския закон"}
{"url": "http://www.focus-news.net/news/2017/11/15/2457116/sofiya-vavezhda-se-vremenna-zabrana-za-parkirane-v-rayona-na-sektori-a-i-b-na-natsionalniya-stadion-vasil-levski-zaradi-provezhdaneto-na-akademiya-za-zimno-shofirane.html", "text": "Временно се забранява престоят на паркинга на Националния стадион „Васил Левски“ между сектор А и сектор Б заради провеждането на Академия за зимно шофиране. Това съобщиха от пресцентъра на Столична община. Забраната e в сила от 6.00 часа до 20.00 часа.", "date": "2017.11.15", "title": "София: Въвежда се временна забрана за паркиране в района на сектори А и Б на Националния стадион „Васил Левски“ заради провеждането на Академия за зимно шофиране"}
{"url": "http://www.focus-news.net/news/2017/11/15/2457117/reuters-voynitsi-blokiraha-dostapa-do-parlamenta-v-harare.html", "text": "Войници от армията на Зимбабве блокираха достъпа до парламента в Хараре. Това е съобщил за агенция Reuters местен жител, след като военните обявиха, че временно поемат контрол, като целта им са „престъпниците около президента Робърт Мугабе“. В изявлението, направено по националната телевизия, говорител на военните обяви, че „веднага щом изпълним нашата мисия, обстановката ще се нормализира“. \r\nБлокиран е също така достъпа до централните съдилища и главните сгради на правителството в столицата.  Агенция \"Фокус\" припомня, че по-рано бе съобщено за изстрели около дома на 93-годишния президента на Зимбабве, както и няколко експлозии, станали в столицата. Според някои медии, военните са успели да превземат сградата на националната телевизия, след като по-рано главнокомандващият армията бе обвинен в държавна измяна, заради съсредоточаване на военни групи на ключови точки около сотлицата Хараре. В понеделник армията заяви, че смята да \"пристъпи\" напред за да спре чистката срещу привържениците на уволнения вицепрезидент. Цанко Цолов", "date": "2017.11.15", "title": "Reuters: Войници блокираха достъпа до парламента в Хараре"}
{"url": "http://www.focus-news.net/news/2017/11/15/2457118/denyat-15-noemvri-v-svetovnata-istoriya.html", "text": "През ХV век на Запад, Христофор Колумб дава в дневника си първото описание на тютюна. През 1761 година на път от Квебек за Франция е загинал изследователят на Западна Канада - Луи Жозеф де ла Вендре. И пак в Канада четири години по-късно: В Квебек е основана първата презвитерианска църква.\r\nСъветската космическа совалка “Буран\" извършва своя първи и последен полет - напълно успешен, но след година програмата по разработката на совалката е спряна поради недостиг на средства. В Москва България подписва спогодбата за създаване на Международна спътникова система и организация за космически връзки \"Интерспутник\", в която днес участват 24 държави. \r\nНа този ден в Англия е издаден първият учебник по стенография, а руският изобретател Александър Можайски получава патент за изобретяването на самолета. 15 ноември е рожденият ден на марката “Жилет” - Кинг Кемп Жилет изобретява бръснарски ножчета, които не е необходимо да бъдат заточвани. \r\nОсъществено е първото телевизионно предаване на футболен мач между Германия и Италия, а Йохан Кройф изиграва първия си футболен мач за холандския отбор “Аякс”.\r\nПак тогава - на еврейските деца в Германия им е забранено да посещават немските училища; създава се Варшавското гето, а Химлер заповядва да бъдат изпратени в концлагери всички цигани в Германия. Фашистите взимат за заложници 2 хиляди италиански работници в Милано, като заплашват да ги разстрелят в случай на саботаж в заводите.\r\nПървата в света ядрена подводница с балистични ракети на борда -американската “Джордж Вашингтон” излиза на първото си бойно дежурство, а най-големият строен някога пътнически лайнер “Куин Елизабет\" завършва последното си плаване. \r\nПровъзгласена е Северната Кипърска турска Република (1983). Ражда се независимата държава Палестина със столица Йерусалим (1988). Палестинската автономия обхваща териториите на Западния бряг и Ивицата Газа.\r\n2015 г.\r\nВ Турция започва среща на върха на лидерите на групата Г-20.\r\n2015 г.\r\nСъдът в Испания е издал заповед за арест на министър-председателя на Израел Бенямин Нетаняху във връзка със събитията по крайбрежието на Газа през 2010 г.\r\n2014 г.\r\nНа срещата на Г-20 страните от БРИКС признават изкуствения характер на санкциите срещу Русия.\r\n2013 г.\r\nУстановено е, че тайфунът на Филипините е отнел живота на 3600 човека.\r\n2012 г.\r\nПленум на ЦК на Китайската комунистическа партия избира Си Дзинпин за генерален секретар на партията и председател на Централната военна комисия.\r\n2011 г.\r\nПрезидентът на Казахстан Нурсултан Назарбаев разпуска Мажилиса и насрочва дата за нови парламентарни избори.\r\nКралят на Йордания Абдула II първи от арабските страни призовава президента на Сирия Башар ал-Асад да подаде оставка.\r\n2002 г.\r\nАнгликанската църква разрешава повторното венчаване.\r\n1988 г.\r\nОфициално е обявено създаването на независимата държава Палестина със столица Йерусалим.\r\nПалестинската автономия обхваща териториите на Западния бряг и Ивицата Газа. Понастоящем автономията има собствен президент, министър-председател и кабинет, законодателен съвет и сили за сигурност. През 2005 г. Израел изтегля жителите си и въоръжените си сили от ивицата Газа. На изборите през 2006 г. Хамас печели мнозинство, което довежда до формирането на настоящото правителство, начело с Исмаил Ханийя.\r\nСвоя пръв и последен полет извършва съветската космическа совалка „Буран\". Автоматичният полет е напълно успешен, но на следващата година програмата по разработка на совалката е спряна поради недостиг на средства.\r\n1985 г.\r\nВ Дъблин е подписан англо-ирландски договор за урегулиране на споровете относно Северна Ирландия.\r\n1983 г.\r\nНа остров Кипър е провъзгласена Турска република Северен Кипър. \r\nПрез 1974 г. в северната част на острова нахлуват турски войски, които окупират територията. През 1975 г. Кипър е насилствено разделен на гръцка зона (република Кипър с президент от 1977 г. Сп. Киприану, от 1988 - Г. Василиу, а от 1998 - Гл. Клиридис) и турска зона начело с Рауф Денкташ (бивш вицепрезидент на Кипър, лидер на кипърските турци). През 1983г. се самообявява за самостоятелна република Северен Кипър. Държавата е призната единствено от Република Турция.\r\n1969 г.\r\nПевицата Дженис Джоплин е арестувана по време на концерт в Тампа, Флорида, за “използване на вулгарни и нецензурни изрази”.\r\nДженис Джоплин е родена през 1948 г. Смятана е за една от най-добрите изпълнителки на блус и соул. \r\nАлбуми: \"Big Brother and the Holding Company\" (1967 г.), \"Cheap Thrills\" (1968 г.), \"I Got Dem Ol’ Kozmic Blues Again Mama\" (1969 г.), \"Pearl\" (1971 г.), \"In Concert\" (1972 г.), \"Greatest Hits\" (1973 г.), \"Janis\" (1974 г.), \"Anthology\" (1980 г.), \"Farewell Songs\" (1982 г.), \"Live at Woodstock: August 19, 1969\" (1999 г.), \"Love, Janis\" (2001 г.). Дженис Джоплин умира през 1970 г.\r\n1968 г.\r\nЗавършва последното плаване на най-големия строен някога пътнически лайнер - „Куин Елизабет\".\r\n1960 г.\r\nНа първото си бойно дежурство излиза първата в света ядрена подводница с балистични ракети на борда - американската „Джордж Вашингтон\". Американската подводница прави първото изстрелване на балистична ракета. Първоначалният модел “Поларис А1” на ракетите се развива в моделите “Поларис А2”, “Поларис А3”, “Посейдон С3”, “Посейдон С4” и голямата ракета “Тризъбец” с обхват 6925 километра, който е почти четири пъти по-голям от обхвата на “Поларис А1”. В момента “Тризъбец” е гръбнакът на подводните американски балистични сили.\r\n1957 г.\r\nВ САЩ е арестуван и осъден на 30 години затвор съветският разузнавач Рудолф Абел. През 1962 г. Абел се завръща в СССР, след като е разменен за американския летец Ф. Пауърс, свален на 1 май 1960 г. в съветското въздушно пространство.\r\n1955 г.\r\nОткрити са първите станции на Ленинградското метро (Санкт Петербург).\r\n1949 г.\r\nУбийците на Махатма Ганди са обесени.\r\nМохандас Карамчанд Ганди (Махатма Ганди) е роден на 2 октомври 1869 г. в Порбандар, Британска Индия. Той е индийски адвокат, политик и общественик. Считан е за духовен водач на индийското движение за независимост. През 1920 г. Махатма Ганди поема ръководството на Индийския национален конгрес. През 1930 г. Ганди инициира кампания за гражданско неподчинение и организира Поход на солта (Salt Satyagraha), като протест срещу британския монопол на солта. Този марш се превръща в най-зрелищната кампания на Ганди по време на борбата за независимост. На 3 юни 1947 г. британския министър-председател Клемънт Атли провъзгласява независимостта на Индия и разделянето й на две части: преобладаващо индиуистка - Индия и втора, с преобладаващо мюсюлманско население - Пакистан.. Махатма Ганди е наречен \"Баща на нацията\". Убит е на 30 януари 1948 г. в Делхи, от седем индуистки националисти начело с Натурам Годсе, които обвиняват Ганди за направените в полза на Пакистан политически отстъпки.\r\n1947 г.\r\nВ Москва се подписва спогодба за обучение на български граждани в съветски висши учебни заведения.\r\n1942 г.\r\nЗа първи път от 1940 година в Англия бият църковни камбани. Поводът е победата при Ел Аламейн.\r\n1940 г.\r\nВъв Варшава немските окупационни власти отделят посредством новопостроена стена, еврейското гето от града.\r\n1939 г.\r\nВъв Вашингтон са положени основите на мемориал на Джеферсън.\r\n1934 г.\r\nВ СССР е излъчено първото телевизионно предаване със звук.\r\n1926 г.\r\nВ Ню Йорк свои предавания започва да излъчва компанията Ен Би Си.\r\n1923 г.\r\nХиперинфлацията в Германия достига върха си, като 1 долар се разменя за 4 трилиона марки\r\n1917 г.\r\nГенерал Михаил Алексеев пристъпва към организиране на военно формирование от бежанци - офицери, юнкери, студенти, кадети и други, което в последствие става основа на т. нар. Доброволческата армия.\r\nМихаил Алексеев e роден на 3 ноември 1857 г. На 28 май 1904 г. е произведен в чин Генерал-майор, а от 7 октомври 1908 г.- Генерал-лейтенант. От 24 септември е генерал от пехотата. Завършва гимназия в Твер, а през 1876 г. Московското пехотно юнкерско училище. През 1890 г. завършва Николаевската академия към Генералния щаб.\r\nУчаства в Руско-японската война (1904 – 1905 г.) В периода на Първата световна война е началник на щаба на Югозападния фронт (от август 1914 г. до март 1915 г. ). Командва Северозападния фронт от 22 март 1915 г. до 18 август 1915 г. \r\nСлед свалянето на Николай II  във временното правителство заема поста Върховен главнокомандващ ( от март до август 1917 г.). Поради критики към управлението е понижен в длъжност началник щаб на Върховния главнокомандващ. След неуспешен опит за свалянето на генерал Корнилов е за кратко попада в затвора. На 20 октомври в Петроград създава Александроевска организация в Бялото движение. На 15 ноември (2 ноември по стар стил) създава Бяла армия. През декември 1917 г. създава и оглавява Доброволческата армия. Умира на 29 септември 1918 г. в Белград.\r\n1901 г.\r\nКинг Кемп Жилет изобретява бръснарски ножчета, които не е необходимо да бъдат заточвани. Това е рожденият ден на световноизвестната марка за бръснарски принадлежности “Жилет”.\r\n1881 г.\r\nРуският изобретател А. Можайски получава патент за изобретяването на самолета.\r\n1837 г.\r\nВ Англия е издаден първият учебник по стенография.\r\n1765 г.\r\nВ Квебек е основана първата презвитерианска църква в Канада.\r\n1492 г.\r\nЗа първи път Христофор Колумб споменава в своя дневник тютюнът, като растение отглеждано от местното индианско население в новооткритите територии.\r\nМореплавателят Христофор Колумб е роден през 1451 г. в Генуа. Като се позовава на античното учение за сферообразната форма на Земята и на неверни изчисления на учени от ХV век, той съставя проект за западния, според неговите виждания, най-кратък морски път от Европа до Индия. През 1485 г., след като португалският крал отхвърля неговия проект, Колумб се завръща в Кастилия, където с поддръжката на андалуски търговци и банкери организира презокеанска експедиция. Първата експедиция с екипаж от 90 души е направена през 1492 - 93 г. от корабите “Санта Мария”, “Пинта” и “Ниня”. Тя потегля на 3 август 1492 г. от Канарските острови, пресича Атлантическия океан и достига до остров Сан Салвадор от Бахамския архипелаг. Там Колумб акостира на 12 октомври 1492 г. и това става официалната дата на откриването на Америка. Експедицията посещава редица острови от Бахамския архипелаг, и североизточното крайбрежие на остров Куба, достигайки до остров Хаити. На 15 март 1493 г. Колумб се завръща с кораба “Ниня” в Кастилия. \r\nВтората експедиция продължава от 1493 до 1496 г. В нея участие взимат 17 кораба с повече от 1 500 души екипаж. По време на експедицията Колумб достига до островите Доминик и Гваделупа, Антилските острови, Пуерто Рико, Ямайка, както и архипелага Хардинес дела Рейна, полуостров Сапата и остров Пинос. На 11 юни 1496 г. експедицията се завръща успешно в Кастилия. \r\nТретата експедиция , която Колумб организира се провежда в периода 1498-1500 г. Достигнати са бреговете на Тринидат, залива Пария, устието на река Ориноко. С това е поставено началото на опознаването на Южна Америка. В периода 1502 - 1504 г. Колумб организира Четвъртата си експедиция, която включва 4 кораба. С тях на 15 юни 1502 г. той достига остров Мартиника, Хондураския залив, Никарагуа, Коста Рика и Панама. \r\nМореплавателят умира на 20 май 1506 г. във Валядолид, Испания.\r\n1315 г.\r\nАвстрийският херцог Хабсбург признава автономията на Швейцария след като претърпява поражение от опълчението на “горските кантони”.На тази дата са родени: \r\n1954 г.\r\nРоден е Александър Квашневски.\r\nКвашневски е полски политик, президент на Полша от 1995 до 2005 г. Той е бивш лидер на лявата партия Социалдемокрация на Република Полша, наследник на Полската обединена работническа партия, а по-късно и на Съюза на демократичната левица.\r\nНаследява Лех Валенса на президентския пост, печелейки президентските избори след балотаж през 1995 г. През 2000 г. Квашневски печели втори президентски мандат.\r\n1922 г.\r\nРоден е Франческо Рози – италиански кинорежисьор. (“Да забравиш Палермо”, “Христос остава в Еболи”).\r\n1907 г.\r\nРоден е Клаус фон Щауфенберг – немски офицер, участник в неуспешния атентат срещу Адолф Хитлер от 20 юли 1944 г.\r\n1895 г.\r\nРодена е Олга Николаевна – руска княгиня, най-голямата дъщеря на император Николай Втори.\r\n1891 г.\r\nРоден е Аверел Хариман – американски дипломат, посланик на САЩ в СССР (1943 –46 г.), министър на търговията на САЩ (1946 - 48 г.).\r\nРоден е Ервин Ромел - немски генерал - фелдмаршал. Ромел служи в армията от 1910 г. и участва в Първата световна война. От 1919 г. е в райхсвера, а по-късно - във вермахта. През 30-те години е преподавател във Военната академия. През 1939 г. влиза в най-близкото обкръжение на А. Хитлер. От февруари 1940 г. е командир на седма танкова дивизия, с която навлиза във Франция. От 1941 г. до март 1943 г. командва Германския експедиционен корпус в Северна Африка. През периода юли - ноември 1943 г. командва групата армии \"Б\" в Северна Италия. През декември 1943 г. изпълнява функциите на военен инспектор във върховното командване на Дания, след което е командващ на групата армии \"Б\" във Франция. Тежко ранен, на 17 юли изоставя този пост; Участник е  в заговора срещу Адолф Хитлер. В последствие е заловен и се самоубива през 1944 година.\r\n1889 г.\r\nРоден е Мануел ІІ - португалски крал в периода 1908-1910 г. Възкачва се на престола, след като анархисти убиват баща му Карлуш и по-големия му брат Луи-Филип. Опитва се да укрепи позициите на монархията, обещава да проведе редица реформи, като обещава амнистия за участниците във въстанието във флота от 1906 г., но засилва полицейския терор. На 4 октомври 1910 г. в предреволюционна обстановка решава да замине за Великобритания. Умира на 2 юли 1932 г. в Туикнем.\r\n1888 г.\r\nРоден е Харалд Улрик Свердруп - норвежки полярен изследовател, метеоролог и океанограф, член е на Норвежката Академия на науките и Националната Академия на Науките на САЩ. Професор е в Геофизическия институт в Берген в периода 1926-1930 г. и Калифорнийския университет от 1936 до 1948 г.; директор е на Скрипсовския океанографски институт в Калифорния между 1936 и 1948 г. и на Норвежкия полярен институт (от 1948 г.); професор е в университета в Осло. През периода 1918-1925 г. е ръководител на научните изследвания в полярната експедиция на Р. Амундсен на кораба “Мод”; проучва динамиката и режима на водите в Източносибирско море. През 1931 г. ръководи научните изследвания в полярната подводна експедиция на “Наутилус”. Харалд Свердруп умира на 21 август 1957 г. в Осло.\r\n1874 г.\r\nРоден е Август Стенбърг Крог - датски физиолог. Открива механизма за регулиране на капилярното кръвообращение и установява значението му за обмяната на веществата. Получава Нобелова награда за биология и медицина за 1920 г. Август Крог умира на 13 септември 1949 г. в Копенхаген.\r\n1862 г.\r\nРоден е Герхард Йохан Роберт Хаупман - германски драматург и писател. Става известен с драмата си “Преди изгрев слънце” (1889 г.). \r\nДрами: “Празникът на мира” (1890 г.), “Самотни хора” (1891 г.), “Тъкачите” (1892 г.), “Възнесението на Ханеле Матерн” и “Потъналата камбана” (1896 г.), “Флориан Хайер” (1896 г., историческа драма), “Боброва шуба” (1893 г., сатир. комедия), “Роза Бернд” (1903 г.), “Преди залез слънце” (1932 г.), “Потъналата камбана”. \r\nРомани: “Емануел Квинт” (1910 г.), “Еретикът от Соана” (1918 г.), “Приключение от моята младост” (1937, автобиографичен) и др. Получава Нобелова награда за литература за 1912. Хаупман умира на 6 юни 1946 г. в Агнетендорф.\r\n1808 г.\r\nРоден е Осип Максимович Бодянски - руски филолог и историк. Бодянски е един от първите слависти в Русия. Защитава магистърска дисертация \"За народната поезия на славянските племена\" през 1837 г. Професор е в Московския университет в периода 1842-1868 г. Създава основите и традициите за изучаване на историята, езика и културата на славянските народи, определя пътищата за сравнително изучаване на славянските наречия и сравнителната славянска граматика. Негови съчинения са \"Студия върху народната поезия у славянските народи\" (1833 г.) и \"Изследвания върху славянската азбука\" (1855 г.). Осип Бодянович умира на 18 септември 1877 г в Москва.\r\n1741 г.\r\nРоден е Йохан Гаспар Лафатер - швейцарски писател, философ и теолог. Лафатер твори на немски език. \r\nПроизведения: \"Швейцарски песни\" (1767 г.), романа \"Пилат Понтийски, или Малка библия\" (1782 г.-1785 г.), драмата \"Абрахам и Исаак\" (1776 г.), както и сборник със стихове \"Двеста християнски песни\" (1780 г.) и \"Поезия\" (1781 г.), които имат религиозен характер. Йохан Гаспар Лафатер умира през 1801 г.\r\n1738 г.\r\nРоден е Уилям Хершел – английски астроном, изобретил телескопа с отразителни лещи и открил планетата Уран.\r\nБащата на Хершел, Исак, е музикант във военен оркестър. Самият Хершел учи музика и се присъединява, заедно с брат си, към същият военен оркестър.\r\nПо-късно частта, в която служи е изпратена в Англия, където той се установява.\r\nХершел купува първия си учебник по астрономия през 1773 г., когато е на 35. В рамките на няколко години, започва да прави едни от най добрите огледални телескопи за времето си и постига невиждано дотогава качество на огледалата.\r\nПрез 1781 г. открива комета, която по-късно се оказва планетата Уран. След това си откритие е избран за член на Британското кралско научно дружество и започва да получава годишна стипендия, която му позволява да остави музикалната си кариера.\r\nДо 1788 г. Хершел регистрира повече от 1000 непознати дотогава небесни обекта, включително двата спътника на Уран - Титан и Оберон.\r\nПрез 1789 г. построява най големия си телескоп, който остава най-голям в света за следващите близо 50 години.\r\nХершел умира през 1822 г. в Слау, Англия.\r\n1708 г.\r\nРоден е Уилям Пит – английски министър-председател.\r\nУилям Пит старши, първи граф Чатъм, е британски политик от партията на “вигите”, играл важна роля в политическия живот от средата на 18 век. Той поставя началото на превръщането на страната в световна империя. \r\nПолитическата кариера на Уилям Пит започва през 1735, когато става член на Парламента и се присъединява към националистично настроената опозиция на тогавашния премиер Робърт Уолпол. По време на Войната за австрийското наследство Уилям Пит се обявява остро срещу изпращането на хора и пари за защита на Хановер, германското владение на Джордж II, което му печели трайната неприязън на краля. Уилям Пит концентрира военния натиск срещу Франция в колониите, най-вече в Америка и Индия, като в същото време подпомага финансово Прусия, която неутрализира френските сили в Европа. Той подава оставка през 1761, тъй като не успява да убеди колегите си да обявят война и на Испания. Въпреки това неговата стратегия се увенчава с успех и Парижкият договор от 1763 утвърждава британското надмощие в Северна Америка и Индия, макар че самият Пит смята, че той не отчита реално успехите на страната му.\r\nЗа няколко години Уилям Пит не участва активно в обществения живот, но в началото на 1766 отново се завръща, обявявайки се в защита на свободите на американските колонии. През същата година той е натоварен от краля да състави правителство, макар че отново не го оглавява формално. Поради влошеното си здраве, Пит се оттегля от поста си през 1768 г. умира на 11 май 1778 г. Хейс, Великобритания.На тази дата умират:\r\n2009 г.\r\nУмира сръбският патриарх Павле, след като прекарва 2 години във Военномедицинската академия в Белград.\r\n1976 г.\r\nУмира френският актьор Жан Габен. Той е роден на 17 май 1904 г. в Париж, в семейството на кабаретните актьори Фердинанд Монкорже и Елен Пети.\r\nИстинското му име е Жан-Алексис Монкорже, но когато решава да тръгне по стъпките на родителите си и взима артистичния псевдоним на баща си — Габен.\r\nФилми с участието на Жан Габен: \"Знаме\" (1935), \"Славната  компания\" (1935) и \"Пепе Ле Моко\" (1937), \"На дъното\" (1937), \"Човекът-звяр\" (1938) и \"Великата илюзия\" (1937), \"Кеят на мъглите\" (1938) и \"Денят се ражда\" (1939), „Сицилианският клан” (1969), „Котката” (1971), „Аферата Доминичи” (1973), „Двама мъже в града” (1973), „Присъдата” (1974), „Светата година” (1976).\r\n1963 г.\r\nУмира Андре Лаланд - френски философ, привърженик и защитник на ирационализма. Член е на Академията за морални и политически науки от 1922 г. Професор е в Сорбоната от 1904 г. Лаланд е един от инициаторите за създаване на Френското философско дружество през 1901 г. Автор е на трудове по философия на науката, етика и логика. Съставя \"Технически и критически философски речник\" (1926 г.).\r\n1959 г.\r\nУмира Чарлз Томсън Рис Уилсън - английски физик. Чарлз Уилсън е роден през 1869 г. Лауреат е на Нобелова награда за физика за 1927 г. Член е на Британското Кралско дружество от 1900 г. Завършва Манчестърския, а след това и Кеймбриджкия университет. От 1900 г. до 1934 г. е преподавател в Кеймбридж, където е и професор  от 1925 г. През 1912 г. Уилсън изобретява прибор т. нар. Уилсънова камера, с който е възможно да се наблюдават следите от заредени микрочастици.\r\n1919 г.\r\nУмира Алфред Вернер - швейцарски химик. Вернер е професор в Политехническата школа - Цюрих. Посвещава се на изучаването на сложните органически съединения. През 1913 г. получава Нобелова награда за химия.\r\n1916 г.\r\nУмира Хенрик Сенкевич - полски писател. Следва във Филологическия факултет във Варшава. Пътува из Америка, Африка, Европа (“Писма от пътуването из Америка”, 1879 г., “Писма от Африка”, 1892 г.). Като писател започва с литературна критика, фейлетони и разкази. Идеите на позитивизма намират отражение в някои от ранните му творби (“Янко музикантът”, 1879 г. и др.). Създава повести и разкази, в които изобразява живота на полските селяни, на шляхтата и др. (“Скици с въглен”, 1877 г.; “Из дневника на познанския учител”, 1879 г.; “Фаропазач”, 1882 г. и др.). Световна известност печели с историческите си романи - трилогията “С огън и меч” (4 т., 1884 г.), “Потоп” (6 т., 1886 г.), “Пан Володийовски” (3 т., 1887-1888 г.), “Quo vadis?” (1894-1896 г.), “Кръстоносци” (4 т., 1897-1900 г.). В романите му със съвременен сюжет - “Без догма” (3 т., 1891 г.) и “Семейство Поланецки” (3 т., 1895 г.) е описан животът на полската шляхта. Получава Нобелова награда за литература през 1905 г.\r\n1787 г.\r\nУмира Кристоф Вилибалд Глук - немски композитор, реформатор и един от видните представители на оперното изкуство през XVIII век. Кристоф Вилибалд Глук е роден през 1714 г. Учи във Виена (1736 г.) и Милано (от 1737 г.), където създава първите си опери. Живее във Виена от 1750 г. до 1772 г. Автор е на над 100 опери на немски, френски и италиански език, някои от които влизат и до днес в репертоарите на световните оперни театри: \"Орфей\" (1762 г.), \"Алчеста\" (1767 г.), \"Парис и Елена\" (1770 г.), \"Ифигения в Авлида\" (1774 г., преработена през 1857 г. от Р. Вагнер) и др. От 1779 г. живее във Виена.\r\n1630 г.\r\nУмира Йоханес Кеплер – немски астроном. Той открива законите за движението на планетите. Роден е през 1571 г. След обучението си в манастирско училище през 1589 г. постъпва в духовната семинария при Тюбингенската академия (по-късно университет), която завършва със степен бакалавър. През 1591 г. постъпва в Тюбингенската академия, където завършва образованието си. Проф. М. Местлин запознава Кеплер с хелиоцентричната система на света на Н. Коперник, но сам е принуден да преподава астрономия в съответствие с геоцентричната система на Птолемей. Завършва академията през 1593 г. със степен магистър, но е обвинен в свободомислие и не е допуснат до богословска кариера. Преподава математика в гимназията в Грац (Австрия). Там написва своето първо голямо съчинение - “Тайната на Вселената” (1596 г.), в което се опитва да установи разстоянията от планетите до Слънцето. Поради преследвания от страна на Католическата църква е принуден да напусне Грац и да се установи в Прага през 1600 г. при Т. Брахе. След неговата смърт през 1601 г. получава материалите от многогодишните наблюдения на астронома. В Прага издава редица трудове, между които трактата “Допълнения към Витело” (1604 г.) - за приложението на оптиката към астрономията, в който разглежда астрономическата рефракция и отбелязва сиянието, появяващо се около Слънцето по време на пълни слънчеви затъмнения. В трактата “Диоптрика” (1611 г.) описва изобретения от него телескоп (т. нар. зрителна тръба на Кеплер). Важно негово съчинение е “Нова астрономия” (1609 г.), посветено на изучаването на движението на Марс. През 1612 г. се установява в Линц, където издава съчинението “Хармонията на света” (1619 г.), През 1619 г. издава трактата “За кометите”. В Улм завършва последния си голям труд “Рудолфови таблици” (1627 г.), в който прави равносметка на обработваните от него в продължение на години наблюдения на Брахе. През 1628 г. в търсене на средства за съществуване постъпва като астролог при пълководеца А. Валенщайн и до 1630 г. живее в Заган (Жаган, Полша). Последното произведение на Кеплер е фантастичният роман “Сън”, издаден посмъртно през 1634 г.\r\nЗа изготвянето на историческата справка на Агенция “Фокус” са използвани следните източници:\r\nЕнциклопедия “България” - Издателство на БАН, 1982 г.;\r\nЕнциклопедия “Британика” (2004 г.);\r\nБолшая Советская Энциклопедия (1970 г.);\r\nФамилна енциклопедия “Larousse”;\r\nИстория на Българите - Късно средновековие и Възраждане - Издателство “Знание” ЕООД, Книгоиздателска къща “Труд”, 2004 г.;\r\nИстория на Българите - От древността до края на XVI век - Издателство “Знание” ЕООД, Книгоиздателска къща “Труд”, 2003 г.;\r\nИстория на Българите - Българската дипломация от древността до наши дни - Издателство “Знание” ЕООД, Книгоиздателска къща “Труд”, 2003 г.; \r\nИстория на България по дати - Книгоиздателска къща “Труд”, 2003 г.;\r\nБългарски традиционен календар - БАН, Издателство Вион, 2002 г.;\r\nИстория на Балканите XIV - XX век - Издателска къща “Хермес”, 2002 г.;\r\nБългарска военна история - БАН, 1989 г.;\r\nИстория на войните в дати - Издателска къща “Емас”, 2001 г.;\r\nИстория на Русия - Книгоиздателска къща “Труд”, 2002 г.;\r\nИстория на Османската империя - Издателство “Рива”, 1999 г.;\r\nБългарска енциклопедия, БАН, Книгоиздателска къща “Труд”, 2003 г.;\r\nNational Geographic Arhive;\r\nИсторически бюлетин – на “The New York Times”;\r\nИсторически бюлетин – на “The History Channel”;\r\nИсторически бюлетин – на “World of Quotes”;\r\nИсторически архив на Агенция “Фокус” - отдел “Архив и бази данни”;", "date": "2017.11.15", "title": "Денят 15 ноември в световната история"}
{"url": "http://www.focus-news.net/news/2017/11/15/2457119/zaminava-parvata-grupa-uchastnitsi-v-26-ta-natsionalna-antarkticheska-ekspeditsiya.html", "text": "В 19.05 часа с полет АZ 0521 на AlItalia от летище София ще oтпътува първата група участници в 26-та Национална Антарктическа експедиция. Това съобщиха от Българския антарктически институт. Това са Командира на Българската база „Св. Кл. Охридски“ на о-в Ливингстън инж. Йордан Йорданов, лекаря д-р Цветан Василев, енергетиците Станимир Модев и Йордан Тодоров, геодезиста доц. Борислав Александров, геолога д-р Стефан Велев, физика Васил Гурев и логистиците Драгомир Матеев и Николай Чальов.\r\nГрупата ще лети с граждански полети по маршрут София – Рим – Сантиаго де Чили – Пунта Аренас. От Пунта Аренас полярниците ще продължат със самолет на бразилските военно-въздушни сили до съседния ни о-в Кинг Джорж и оттам ще се доберат до базата ни с нает малък 23-метров ветроходена кораб „Аустралис“. За съжаление ограничения обем на трюма на кораба ще позволи превоза само на минимално количество пресни хранителни продукти, които в момента се товарят в аржентинското пристанище Ушуайа, така че до пристигането на испанския кораб Хесперидес около Коледа менюто в базата ще е базирано главно на варива и консерви от запасите от предните години.\r\nУчастниците ще имат нелеката задача да разконсервират базата след тежката полярна зима, да извършат налагащите се ремонти и да подготвят условия за работа на следващите групи учени. Паралелно с тази дейност тримата специалисти в групата ще започнат своите изследвания в областта на геологията, сеизмологията и геодезията.", "date": "2017.11.15", "title": "Заминава първата група участници в 26-та Национална Антарктическа експедиция"}
{"url": "http://www.focus-news.net/news/2017/11/15/2457120/ministerstvoto-na-turizma-organizira-obshtestvena-diskusiya-za-promeni-v-zakona-za-ustroystvoto-na-chernomorskoto-kraybrezhie.html", "text": "По инициатива на министър Николина Ангелкова Министерството на туризма организира обществена дискусия на проект на Закона за изменение и допълнение на Закона за устройството на Черноморското крайбрежие (ЗУЧК). Това съобщиха от пресцентъра на Министерство на туризма. На дебата са поканени депутати от парламентарно представените политически сили, представители на туристически организации, хотелиери, кметове на черноморските общини, работодателски и синдикални организации. Събитието ще се проведе от 14.00 часа в Конгресен център „Глобус“, гр. София, пл. \"Македония\" 1 (в сградата на КНСБ).", "date": "2017.11.15", "title": "Министерството на туризма организира обществена дискусия за промени в Закона за устройството на Черноморското крайбрежие"}
{"url": "http://www.focus-news.net/news/2017/11/15/2457121/zamestnik-ministar-malina-krumova-shte-vzeme-uchastie-v-natsionalna-kragla-masa-organizirana-ot-sdruzhenie-balgarski-vrati-prozortsi-i-fasadi.html", "text": "Заместник-министър Малина Крумова ще вземе участие в Национална кръгла маса, организирана от Сдружение „Български врати, прозорци и фасади“. Това съобщиха от пресцентъра на Министерство на регионалното развитие и благоустройството. Събитието ще започне в 14.00 часа. Събитието, в което участие ще вземат представители от строителния бранш и държавната администрация, ще се състои в зала \"Триадица 2\" на \"Гранд хотел София\".", "date": "2017.11.15", "title": "Заместник-министър Малина Крумова ще вземе участие в Национална кръгла маса, организирана от Сдружение „Български врати, прозорци и фасади“"}
{"url": "http://www.focus-news.net/news/2017/11/15/2457122/denyat-15-noemvri-v-balgarskata-istoriya.html", "text": "На тази дата след победите при Драгоман и Цариброд и Пирот е превзет от Българската армия по време на Сръбско-Българската война (на 27 ноември 1885 г. по нов стил). Сръбската Тимошка армия се изтегля от завзетите райони в Северна България, а българската войска продължава блестящата защита на акта на Съединението между Източна Румелия и Княжество България. \r\n30 години по-късно през Първата световна война български войски превземат Крушово и преминават река Черна.\r\n23 години след падането на столицата Търново под османска власт, в 1416 година Съборът на западноруските и литовските епископи избира за митрополит на Киев и Литва ученикът на Патриарх Евтимий - Григорий Цамблак, виден представител на Търновската книжовна школа. \r\nВ Москва България подписва спогодбата за създаване на Международна спътникова система и организация за космически връзки \"Интерспутник\", в която днес участват 24 държави. \r\nСедмото Велико народно събрание променя името на държавата от Народна република България на Република България (1990). \r\n2010 г.\r\nС указ на президента се връчва орден \"Стара планина\" първа степен на Кръстю Станилов - за изключително големите му заслуги за развитието на българската икономика и по повод 75 години от рождението му, и на проф. Богдан Богданов за значимия му принос към развитието на науката, образованието и гражданското общество и по повод 70 години от рождението му.\r\n2000 г.\r\nОпозицията иска оставката на председателя на XXXVIII Народно събрание Йордан Соколов, но не получава достатъчна подкрепа при гласуването.\r\nЙордан Соколов е роден на 18 януари 1933 г. в София. Завършва специалност \"Право\" в Софийския университет \"Св. Климент Охридски\" през 1956 г. Специалист е по гражданско и търговско право. Секретар е в Държавния арбитраж от 1956 до 1958 г. Соколов е адвокат в София от 1958 г. до 1980 г. Член е на адвокатския съвет. Членува в Изпълнителния комитет на Съюза на юристите в България. Член е на Централната избирателна комисия за парламентарните избори през юни 1990 г. Юридически съветник е на президента Желев в периода 1990-1991 г. През 1990 г. става член на Националния клуб за демокрация в СДС. Член е на Националния координационен съвет на СДС. Соколов е член на Националния изпълнителен съвет на СДС от април 1995 г. до март 2002 г Заместник-председател е на СДС от февруари 1997 г. до март 2002 г. Депутат е в XXXVI Народно събрание. Министър на вътрешните работи през 1991-1992 г. Депутат от Плевен е в XXXVII Народно събрание от Парламентарна група на СДС. Председател e на ПГ на СДС в XXXVII Народно събрание. Участва в заседанието на Консултативния съвет за национална сигурност на 4 февруари 1997 г. Депутат от Плевен е в XXXVIII Народно събрание от Парламентарна група на СДС. Председател е на XXXVIII Народно събрание. Йордан Соколов е ръководител на делегацията в Парламентарната асамблея на Организацията за сигурност и сътрудничество в Европа (ОССЕ). Председател e на Комисията за противодействие на престъпността и корупцията и на Съвета по европейските въпроси. Депутат e от Стара Загора в ХХХIХ Народно събрание от парламентарна група на Обединените демократични сили. Член е на Комисията по правни въпроси и е заместник-председател на Комисията по вътрешна сигурност и обществен ред в ХХХIХ Народно събрание. Йордан Соколов владее руски и френски език.\r\nСъздадено е ново гражданско-политическо движение, наречено \"Път за България\". В основата му са вижданията на депутата от СДС Светослав Лучников, който критикува президента Петър Стоянов, затова че се опитва да се дистанцира от СДС. В него влизат формации като - Българският демократичен форум, Съюз \"Истина\", Съюзът на офицерите от военните на Н. В. училища.\r\n1990 г.\r\nВеликото народно събрание променя името на държавата от Народна република България на Република България.\r\nМинистърът на външните работи Любен Гоцев е приет от генералния секретар на НАТО Манфред Вьорнер.\r\nОрганизацията на Северноатлантическия договор е доброволна система за сигурност на независими държави. Северноатлантическият договор е подписан на 4 април 1949 г. във Вашингтон от външните министри на 12 държави (Белгия, Великобритания, Дания, Исландия, Италия, Канада, Люксембург, Норвегия, Португалия, САЩ, Франция, Холандия); Гърция и Турция се присъединяват през 1952 г., ФРГ - през 1955 г., Испания - през 1982 г., Унгария, Полша и Чехия - през 1999 г., България – през 2004 г. Договорът създава съюз за колективна отбрана по смисъла на чл. 51 от Хартата на ООН (\"…неотменното право на индивидуална или колективна самоотбрана в случай на въоръжено нападение срещу член на организацията…\"). Основни органи за формиране на политиката и вземане на решения са Северноатлантически съвет, Комитет по планиране на отбраната, Група за ядрено планиране, Военен комитет (с особен статут) и Генерален секретар. Дейността на НАТО се допълва от независими парламентарни и неправителствени организации: Северноатлантическата асамблея (от 1999 Парламентарна асамблея), Асоциация на Атлантическия договор (ATA), Междусъюзническа конфедерация на запасните офицери (CIOR). След 1989 г. НАТО приема нова стратегическа концепция, по силата на която организацията засилва своята координация и сътрудничество с други международни организации - ООН, ОССЕ, ЕС, ЗЕС и др. След терористичните атаки в САЩ от 11 септември 2001 г. е създадена коалиция срещу световния тероризъм. България получава покана за членство на 21 ноември 2002 г. на срещата в Прага, и става пълноправен член на 30 март 2004 г.\r\n1971 г.\r\nВ София започва първият конгрес на Съюза на научните работници.\r\nСъюзът на научните работници в България е творческо обществено-професионално сдружение, основано на 30 октомври 1944 г. с пръв председател академик Асен Хаджиолов. В периода 1958 - 1990 г. Сдружението издава собствен бюлетин - “Научен живот”, а от 1990 г. - сп. “Наука”. От 1948 г., Съюзът е член  на Световната федерация на научните работници.\r\nВ Москва България подписва спогодба за създаване на Международна спътникова система и организация за космически връзки \"Интерспутник\", която влиза в сила от 15 юли 1972 г. В “Интерспутник” днес участват 24 държави. Организацията предоставя директен достъп до глобални и регионални системи за сателитни комуникации, за телекомуникационни оператори и корпоративни клиенти. Услугите на “Интерспутник” се осъществяват посредством три руски сателита - Express-6A, Express-3A, Express-A1R, както и сателитите LMI-1 и Yamal-200.\r\n1948 г.\r\nПроизнесени са присъдите срещу Коста Лулчев и седем депутати от опозиционната БРСДП, с което се слага край на легалната опозиция. Лулчев е осъден на 15 години строг тъмничен затвор, с обвинения в създаване на нелегални групи, изпращане на лица зад граница и отвличане на самолет на българските авиолинии.\r\nКоста Андреев Лулчев е политически и обществен деец. Роден е в Оряхово на 9 март 1882 година.. Още като юноша влиза в редовете на БРСДП, след нейното разцепление през 1903 г. преминава към широките социалисти. Един от ръководните й дейци, Лулчев е избран през 1924 г. за член, а по-късно и за секретар на ЦК на БРСДП (о). От 1913 до 1931 г. е избиран последователно за народен представител. След 9 септември 1944 г. като главен секретар на БРСДП е неин представител в Националния комитет на Отечествения фронт. През юни 1945 г. Лулчев оглавява отцепилата се опозиционна БРСДП (о). Народен представител е в VI ВНС. Прекратява политическата си дейност след разтурянето на опозиционните политически партии през 1947 г.. Коста Лулчев умира на 31 януари 1965 година.\r\n1943 г.\r\nПо време на Втората световна война (1939-1945 г.) британските кралски ВВС извършват въздушно нападение над София. Основна цел на нападението е ЖП - гарата, която остава незасегната за сметка на намиращите се в близост до нея жилищни сгради. В следствие на бомбандировките загиват 56 души.\r\n1927 г.\r\nБългарският съюз за мир подава петиция пред Общото събрание на ОН срещу жестокостите на румънската администрация над българското население в Южна Добруджа.\r\n1924 г.\r\nВ София е проведена конференция на комунистическите дейци в добруджанското движение, която взима решение за оформяне на комфракции начело с Централна добруджанска комфракция (Върбан Петров, Дочо Михайлов и Ради Ганчев).\r\n1917 г.\r\nГенерал Михаил Алексеев пристъпва към организиране на военно формирование от бежанци - офицери, юнкери, студенти, кадети и други, което в последствие става основа на т. нар. Доброволческата армия.\r\nМихаил Алексеев e роден на 3 ноември 1857 г. На 28 май 1904 г. е произведен в чин Генерал-майор, а от 7 октомври 1908 г.- Генерал-лейтенант. От 24 септември е генерал от пехотата. Завършва гимназия в Твер, а през 1876 г. Московското пехотно юнкерско училище. През 1890 г. завършва Николаевската академия към Генералния щаб.\r\nУчаства в Руско-японската война (1904 – 1905 г.) В периода на Първата световна война е началник на щаба на Югозападния фронт (от август 1914 г. до март 1915 г. ). Командва Северозападния фронт от 22 март 1915 г. до 18 август 1915 г. \r\nСлед свалянето на Николай II  във временното правителство заема поста Върховен главнокомандващ ( от март до август 1917 г.). Поради критики към управлението е понижен в длъжност началник щаб на Върховния главнокомандващ. След неуспешен опит за свалянето на генерал Корнилов е за кратко попада в затвора. На 20 октомври в Петроград създава Александроевска организация в Бялото движение. На 15 ноември (2 ноември по стар стил) създава Бяла армия. През декември 1917 г. създава и оглавява Доброволческата армия. Умира на 29 септември 1918 г. в Белград.\r\n1885 г.\r\nПо време на Сръбско-българската война българските части влизат в Пирот (na 27 ноември по нов стил). \r\nВ започналото контранастъпление българската армия разгромява сръбските войски при Драгоман, Цариброд и достига Пирот. Противникът в състав три пехотни дивизии и конна бригада е подготвил отбраната на Пирот с цел да спре настъплението на българския Западен корпус до подкреплението на нови резерви или до намесата на Великите сили. Настъплението на Западния корпус започва рано сутринта на 14 ноември. Противникът открива силен огън. През деня особено тежки боеве се водят на левия фланг. До вечерта са овладени височините Диван и Черни връх. Успехът на левия фланг позволява да развият настъпление и войските от центъра. До вечерта те приближават Пирот, но поради откритите си флангове остават извън града. На следващия ден (15 ноември) настъплението продължава, като дясно-фланговата колона атакува противника и овладява командните височини. Левият фланг постига същия успех, което позволява на войските в центъра да овладеят града. Противникът напълно разстроен бързо се оттегля, а българските войски преминават в решително настъпление.\r\n1877 г.\r\nТурските войски предприемат опит за контраатака при Зелените хълмове край град Плевен (на 27 ноември по нов стил). Частите, командвани от генерал Скобелев обаче успяват да отблъснат атаката.\r\nМихаил Дмитриевич Скобелев е руски военачалник. Роден е на 17 септември 1843 г. По време на Руско-турската освободителна война, ген. Скобелев командва казашка дивизия. Той изиграва решаваща роля при блокадата на Плевен, в зимния преход на Балкана и в сраженията при Шипка - Шейново. През февруари 1878 г .участва в завземането на Сан Стефано. През 1882 г. в Париж излиза в защита на балканските народи от политиката на Германия и Австро-Унгария, което предизвиква дипломатически усложнения, поради които е отзован от руския император Александър III. Михаил Дмитриевич Скобелев умира на 25 юни 1882 г.\r\n1864 г.\r\nНа 15 ноември 1864 г. (на 27 ноември по нов стил) е роден генерал-майор Станю Топалов, главен интендант на Главно тилово управление през Първата световна война (1915-1918).\r\n1416 г.\r\nСъборът на западноруските и литовските епископи избира за митрополит на Киев и Литва българина Григорий Цамблак, виден представител на Търновската книжовна школа. \r\nГригорий Цамблак е роден в Търново. Ученик е на патриарх Евтимий. Цамблак напуска българската столица и продължава образованието си в Света гора и Константинопол. Става игумен на Дечанския манастир в Сърбия и на манастира Нямцу в Молдова.\r\nГригорий Цамблак пише “Похвално слово за Евтимий”, което е ценен извор за падането на Търново под османска власт и за живота и делата на последния патриарх на средновековна България. Други негови трудове са “Разказ за пренасяне мощите на св. Петка от Видин в Сърбия”, “Житието на Стефан Дечански”, “Надгробно слово за Киприан”.На тази дата са родени:\r\n1933 г.\r\nРоден е Васил Димчев Стефанов - български театровед и критик. Завършва театрознание във ВИТИЗ “Кр. Сарафов” през 1958 г. (дн. НАТФИЗ,). Литературен сътрудник и редактор е в списание “Театър” в периода 1958-1970 г. От 1970 г. е научен сътрудник в Института по изкуствознание при БАН. Защитава кандидатска дисертация на тема “Проблеми на композицията в съвременната българска драма” през 1969 г. Член е на СБП. Печата за пръв път през 1954 г. Автор е на театрални студии, теоретико-критични изследвания, статии за актьори, режисьори и спектакли. Директор е на НТ “Иван Вазов” от 1990 до 1999 г. Книги: “Драма и композиция” (1965 г.), “Съвременен куклен театър” (1971 г.), “Театрални срещи” (1973 г.), “Абсурдизмът или Театър на отчуждението” (1977 г.) и др.\r\n1872 г.\r\nРоден е Иван Атанасов Русев - български офицер, генерал-майор от 30 май 1917 г. Завършва Военното училище в София през 1892 г. и Николаевската академия на Генералния щаб в Санкт Петербург през 1900 г. През Балканската война от 1912-1913 г. е началник-щаб на 8-ма пехотна Тунджанска дивизия. По-късно става началник-щаб на II военно-инспекционна област. През Първата световна. война е началник-щаб на Втора армия, а след това командир на 7-ма пехотна Рилска дивизия и на 2-ра пехотна Тракийска дивизия. Русев е първият директор на трудовата повинност през 1920-1921 г.; министър е на вътрешните работи в кабинетите на Ал. Цанков и Андрей Ляпчев в периода 1923-1927 г. Осъден е на смърт от т. нар. Народен съд и е разстрелян на 1 февруари 1945 г.\r\nРедедактира \"Военен журнал\" (1902-1903 г.) и в-к \"Военни известия\" (1902 г.). Съчинния: \"Добро поле и втора пехотна Тракийска дивизия\" (1921 г.), \"Осма пехотна Тунджанска дивизия във войната срещу турците. 1912-1912” (1923 г.), съавтор е на \"Учебник за подготовка на подофицери\" (1927 г.) и др.\r\n1866 г.\r\nНа 15 ноември 1866 г. (27 ноември по нов стил) е роден Стефан Иванов Данаджиев - български лекар-невролог и психиатър, член на БАН от 1902 г. Завършва медицина във Виена през 1893 г., където специализира психиатрия и нервни болести в периода 1893-1894 г. Завежда Нервно-психиатричното отделение на Александровската болница в София от 1901 г. до 1924 г. Секретар е на Природо-математическия клон на БАН в годините 1921, 1922, 1935 и 1936 и е негов председател през 1928 г. и 1929 г. Член е на Виенското психиатрично и неврологично дружество, на Международната лига за борба с епилепсията. \r\nТрудове: \"Върху неврастенията - нервна слабост\" (1896 г.), \"Невменяемостта в нашия наказателен закон\" (1922 г.), \"За афекта. Раздразненото състояние в углавния процес\" (1927 г.), \"Принципите на психическата хигиена\" (1935 г.), \"Психопатични личности\" (1941 г.) и др. Стефан Иванов Данаджиев умира през 1943 година в София.\r\n1861 г.\r\nНа 15 ноември 1861 г. (на 27 ноември по нов стил) е роден Петър Марков Тантилов - български офицер, генерал-лейтенант от 1918 г. Става офицер с първите четирима българи от командата на “волноопределяющите се”. Завършва артилерийска школа в Царско село, Русия (1884 г.) и Генералщабна академия в Торино, Италия (1908 г.). През Сръбско-българската война от 1885 г. е командир на батарея на 1-ви артилерийски полк и се проявява при отбраната на Сливнишката позиция. След войната е инспектор на артилерията от 1887 г., неин началник от 1889 г., командир е на артилерийски полк и инспектор на въоръжението в периода 1904-1912 г. През Балканската война е началник на артилерията в III-та армия и участва в настъплението към Лозенград, Люлебургас, Бунар Хисар. Произведен е в генерал-майор през 1914 г. През Първата световна война е началник на 1-ва Софийска дивизионна област през 1915 г., на Нишкия укрепен район от 1915 до 1916 г. и на Главното тилово управление (през 1916 г.), както и инспектор в Главната квартира. От 1918 г. е преминава в запаса.\r\n1792 г.\r\nРоден е Никола Пиколо - български учен и книжовник. Пиколо получава първоначалното си образование в Търново, а по-късно заминава за Букурещ, където учи при известния гръцки просветител Константинос Вардалахос. По-късно става учител по френски език в гръцката школа на остров Хиос. От 1817 г. до 1820 г. живее в Одеса, след което заминава за Лондон и Париж, за да популяризира освободителната борба на гръцкия народ. Преподава в Йонийската академия на остров Корфу, следва медицина в Болоня и Пиза; практикуващ лекар е в Париж и Букурещ. От 1840 г. до края на живота си живее в Париж. Занимава се с научни изследвания, сътрудничи на различни френски и гръцки списания и вестници; развива активна книжовна дейност; защитава идеята за автономия на България; завещава 12 000 франка за търновските училища. Никола Савов Пиколо умира през 1865 г.На тази дата умират:\r\n2007 г.\r\nУмира Николай Зидаров, български поет.\r\n2000 г.\r\nУмира Д-р Петър Дертлиев - български лекар, рентгенолог, политик. Завършва медицина, специалност \"Белодробни заболявания\" в Медицинския факултет на Софийския университет “Св. Климент Охридски”. Арестуван е многократно като организатор на стачки между 1934 и 1940 г. Избран е за народен представител на БРСДП (о) във ВНС през 1946 г. През 1948 г. е осъден на 10 години затвор по политически причини. Председател е на БСДП от 1990 г., директор на вестник \"Свободен народ\" от същата година. Петър Дертлиев е почетен председател на БСДП.\r\n1985 г.\r\nУмира Димитър Панов (Д. П. Иванов) - български драматичен и филмов актьор. Работи в самодейни и провинциални театри. Дългогодишен актьор в Пловдивския театър (от 1959 г. до смъртта си). Създава характерни роли в \"Ревизор\" на Н. В. Гогол, \"Чичовци\" и \"Хъшове\" на Ив. Вазов, \"Прокурорът\" на Г. Джагаров и др. По-известните му роли в киното са в \"Горещо пладне\" (1966 г.), \"На живот и смърт\" (1974 г.), \"Хайде, дядовци\" (тв, 1981 г.) и др.\r\n1938 г.\r\nУмира доктор Петър Ников (П. Н. Попов) - български историк медиевист, член на БАН от 1937 г., доктор на Виенския университет ( 1912 г.). Петър Ников е роден през 1884 г. Следва в Мюнхен история, нумизматика, византология, класическа филология; във Виена получава докторската си степен по история на Балканския полуостров. Ученик е на професор доктор К. Иречек. През 1920 г. постъпва в Софийския университет. Автор е на исторически студии за българо-унгарските отношения и татаро-българските отношения през средновековието. Занимава се специално с история на Видинското царство и на последните Шишмановци.\r\nОтделни издания: \"Възраждане на българския народ\" (1928 г.), \"Църковно-национални борби и постижения\" (1928 г.), \"Българското възраждане във Варна и Варненско\" (1928 г.), \"Митрополит Йоаким и неговата кореспонденция\" (1934 г.), \"Второ българско царство…\" (1937 г.). \r\nПрез 1928 г. започва заедно с професор В. Златарски и професор Мутафчиев издаването на \"Българска историческа библиотека\". От 1936 г. ръководи Катедрата по история в Софийския университет, председател е на Историческото дружество от 1935 г.\r\nЗа изготвянето на историческата справка на Агенция “Фокус” са използвани следните източници:\r\nЕнциклопедия “България” - Издателство на БАН, 1982 г.;\r\nЕнциклопедия “Британика” (2004 г.);\r\nБолшая Советская Энциклопедия (1970 г.);\r\nФамилна енциклопедия “Larousse”;\r\nИстория на Българите - Късно средновековие и Възраждане - Издателство “Знание” ЕООД, Книгоиздателска къща “Труд”, 2004 г.;\r\nИстория на Българите - От древността до края на XVI век - Издателство “Знание” ЕООД, Книгоиздателска къща “Труд”, 2003 г.;\r\nИстория на Българите - Българската дипломация от древността до наши дни - Издателство “Знание” ЕООД, Книгоиздателска къща “Труд”, 2003 г.; \r\nИстория на България по дати - Книгоиздателска къща “Труд”, 2003 г.;\r\nБългарски традиционен календар - БАН, Издателство Вион, 2002 г.;\r\nИстория на Балканите XIV - XX век - Издателска къща “Хермес”, 2002 г.;\r\nБългарска военна история - БАН, 1989 г.;\r\nИстория на войните в дати - Издателска къща “Емас”, 2001 г.;\r\nИстория на Русия - Книгоиздателска къща “Труд”, 2002 г.;\r\nИстория на Османската империя - Издателство “Рива”, 1999 г.;\r\nБългарска енциклопедия, БАН, Книгоиздателска къща “Труд”, 2003 г.;\r\nNational Geographic Arhive;\r\nИсторически бюлетин – на “The New York Times”;\r\nИсторически бюлетин – на “The History Channel”;\r\nИсторически бюлетин – на “World of Quotes”;\r\nИсторически архив на Агенция “Фокус” - отдел “Архив и бази данни”;", "date": "2017.11.15", "title": "Денят 15 ноември в българската история"}
{"url": "http://www.focus-news.net/news/2017/11/15/2457123/ministar-temenuzhka-petkova-shte-otkrie-godishnata-sreshta-na-asotsiatsiyata-na-evropeyskata-petrolna-industriya.html", "text": "Министърът на енергетиката Теменужка Петкова ще открие годишната среща на решаващия орган на Асоциацията на европейската петролна индустрия. Това съобщиха от пресцентъра на Министерство на енергетиката. Форумът ще се проведе от 9.00 часа в \"Гранд Хотел София\". В него ще вземат участие представители на всички европейски национални асоциации, както и Международната асоциация на производителите на нефт и газ, чиито членове произвеждат 40% от световния добив на тези горива.", "date": "2017.11.15", "title": "Министър Теменужка Петкова ще открие годишната среща на Асоциацията на европейската петролна индустрия"}
{"url": "http://www.focus-news.net/news/2017/11/15/2457124/voenen-prevrat-v-zimbabvei-obzor.html", "text": "През нощта на вторник срещу сряда, (14 срещу 15 ноември), военни от армията на Зимбабве превзеха сградата на Националната радиопредавателна компания, от където говорител на военните прочете изявлението, в което обяви, че „това не е военен преврат“, като единствената цел на излезлите по улиците войници е „престъпниците около президента“ на страната Робърт Мугабе, като едновременно с това увериха, че 93-годишният държавен глава и неговото семейство са добре и в безопасност. Въпреки това, по данни на очевидци, малко преди това около дома на Мугабе са били чути изстрели. Съобщението дойде след като стана ясно, че по улиците на града има военни, които са установили контрол над центъра на града и са блокирали пътя към Народното събрание и по-важните правителствени сгради и съдилища. \r\nСъбитията се случват след като преди два дни, в понеделник, 13 ноември, главнокомандващия на армия обяви, че военните са готови да „пристъпят напред“ за да спрат чистката, организирана срещу привържениците на уволнения вицепрезидент на страната. Това подсили някои опасения, че всъщност армията извършва преврат, тъй като по-рано във вторник от управляващата партия отправиха подобни обвинения срещу военните, които заеха ключови позиции около столицата на страната, малко преди да установят контрол над града.", "date": "2017.11.15", "title": "Военен преврат в Зимбабве? (ОБЗОР)"}
{"url": "http://www.focus-news.net/news/2017/11/15/2457125/ochakva-se-ek-da-obyavi-doklada-po-mehanizma-za-satrudnichestvo-i-proverka-za-balgariya-i-rumaniya.html", "text": "Очаква се Европейската комисия да обяви поредния си доклада по механизма за сътрудничество (МСП) и проверка за България и Румъния. Документът ще оповести напредъка на двете страни по отношение на правосъдната реформа.\r\nТова ще бъде вторият доклад за тази година, след като през януари, когато се навършиха 10 години от функционирането на механизма, Комисията отправи 17 препоръки към страната ни за постигане на целите на МСП. Тогава ЕК направи преглед на стъпките, предприети от България във връзка със съдебната реформа и борбата с корупцията и организираната престъпност, на постиженията, на оставащите предизвикателства и на мерките, които все още трябва да бъдат взети, за да може да се преустанови прилагането на МСП. В заключението на доклада бе уточнено, че приключването на процеса по МСП в рамките на мандата на настоящата Комисията и в съответствие с целта, поставена от председателя Юнкер, зависи от това колко бързо България може да изпълни препоръките, изложени в настоящия доклад, по необратим начин.„Фокус“ припомня: България и Румъния се присъединиха към Европейския съюз на 1 януари 2007 г., но с условие да продължат реформите в сферата на правосъдието и върховенството на закона. С тази цел бе създаден Механизъм за сътрудничество и проверка (МСП), чрез който Европейската комисия осъществява наблюдение по изпълнение на реформите и публикува периодични доклади по напредъка им.", "date": "2017.11.15", "title": "Очаква се ЕК да обяви доклада по механизма за сътрудничество и проверка за България и Румъния"}
{"url": "http://www.focus-news.net/news/2017/11/15/2457126/vitseprezidentat-iliyana-yotova-e-na-rabotno-poseshtenie-v-albaniya.html", "text": "Вицепрезидентът Илияна Йотова е на работно посещение в Република Албания, съобщиха от прессекретариата на държавния глава. Днес вицепрезидентът Йотова ще бъде гост на българското неделно училище „Христо Ботев“ в албанската столица. В рамките на посещението вицепрезидентът ще посети и град Кукъс, където ще се срещне с наши сънародници, живеещи в Албания.", "date": "2017.11.15", "title": "Вицепрезидентът Илияна Йотова е на работно посещение в Албания"}
{"url": "http://www.focus-news.net/news/2017/11/15/2457127/dobrich-patnite-nastilki-sa-vlazhni-i-hlazgavi.html", "text": "Пътните настилки в града са влажни и хлъзгави, предаде кореспондентът на Радио „Фокус” – Варна. Ремонтни дейности се осъществяват по път II – 29 в района на разклона на Дебрене – Добрич и по път II – 97 по част от Околовръстния път на Добрич. И по тези две пътни отсечки движението на автомобили се осъществява с повишено внимание заради ремонтните дейности. Срокът за приключването им е 30 март следващата година. До края на месеца продължават частичните ремонти дейности на асфалтова настилка по част от пътя за Варна. Движението на МПС се извършва с повишено внимание, няма въведено ограничение. Температурата в Добрич е около 7 градуса към 7,30 часа, времето е облачно и мъгливо, духа съвсем слаб вятър. \r\nЖулиета НИКОЛОВА", "date": "2017.11.15", "title": "Добрич: Пътните настилки са влажни и хлъзгави"}
{"url": "http://www.focus-news.net/news/2017/11/15/2457128/zam-ministar-valentin-yovev-shte-uchastva-v-mezhdunarodna-konferentsiya-inspire-21-digitalna-balgariya.html", "text": "Зам.-министърът на регионалното развитие и благоустройството Валентин Йовев ще участва в международна конференция в областта на геоинформационните и пространствени технологии Inspire 21 – Дигитална България. Това съобщиха от пресцентъра на Министерство на регионалното развитие и благоустройството. Основен акцент в участието на заместник регионалния министър ще бъде бъдещето на българския кадастър и стъпките, които са необходими за реализирането на европейската директива INSPIRE в България.\r\nСъбитието ще се проведе в София в зала New York City, Capital Fort, на бул. „Цариградско Шосе“ №90. Очаква се изказването на г-н Йовев да започне в 13.30 часа.", "date": "2017.11.15", "title": "Зам.-министър Валентин Йовев ще участва в международна конференция INSPIRE 21 – Дигитална България"}
{"url": "http://www.focus-news.net/news/2017/11/15/2457129/sliven-dvizhenieto-po-pat-ii-48-kotel-ticha-se-osashtestvyava-v-edna-lenta-poradi-avariral-tovaren-kamion.html", "text": "Временно движението по път II-48 Котел – Тича се осъществява в една лента, поради аварирал товарен камион. Това съобщиха от пресцентъра на Агенция \"Пътна инфраструктура\".", "date": "2017.11.15", "title": "Сливен: Движението по път II-48 Котел – Тича се осъществява в една лента, поради аварирал товарен камион"}
{"url": "http://www.focus-news.net/news/2017/11/15/2457130/kmetat-na-blagoevgrad-d-r-atanas-kambitov-shte-predstavi-vazmozhnostite-za-investitsii-v-blagoevgrad-na-ikonomicheski-forum-v-bryuksel.html", "text": "Кметът на Благоевград д-р Атанас Камбитов ще вземе участие в Икономически форум на тема „Инвестиции и възможности за бизнес в България“, който ще се проведе в Брюксел. Срещата се организира от KBC и е по повод българското председателство на Европейския съюз от 1 януари 2018 година, както и плановете на групата за растеж и развитие на българския пазар. Това съобщиха от пресцентъра на Община Благоевград.\r\nПо време на форума, кметът Камбитов ще представи възможностите за инвестиции в община Благоевград. Участниците имат възможност да се запознаят с подробна презентация за стратегически проекти за развитието на града и общината. Ще бъде представена и визията за надграждане на новия парк „Македония“ в Благоевград, където предстои да бъде изграден модерен Експо център, офиси, с площи клас „А“, изложбена зала, хотелска част, музей на Македоно-одринското опълчение и голям православен храм.  Подробности около посещението в Брюксел, кметът Камбитов съобщи на пресконференция днес. Бяха показани визуализации на новия парк с неговото надграждане, като кметът  сподели, че се търсят варианти за публично-частно партньорство. \r\nИкономическият форум ще се проведе днес, като в него ще вземат още Община Пловдив, президентът Росен Плевнелиев, както и над 70 бизнес организации.  „Надяваме се, че бизнесът ще погледне на Благоевград като една сериозна дестинация за инвестиции“, каза кметът Камбитов.\r\nЦелта на форума „Инвестиции и възможности за бизнес в България“  е да очертае икономическия потенциал на България с акцент върху макроикономическата стабилност, предприетите от националните и местни органи мерки за стимулиране на инвестиции по Закона за насърчаване на инвестициите. Тема на срещата ще  бъдат и Европейските структурни фондове и оперативни програми за икономическо развитие.", "date": "2017.11.15", "title": "Кметът на Благоевград д-р Атанас Камбитов ще представи възможностите за инвестиции в Благоевград на Икономически форум в Брюксел"}
{"url": "http://www.focus-news.net/news/2017/11/15/2457131/nepokazvani-fotografii-na-yordan-radichkov-shte-badat-predstaveni-v-stolichna-biblioteka.html", "text": "От 18.30 часа в зала „Надежда“ на Столична библиотека ще бъде представен осми том от „Йордан Радичков. Събрани съчинения“, съобщиха от пресцентъра на Столична община. Томът съдържа в себе си добре забравения му пътепис от Сибир от 1967 година „Неосветените дворове“, както и любопитен разказ за пътуването му до Швеция от 1980 година „Малка северна сага“ - две от най-важните творби в творческия път на писателя. В настоящото издание на том номер осем българският читател за първи път ще се запознае и с бележките на автора, които той си е водил по време на пътуванията. \r\nПредставянето на осмия том ще бъде придружено от изложба, експонирана в зала „София“ на Столична библиотека, с непоказани досега фотографии от пътешествието на писателя до една от най-суровите области на Земята. Черно-белите снимки разказват за срещите му с еленовъди, якути, сребърната лисица, снежната пустош и тайгата. Благодарение на фотографа Александър Сертев снимките са възстановени от тежко увредени ленти и сега ще намерят своя нов живот в едноименната изложба „Неосветените дворове“ с подкрепата на Столична библиотека. \r\nЩе бъдат представени и първите издания на творбите на Радичков и книги с посвещения от колекциите на Столична библиотека. Гостите ще имат специалната възможност да научат повече за двете произведения от разговора с проф. Инна Пелева и проф. Вера Ганчева. \r\nИзложбата ще може да бъде разгледана до 30 ноември.", "date": "2017.11.15", "title": "Непоказвани фотографии на Йордан Радичков ще бъдат представени в Столична библиотека"}
{"url": "http://www.focus-news.net/news/2017/11/15/2457132/pregled-na-osnovnite-temi-v-starozagorskiya-pechat.html", "text": "“Осмокласник монтирал камерата в дамската тоалетна на Математическата” е водещо заглавие на вестник „Старозагорски новини“. Осмокласник от ПМГ \"Гео Милев\" е монтирал видеокамера в момичешката тоалетна на училището, съобщиха от Районна прокуратура пет дни след намирането на специалното техническо средство. 15-годишният ученик е установен в хода на образуваното досъдебно разследване за престъпление по член 339а от НК. Той е направил самопризнания. Според разследващите камерата била сложена като продължение на словесен спор между тийнейджъра и малко по-голямо от него момиче. \"Решил е да се направи на мъж!\", иронично коментираха запознати с детайлите на досъдебното производство. Според тях едва ли ще се стигне до съд, най-вероятно ученикът ще бъде предаден на общинския съвет за работа с непълнолетни извършители на престъпни деяния за набелязването на възпитателни мерки. Директорът на елитното училище Николина Куличева научи от представители на медиите за развоя на следствието, на този етап тя се въздържа от коментар за самоличността на \"техничаря\". Тепърва ще се насрочи дата за провеждането на разширен педагогически съвет с участието на представители от родителското настоятелство и учениците, на което да се обмисли какво да бъде наказанието. Момчето е било прието с конкурс след седми клас, класният му ръководител го познава твърде бегло, за да го охарактеризира, уточни Куличева, която смята, че с извършителя на престъпното деяние трябва да бъде проведен много сериозен разговор. Тепърва с децата от ПМГ \"Гео Милев\" ще водят разговори психолози. Според педагозите напрежението в Математическата е започнало да утихва, само появата на журналисти из коридорите вдигала \"температурата\". Струващата 60 лв. камера е била маскирана като закачалка за дрехи в една от дамските тоалетни на третия етаж. Тя е била намерена от момичета в четвъртък (9 ноември), които след като изгледали част от записите, споделили за \"откритието\" с родителите си, а те на свой ред уведомили училищното ръководство. Камерата е работела в офлайн режим, записите са се съхранявали на микрокартата и не са били разпространени в интернет мрежата, уточниха запознати. Според тях тепърва картата ще бъде подложена на технически анализ, това щели да извършат специалистите от криминологичния институт при МВР - София. От пресцентъра на държавното обвинение разпространиха вчера официално съобщение до медиите, според което Районна прокуратура - Стара Загора, наблюдава досъдебно производство за извършено престъпление по чл. 339а, ал. 1 от Наказателния кодекс затова, че на 9 ноември без надлежно разрешително, което се изисква по закон, е използвано специално техническо средство, предназначено за негласно събиране на информация в дамска тоалетна на ПМГ \"Гео Милев\". \"Извършителят на деянието е установен. Той е непълнолетен. Предстои по случая да бъдат извършени съответните процесуално-следствени действия под ръководството на Районна прокуратура - Стара Загора. Срокът за разследване по досъдебното производство е до 10 януари 2018 г.\", гласи още прессъобщението. \r\n“Казанлъчанин загина под Бузлуджа” е друго заглавие от страниците на ежедневника. 66-годишен жител на Казанлък намери смъртта си при тежка катастрофа под връх Бузлуджа. Инцидентът е станал на 13 ноември около 15:44 часа по път IV - 50025, в посока юг, където лека кола \"Рено Меган Сценик\" е излязла от платното и връхлетяла върху дърво. Водачът е загинал на място. По случая е образувано досъдебно производство. На същата дата са образувани и три бързи досъдебни производства за шофиране под влияние на наркотици и на нерегистрирано по надлежния ред моторно превозно средство. В ареста са прибрани 23-годишен старозагорец, хванат да кара по улица \"Белмекен\" дрогиран и 18-годишен харманлиец, който шпорел надрусан \"Ауди\" по ул. \"Августа Траяна\". \r\n“Служителите на затвора в Стара Загора започнаха символични протести”, пише още изданието. Синдикатът на служителите в затворите в България (ССЗБ) предприеха поетапен символичен протест. Първата проява на всички служители на Главна дирекция \"Изпълнение на наказанията\", в това число и в Старозагорския затвор, започна вчера с носенето на трикольорни ленти, съобщи за медията ни председателят на ССЗБ - Стара Загора, Иван Стоянов. “Поредицата от протестни действия са в изпълнение на решение, взето на разширено заседание на Управителния съвет на ССЗБ, проведено на 3 ноември”, уточни Стоянов. От синдиката вече са изпратили декларация със своите искания до председателя на 44-тото Народно събрание Димитър Главчев, до парламентарната комисия по бюджет и финанси и до министъра на правосъдието Цецка Цачева. Исканията са за кадрово, финансово и техническо обезпечаване на служителите в затворите. По линия на кадровата си необезпеченост Старозагорският затвор не прави изключение от останалите места за изтърпяване на наказания. За 700 затворници в момента на смяна отговарят около 20 човека. Целият надзорно-охранителен състав на Старозагорския затвор е от 86 души, при щатно разписание от 100. Незаетият щат е заради непривлекателните условия на труд на надзирателите и ниското заплащане, което за начинаещ стажант е 540 лв. \"Ние работим на предела на силите и възможностите си в момента. Натрупваме извънреден труд, който реално трудно се плаща\", уточни синдикалният лидер на старозагорското дружество на ССЗБ. Във финансов аспект служителите на затворите настояват техните възнаграждения да станат равностойни на служителите на МВР, тъй като работят по един и същи закон - Закона на МВР. \"Макар че има непряка дискриминация, тя съществува. Ние не искаме нищо повече от това, което трябва да ни бъде дадено. Освен това тук не става въпрос само за пари. Едно от нашите искания е ясен критерий за числеността на надзорно-охранителния състав във всеки един затвор спрямо числеността и капацитета им. До момента ние нямаме такъв критерий\", допълни Иван Стоянов. Освен кадровия недостиг и финансовата дискриминация, по думите му, тежък проблем за служителите от затворите е техническата им обезпеченост. В местата за лишаване от свобода няма скенери, което предполага, че всеки един момент посетители на затворници могат да внесат скрити в хранителните продукти неразрешени предмети, в това число и оръжие. Бронежилетките на служителите, които са задължени да носят при ескортиране на затворници, пък не са подменяни от 30 години. Проблеми имало и с износените служебни униформи и кубинки. Затова служителите на затворите в България са твърдо решени да отстояват до край правото си на нормални условия на труд и недискриминационно заплащане. \"Протестните ни действия ще продължат в определен порядък. На първо време всеки ден ще се носят трикольорните лентички. В рамките на няколко дни ще бъде проведено събрание на открито пред сградата на Старозагорския затвор, на което ще бъдат обсъдени част от проблемите. Те са много и са предъвквани години наред. През всичките тези години всички отговорни институции се обединяваха около факта, че проблемите съществуват, но никой до този момент не предприема мерките за тяхното решаване\", подчерта старозагорският синдикален лидер. Иван Стоянов не изключи и мощен национален протест в София, ако отговорните институции продължат да предъвкват проблемите.", "date": "2017.11.15", "title": "Преглед на основните теми в старозагорския печат"}
{"url": "http://www.focus-news.net/news/2017/11/15/2457133/nova-prozhektsiya-na-filma-patyat-na-voina-shte-se-sastoi-v-sofiya.html", "text": "Поради големия интерес към филма \"Пътят на воина\" в София ще се състои още една прожекция. Тя ще бъде отново в  кино Одеон на 16 ноември (четвъртък) от 18:30 ч, предаде репортер на Агенция \"Фокус\". Прожекция ще има и в град Елин Пелин на 21 ноември (Ден на християнското семейство) от 18:00 ч в Общинската библиотека ( вход свободен). Филмът проследява вълнуващия жизнен път на известнния православен свещеник отец Георги от село Жегларци (1923 - 2015) Сценаристът Георги Тодоров е богослов и православен публицист, автор на многобройни статии и книги – главно в областта на църковната история. Режисьор е  Христо Димитров. \r\nНикола ПЕТКОВ", "date": "2017.11.15", "title": "Нова прожекция на филма \"Пътят на воина\" ще се състои в София"}
{"url": "http://www.focus-news.net/news/2017/11/15/2457134/haskovo-obshtinata-shte-poluchi-kato-darenie-4-000-hektolitra-trapezna-voda-za-obshtinski-uchilishta-detski-gradini-i-sotsialni-domove.html", "text": "4 000 хектолитра бутилирана трапезна вода дарява “Каменица“ АД на Община Хасково. Това съобщиха от пресцентъра на Общината. Водата ще бъде доставяна регулярно в детски градини, училища, социални и здравни заведения. Подписан е договор за дарение между \"Каменица\" АД и Община Хасково. Доставките на вода започват от днес. Водата е от собствен водоизточник на  „Каменица“ АД. Пречистена през специална система и бутилирана в завода. Опаковките са от по 1 литър. „Каменица“ АД има удостовенрение за регистрация на обект за производство, приготвяне или обработка на бутилирани натурални, изворни и трапезни води.\r\nОт  месец април тази година, когато бе установено повишено съдържание на уран във водата на Хасково общината бе задължена от РЗИ да доставя бутилирана вода на училища, детски градини, социални и здравни заведения. Ежедневно до сега се закупуваха между 6 и 7 тона  вода според заявките на директорите на съответните заведения. Това означава, че всеки ден за вода са харчени около 2 500 лева от общинския бюджет. От днес доставяната вода ще бъде от дарението на „Каменица“ АД .", "date": "2017.11.15", "title": "Хасково: Общината ще получи като дарение 4 000 хектолитра трапезна вода за общински училища, детски градини и социални домове"}
{"url": "http://www.focus-news.net/news/2017/11/15/2457135/api-po-op-regioni-v-rastezh-shte-badat-rehabilitirani-12-km-ot-pat-ii-35-pleven-lovech.html", "text": "От днес започва рехабилитацията на участък от път II-35 Плевен - Ловеч. Това съобщиха от пресцентъра на Агенция „Пътна инфраструктура”. Със средства от Оперативна програма „Региони в растеж“ 2014-2020 г. основно ще се ремонтират 12 км от второкласния път на територията на област Плевен - основна връзка с фериботния комплект „Никопол - Турну Мъгуреле“ и между градовете Плевен, Ловеч и Троян. На символичната първа копка се очаква да присъстват председателят на Управителния съвет на Агенция „Пътна инфраструктура“ инж. Дончо Атанасов, народни представители и др.\r\nИзпълнител на строително-монтажните работи на лот 7 от ОПРР е „Автомагистрали Хемус“ АД. Строителният надзор ще осъществява „Пътинвест-Инеженеринг“ АД. Авторският надзор ще е на „Виа План“ ЕООД.\r\nПроектът се финансира по ОП „Региони в растеж“ 2014-2020 г. чрез Европейския фонд за регионално развитие и националния бюджет.", "date": "2017.11.15", "title": "АПИ: По ОП „Региони в растеж“ ще бъдат рехабилитирани 12 км от път II-35 Плевен – Ловеч"}
{"url": "http://www.focus-news.net/news/2017/11/15/2457136/pregled-na-osnovnite-temi-v-dobrudzhanskiya-pechat.html", "text": "Омбудсманът Мая Манолова ще настоява решението от предстоящия референдум в Генерал Тошево да е окончателно, съобщава на първа страница вестник „Нова добруджанска трибуна“. Общественият защитник вчера е посетил добруджанския град и е разговарял с граждани и кмета. Среща с участието и на зам.-министъра на околната среда и водите Красимир Живков и на представител на РИОСВ се е състояла в общината. Гражданите са имали възможност да задават свои въпроси. Мая Манолова е съобщила какво нейната институция възнамерява да направи по темата за добива на газ в региона. „С носталгия – за едно минало, изпълнено с ритъма на българската музика и танц“, е заглавието на материал за първия, създаден в Добруджа танцов състав през 1948 година в Народно читалище „Васил Левски“ в село Тянево. Изброени са първите самодейни танцьори. В продължение на 50 години е имало традиция да се правят веселия на вършачката в 10,00 часа вечерта. „Красота и вечност представя във Франция скулпторът Димитър Янков“, съобщава изданието. Творецът е член на Дружеството на художниците в Добрич. Работи в областта на малката пластика и монументалната скулптура. Участвал е в пленери в страната и чужбина. Вестникът анонсира, че след завръщането си от Франция художникът ще разкаже в интервю за своите преживявания и срещи там. „Забрана за добиване на подземни богатства в плодородни земи иска омбудсманът“, съобщава на първа страница другият регионален вестник „Добруджанска трибуна“. Според омбудсманът Мая Манолова е необходимо да бъде направена промяна в Закона за опазване на земеделските земи, за да се гарантира, че плодородните площи в страната няма да бъдат обект на проучвания и добив на различни природни богатства. Като продължение на темата: „Екоминистерството очаква експертни становища по добива на газ в Добруджа“. Приоритет на МОСВ са здравето на хората и чистата околна среда. Това е заявил в Генерал Тошево на срещата с омбудсмана, кмета на града и жители зам.-министърът на околната среда и водите Красимир Живков. От спортната страница – „За 13-ти път стягат куфарите за Европа хандбалистите“. Мъжкият хандбален тим на „Добруджа“ за 13-та поредна година ще защитава името на България в европейските клубни турнири. Във втори кръг на турнира „Чалъндж клъб“ добричлии се изправят срещу представителите на Люксембург „Ред бойс“ от град Диферданж. Мачовете в Люксембург ще се играят в петък и събота тази седмица.", "date": "2017.11.15", "title": "Преглед на основните теми в добруджанския печат"}
{"url": "http://www.focus-news.net/news/2017/11/15/2457137/ata-balgariya-i-albaniya-tryabva-da-zasilyat-ikonomicheskite-i-targovskite-vrazki-pomezhdu-si.html", "text": "България и Албания трябва да засилят икономическите и търговските си връзки с оглед на Паневропейски транспортен коридор № 8, съобщава Albanian Telegraphic Agency.\r\nДържавният глава на Албания Илир Мета прие за среща във вторник вицепрезидента на България Илиана Йотова. В рамките на дискусиите Мета приветства традиционните и исторически отношения между двете страни, и изрази благодарността си за продължаващата подкрепа на София за европейската интеграция на Албания и страните от Западните Балкани.\r\nКато се има предвид, че процесът на европейска интеграция е мощна движеща сила за цялостни реформи в страната, Мета изрази увереност, че Албания може да започне преговори за членство по време на предстоящото председателство на България в ЕС, което започва на 1 януари 2018 г. \r\nНа свой ред Йотова увери, че България ще обърне специално внимание на Албания и региона на Западните Балкани, когато страната поеме ротационното председателство на ЕС.Тереза Герова", "date": "2017.11.15", "title": "ATA: България и Албания трябва да засилят икономическите и търговските връзки помежду си"}
{"url": "http://www.focus-news.net/news/2017/11/15/2457138/spetsializiraniyat-nakazatelen-sad-shte-gleda-deloto-za-atentata-na-letishte-sarafovo.html", "text": "Очаква се Специализираният наказателен съд да даде ход на делото за атентата на летище \"Сарафово\". Това ще бъде поредният опит да бъде даден ход на делото, след като на няколко пъти това не се случи, заради нередовното призоваване и неявяване на всички пострадали израелски граждани. Постъпилите граждански искове от пострадалите и близките на загиналите са за над 200 млн. лв.\"Фокус\" припомня: На 18 юли 2012 г. атентатор-самоубиец се взриви до автобус с израелски туристи на паркинга на летище \"Сарафово\". При атаката загинаха петима туристи и шофьорът на автобуса - българският гражданин Мустафа Кьосов, а други 38 бяха ранени. Двама са обвинени за терористичното нападение - Мелиад Фарах - с австралийско и ливанско гражданство и Хасан ел-Хадж Хасан - с канадско и ливанско гражданство. Те са обвинени, че са помогнали на атентатора самоубиец Мохамед Хасан Ел Хюсейни да извърши нападението.", "date": "2017.11.15", "title": "Специализираният наказателен съд ще гледа делото за атентата на летище \"Сарафово\""}
{"url": "http://www.focus-news.net/news/2017/11/15/2457139/korneliya-ninova-bsp-za-vtori-pat-se-sluchva-na-tsvetan-tsvetanov-da-mu-uvisva-rakata-vav-vazduha.html", "text": "За втори път се случва на Цветан Цветанов да му увисва ръката във въздуха. Това каза в предаването „Тази сутрин“ по бТВ лидерът на БСП Корнелия Нинова във връзка с това, че след излъчването на филма „Граница“ на Елена Йончева председателят на ПГ на ГЕРБ Цветан Цветанов подаде ръка на Нинова, която тя не прие. Тя определи като провокация появата на Цветан Цветанов на представянето на филма на Елена Йончева за оградата по българската граница. „Искаше да обезличи мероприятието и публикуването на филма”, посочи Нинова. „Не им вярвам”, мотивира решението си Нинова. Тя обясни, че първият път е бил при встъпването в длъжност на президента Румен Радев.\r\nОтносно исканите оставки, Нинова заяви: „Поисках оставката заради фактите, изнесени във филма на Елена Йончева, където има свидетелски показания на служители. Затова поисках на Валентин Радев“. „На Валери Симеонов заради позицията му за оградата, заради това, че член на неговата партия призна, че е участвал в трафик на мигранти. Има човек, готов да свидетелства. По отношение на Гърция – оградата е два пъти по-стабилна и евтина. Филмът не е финансиран от партията“, коментира Нинова. Тя подчерта, че ГЕРБ управляват от 8 години тази държава и не може постоянно да се оправдават. „Нали чухте във филма, че тя информира „Гранична полиция“ на тел. 112. Да поемат отговорност и политическа, и наказателна за тези 200 млн. лв. къде и как са изхарчени. За магистралите има и повдигнати обвинения“, каза още Корнелия Нинова и подчерта, че ако ГЕРБ подкрепят закона на БСП за приватизацията, значи казват истината.", "date": "2017.11.15", "title": "Корнелия Нинова, БСП: За втори път се случва на Цветан Цветанов да му увисва ръката във въздуха"}
{"url": "http://www.focus-news.net/news/2017/11/15/2457140/sofiyska-voda-vremenno-shte-prekasne-vodosnabdyavaneto-v-nyakoi-chasti-na-stolitsata.html", "text": "„Софийска вода” временно ще прекъсне водоснабдяването в някои части на столицата на 15 ноември, съобщиха от пресцентъра на дружеството. В сряда във връзка с пресвързване на довеждащ водопровод над с. Мърчаево, се налага спиране на водоподаването от 10:00 до 22:00 часа на клиентите на „Софийска вода”, живеещи в с. Мърчаево. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: на площада пред кметството.\r\nВ сряда във връзка с подмяна на водомерен възел на ул. „Борис Новоселски“, жк. „Христо Смирненски“ се налага спиране на водоподаването от 9:30 до 16:30 часа на клиентите на „Софийска вода”, живеещи по ул. „Борис Новоселски“ и бл. 36, бл. 37, бл. 38, бл. 38А, бл. 40А, бл. 32А. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: пред бл. 40А.\r\nВ сряда във връзка с подмяна на спирателен кран на ул. „Алабин“, Център се налага спиране на водоподаването от 9:00 до 21:00 часа на клиентите на „Софийска вода”, живеещи по ул. „Алабин“ от бул. „Витоша“ до бул. „Христо Ботев“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: бул. „Христо Ботев“ ъгъла с ул. „Алабин“.\r\nВ сряда във връзка с изграждане на сградно водопроводно отклонение на ул. „Клокотница“, жк. „Банишора“, се налага спиране на водоподаването от 9:30 до 16:30 часа на клиентите на „Софийска вода”, живеещи по ул. „Клокотница“ от ул. „Софроний Врачански“ до ул. „Опълченска“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул.„Клокотница“ ъгъла с ул. „Странджа“.\r\nВ сряда във връзка с изпълнение на инвестиционен проект за реконструкция на уличен водопровод на ул. „Свободна“ в кв. „Банишора“ се налага спиране на водоподаването от 9:00 до 21:00 часа на клиентите на „Софийска вода”, живеещи по ул. „Военна рампа“ от ул. „Свободна“ до ул. „Сергей Румянцев“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Свободна“ ъгъла с ул. „Военна рампа“. След възстановяване на водоснабдяването е възможно временно повишаване  мътността на водата.\r\nВ сряда във връзка с откриване на скрит теч до бл. 513, жк. „Овча купел“, се налага спиране на водоподаването от 10:00 до 14:00 часа на клиентите на „Софийска вода”, живеещи в бл. 513. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: пред бл. 513.\r\nВ сряда във връзка с монтаж на пожарен хидрант и спирателен кран в махала „Масова“ с. Плана, се налага спиране на водоподаването от 9:00 до 19:00 часа на клиентите на „Софийска вода”, живеещи в махала „Масова“ и махала „Календерова“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: махала „Масова“ ъгъла с махала „Календерова“.\r\nВ сряда във връзка с подмяна на сградно водопроводно отклонение на ул. „Стара планина“, кв. „Сеславци“, се налага спиране на водоподаването от 10:00 до 16:00 часа на клиентите на „Софийска вода”, живеещи на ул. „Стара планина“, ул. „Цанко Церковски“, ул. „Бреза“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: на площада.\r\nВ сряда във връзка с изграждане на сградно водопроводно отклонение на ул. „Незабравка“, с. Волуяк, се налага спиране на водоподаването от 9:30 до 14:30 часа на клиентите на „Софийска вода”, живеещи по ул. „Незабравка“, ул. „Свобода“, бул. „Ломско шосе“, ул. „Никодим Тодоров“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул.„Незабравка“ ъгъла с ул. „Дружба“.", "date": "2017.11.15", "title": "„Софийска вода” временно ще прекъсне водоснабдяването в някои части на столицата"}
{"url": "http://www.focus-news.net/news/2017/11/15/2457141/der-mnchner-merkur-edin-chovek-e-zaginal-a-mnozhestvo-drugi-sa-postradali-pri-pozhar-v-tsentar-za-nastanyavane-na-bezhantsi-v-bavariya.html", "text": "Един човек е загинал, а множество други са пострадали при пожар в център за настаняване на бежанци в Горна Франкония, провинция Бавария, съобщава вестник  Der Münchner Merkur.\r\nИнцидентът се е случил в нощта срещу сряда. Около 3.30 часа (местно време) е подаден сигнал за гъст дим в помещенията на центъра. На място са изпратени противопожарни служби, които са успели бързо да се справят с пламъците. От полицията съобщиха, че в едно от помещенията е открит мъртъв човек, без да разкриват допълнителни подробности за самоличността му. Общо 14 души са пострадали в пожара, като шестима от тях са хоспитализирани. \r\nОстаналите обитатели на засегнатото крило на сградата са настанени в други свободни апартаменти на обекта. Полицията е регистрирала 163 търсещи убежище на място. Понастоящем, според властите в Горна Франкония, в него са настанени общо около 1,2 хил. души. Капацитетът на съоръжението е за 3,4 хил. души.\r\nПричината за пожара към момента остава неясна.Тереза Герова", "date": "2017.11.15", "title": "Der Münchner Merkur: Един човек е загинал, а множество други са пострадали при пожар в център за настаняване на бежанци в Бавария"}
{"url": "http://www.focus-news.net/news/2017/11/15/2457142/milorad-dodik-bosna-i-hertsegovina-e-nevazmozhna-darzhava-sashtestvuva-samo-zaradi-natiska-na-mezhdunarodnata-obshtnost.html", "text": "Босна и Херцеговина е невъзможна държава, но продължава да съществува благодарение на натиска на международната общност. Това заяви Милорад Додик, президент на Република Сръбска, една от съставните части на страната, пише скопското електронно издание „Локално“.\r\nГоворейки пред сръбската държавна телевизия РТС, Додик подчерта, че босненските сърби са били принудени да приемат Дейтънското споразумение, въпреки че никога не са искали да живеят в държавата Босна и Херцеговина.\r\n„Тази държава продължава да съществува благодарение на намесата на международната общност, която вече губи силата си и не е същата като преди пет или 10 г.\", заяви Додик.\r\nСъгласно думите му, в Република Сръбска са налице всички елементи, които гарантират функционирането й като отделна държава.\r\n„Има територия, народ, който иска държава, изпълнителна власт и добри регионални отношения. Най-добре е с бошняците да се разделим. Ние просто си губим времето заедно. Чудовището Босна и Херцеговина не може да функционира“, заключи Додик.Тереза Герова", "date": "2017.11.15", "title": "Милорад Додик: Босна и Херцеговина е невъзможна държава, съществува само заради натиска на международната общност"}
{"url": "http://www.focus-news.net/news/2017/11/15/2457143/kardzhali-odmvr-napomnya-che-ot-dnes-do-1-mart-avtomobilite-tryabva-da-badat-oborudvani-s-gumi-prednaznacheni-za-zimni-usloviya-s-dalbochina-na-protektora-ne-po-malka-ot-4-mm.html", "text": "От \"Пътна полиция\" напомнят на водачите, че от 15 ноември до 1 март автомобилите трябва да бъдат оборудвани с гуми, предназначени за зимни условия с дълбочина на протектора не по-малка или равна на 4 мм. Това съобщиха от ОДМВР - Кърджали. В хода на специализираната операция „Зима“, която се провежда на територията на областта, полицаите ще извършват проверка и на гумите на моторните превозни средства, като глобата при нарушение е 50 лв. За безопасно движение при зимни условия важна е техническата изправност на автомобилите. При констатирано такова нарушение следва временно спиране на превозното средство до отстраняване на неизправността. Глоба от 150 лв. предвижда законът, ако стъклочистачките не работят. За неизправни светлини се налага санкция в размер от 20 до 150 лв. Задължително е оборудването на моторното превозно средство с аптечка, пожарогасител, обезопасителен триъгълник и светлоотразителна жилетка, като при констатирано нарушение на това изискване глобата е до 20 лв. Водачите трябва да знаят, че когато са извън превозното средство, спряно в обхвата на пътното платно заради повреда, трябва да сложат светлоотразителна жилетка. За неизпълнение на това задължение е предвидена глоба до 20 лв.", "date": "2017.11.15", "title": "Кърджали: ОДМВР напомня, че от днес до 1 март автомобилите трябва да бъдат оборудвани с гуми, предназначени за зимни условия с дълбочина на протектора не по-малка от 4 мм"}
{"url": "http://www.focus-news.net/news/2017/11/15/2457144/veliko-tarnovo-vazstanoveno-e-dvizhenieto-po-pat-i-3-ruse-pleven-v-rayona-na-selo-maslarevo.html", "text": "Възстановено е движението по път I-3 Русе – Плевен в района на село Масларево. Това съобщиха от пресцентъра на Агенция \"Пътна инфраструктура\".", "date": "2017.11.15", "title": "Велико Търново: Възстановено е движението по път I-3 Русе – Плевен в района на село Масларево"}
{"url": "http://www.focus-news.net/news/2017/11/15/2457145/yomer-chelik-es-ne-mozhe-da-ogranichi-vrazkite-s-turtsiya-samo-do-vaprosite-za-borbata-s-terorizma-i-sporazumenieto-za-bezhantsite.html", "text": "Министърът по въпросите за европейските работи Йомер Чилик заяви, че кандидатстващата за членство в Европейския съюз Турция не може да бъде определяна от Брюксел само като партньор в борбата срещу тероризма и справянето с бежанската криза, пише вестник Daily Sabah. \r\nЧилик подчерта, че преговорите за членство в Общността са ключови за отношенията между Брюксел и Анкара. „Турция не може да се разглежда единствено като военен щаб в борбата срещу тероризма или като лагер за бежанци. Ние не приемаме да бъдем страна, с която единствено си сътрудничат по въпросите на бежанците и борбата срещу тероризма\", заяви Челик пред парламента в Анкара. Турският министър подчерта недвусмислено, че страната му подкрепя пълноправните преговори за членство и не би приела други предложения за партньорство.\r\nРазговорите между Анкара в Брюксел са достигнали до задънена улица в резултат на пропастта по отношение на ключови политически въпроси. Въпреки че някои европейски държави призоваха за прекратяване на преговорите с Турция, Анкара бе категорична, че няма да напусне масата за преговори за членство в ЕС.Тереза Герова", "date": "2017.11.15", "title": "Йомер Челик: ЕС не може да ограничи връзките с Турция само до въпросите за борбата с тероризма и споразумението за бежанците"}
{"url": "http://www.focus-news.net/news/2017/11/15/2457146/mvr-edin-chovek-e-zaginal-a-19-sa-postradali-pri-katastrofi-v-stranata-prez-izminaloto-denonoshtie.html", "text": "Един човек е загинал, а 19 са пострадали при катастрофи в страната през изминалото денонощие. Това съобщиха от пресцентъра на МВР. Общо в страната са станали 19 тежки пътнотранспортни произшествия. В София са регистрирани 167 леки и три тежки катастрофи, при които са пострадали трима души.", "date": "2017.11.15", "title": "МВР: Един човек е загинал, а 19 са пострадали при катастрофи в страната през изминалото денонощие"}
{"url": "http://www.focus-news.net/news/2017/11/15/2457147/korneliya-ninova-bsp-dokladat-po-mehanizma-za-satrudnichestvo-i-proverka-e-tezhak-shamar-za-balgariya.html", "text": "Докладът по механизма за сътрудничество и проверка е тежък шамар за България. Това каза лидерът на БСП Корнелия Нинова в предаването „Тази сутрин“ по бТВ. На въпрос относно това, че ГЕРБ разчита на гласовете и на БСП, за да минат промените в Конституцията, свързани със приватизацията, Нинова заяви: „Да поговорим сериозно. Снощи късно се случиха две събития, които ме карат да мисля, че това е абсолютна димка, пиар акция и отчаян ход за пред Брюксел. Снощи късно изтече информация за Доклада по наблюдение, който е тежък шамар за България. При активната външна политика – прегръдки, целувки, г-н Юнкер преди седмица му показваше картинките, които е рисувал по време на срещи и т.н. Неговото политическо семейство, ЕНП, ни дават доклад и то преди Председателството, в който се казва, че Комисията не може да стигне до заключението, че което и да е от изискванията е напълно изпълнено. Става дума за борба с корупция, организирана престъпност, съдебна система“.  „Мисля, че този ход с приватизацията е бил отчаян последен ход пред Брюксел да кажат – ето, ние имаме сега проблеми с корупцията, но той не е при нас, бил е 20 години назад и ние почваме да го борим. Това ми е първото съмнение. Второто е много по-важно“, добави тя.  „Вижте какво ще се случи днес. Снощи късно излезе дневният ред на парламента за тази седмица. Ние предлагаме концесиите да бъдат част от този преглед на прехода – кой даде подземните богатства, водите на България, ценните метали, при какви условия и т.н. и те казват да, добре, концесиите са част от този преход. Днес внасят Закона за концесиите, в който се подготвя, извън Европейската директива, което ние ще подкрепим, защото е добра, концесия на летище София, Български пощи. Какво казват лицемерно за пред хората, опозицията – давайте сядаме, говорим, само не гледайте как ние в момента през този закон, който президентът върна с вето, ще раздадем едни концесии“, добави Нинова. \r\n„Нали преди 2 месеца Борисов обяви край на приватизацията. Законът не е внесен след 2 месеца, но ние веднага внесохме такъв. Какво мислите, че става с него – 2 месеца никакво движение. Днес го внасяме в парламента. Днес ще е тест за управляващите, това, което говорят за приватизацията – истина ли е  или имитация. Ако подкрепят нашия закон да спре приватизацията сега, значи е истина. Ако го отхвърлят, което мисля, че ще стане, тези хора едно говорят, за да замазват положението, а друго правят на практика“, каза още тя.\r\nНинова заяви, че съди всички, които твърдят, че е била уволнена като зам.-министър заради съмнение в корупция. „Някой някога да ме е чул да отричам, че съм участвала в приватизация на „Техноимпекс“.  Имам убеждение, че когато влезеш в политиката не трябва да правиш бизнес, продала съм си акциите. Има декларации, документи, всичко е на светло \", отсече лидерът на БСП.\r\nНа въпрос кои са мутрите в управлението, Нинова попита водещия за кой първо се сеща. Тя уточни, че ще иманата ще се научат, когато му дойде времето.", "date": "2017.11.15", "title": "Корнелия Нинова, БСП: Докладът по механизма за сътрудничество и проверка е тежък шамар за България"}
{"url": "http://www.focus-news.net/news/2017/11/15/2457148/vidin-magla-ogranichava-vidimostta-do-100-metra-v-rayona-na-grad-kula.html", "text": "Мокри са пътните настилки в областта , в района на град Кула мъгла ограничава видимостта до 100 метра,. Това каза за Радио „Фокус“ – Видин дежурният служител в Областно пътно управление – Видин. Той посочи, че трафикът по главен път Е 79 е натоварен в посока ГКПП \"Дунав мост 2\". Пътуват предимно тежкотоварни автомобили, най-много автомобили се движат в участъка Дунавци – Видин. Във Видин трафикът е натоварен в централната градска част, в района кръговото движение на жп гарата и по бул. „Панония“. Патрулни коли на „Пътна полиция“ следят за движението на автомобили в района на училищата.\r\nАнна ЛОЗАНОВА", "date": "2017.11.15", "title": "Видин: Мъгла ограничава видимостта до 100 метра в района на град Кула"}
{"url": "http://www.focus-news.net/news/2017/11/15/2457149/milorad-dodik-chudovishteto-bosna-i-hertsegovina-ne-mozhe-da-sashtestvuva-poveche.html", "text": "Босна и Херцеговина е невъзможна държава, която съществува благодарение на натиска на международната общност. Това заяви в интервю за предаването Upitnik (\"Въпросник\") на RTS (\"Радио-телевизия Сърбия\") президентът на Република Сръбска Милорад Додик.\r\nДодик твърди, че Босна и Херцеговина \"няма да признае независимостта на Косово\", тъй като Бакир Изетбегович, който е привърженик на подобно признаване е \"само един от тримата съпредседатели и е доказал, че е неприятел на Сърбия\".\r\nСпоред него \"Република Сръбска има всички елементи, за да може да функционира като самостоятелна държава. Има територия, има народ, който иска държава, своя власт и добри регионални отношения. Най-добре е с бошняците да се разделим, защото само си губим времето заедно. Чудовището Босна и Херцеговина не може повече да съществува\".Тереза Герова", "date": "2017.11.15", "title": "Милорад Додик: Чудовището Босна и Херцеговина не може да съществува повече"}
{"url": "http://www.focus-news.net/news/2017/11/15/2457150/ministar-neno-dimov-v-bednite-rayoni-ima-mnogo-visoko-zamarsyavane-na-vazduha.html", "text": "В бедните райони има много високо замърсяване на въздуха. Това каза министърът на околната среда и водите Нено Димов в предаването „Здравей, България“ по Нова телевизия.   Относно чистотата на въздуха у нас, министър Димов обясни: „Индустрията, с малки изключения, е най-малко замърсяващата, защото там има най-много предпазни мерки, които са взети. Основният виновник за замърсяването на въздуха е битовото отопление на твърдо гориво. Не е изненадващо, че във Видин въздухът е най-замърсен. В бедните райони има много високо замърсяване на въздуха“. „По-големите градове, в които имат по-сериозни финансови възможности, вървят по-бързо напред“, допълни Нено Димов. \r\n„Основният ни приоритет е качеството на въздуха. София далеч не е втората столица в Европа по замърсяване на въздуха. Не може да се каже, че въздухът в България е много по-мръсен от този във Франция\", заяви екологичният министър. \r\nПо думите му, ако през 2011 г. всички станции в София са превишавали годишната норма, то през 2016 г. само две превишават. „Говорим за годишната норма, не ежедневната”, заяви Димов.\r\nНа въпрос ще се спират ли от движение автомобилите без катализатори, министърът коментира: „Една кола има техническа характеристика, която включва много неща.  Предприемаме мерки, които да не позволяват първата регистрация на кола, която не отговаря на техническите изисквания“. По думите му трябва да се засили контролът и санкциите при преминаване на годишен технически преглед.", "date": "2017.11.15", "title": "Министър Нено Димов: В бедните райони има много високо замърсяване на въздуха"}
{"url": "http://www.focus-news.net/news/2017/11/15/2457151/otets-stefan-yordanov-zapochva-40-dnevniyat-rozhdestvenski-post-koyto-tseli-vatreshno-prechistvane-za-da-posreshtnem-s-chisti-sartsa-hristovoto-rozhdestvo.html", "text": "Днес е началото на Рождественския пост. Това съобщи за Радио „Фокус“ - Пазарджик отец Стефан Йорданов от Архиерейското наместничество в Пазарджик. Рождественският (Коледният) пост е втори по своята продължителност след Великия пост. Той е четиридесетдневен и не е така строг като Великия и Богородичния пост. Започва от 15 ноември и завършва на 24 декември. Постът е време, изпълнено с особена тържественост, с особено съдържание и особен смисъл. Това е време на въздържание и самоограничение. Неговият смисъл не се изчерпва само в ограничаването на вид храни, а във вътрешното пречистване, за да посрещнем с радост и чисти сърца Христовото Рождество.\r\nСветлана ЕЛЕНКИНА", "date": "2017.11.15", "title": "Отец Стефан Йорданов: Започва 40-дневният Рождественски пост, който цели вътрешно пречистване, за да посрещнем с чисти сърца Христовото Рождество"}
{"url": "http://www.focus-news.net/news/2017/11/15/2457152/sliven-vazstanoveno-e-dvizhenieto-po-pat-48-kotel-ticha.html", "text": "Възстановено е движението по път II-48 Котел – Тича. Това съобщиха от пресцентъра на Агенция \"Пътна инфраструктура\".", "date": "2017.11.15", "title": "Сливен: Възстановено е движението по път II-48 Котел – Тича"}
{"url": "http://www.focus-news.net/news/2017/11/15/2457153/pregled-na-osnovnite-temi-v-kyustendilskiya-pechat.html", "text": "Излезе новият брой на седмичника „Наблюдател”. На първата си страница вестникът акцентира върху това, че на територията на община Кюстендил и Осоговската планина има отлични условия за практикуване на зимен туризъм. Според вестника през зимата има добри условия за зимен туризъм и зимни спортове – ски, сноуборд, ски бягане и различни други зимни спортове. Има съвременни съоръжения, а инфраструктурата гарантира добри условия за ски туризъм през активния сезон, който започва в началото на декември и до април може да се ползва.\r\nНа първата си страница вестникът съобщава, че 28 земеделски производители от Кюстендилско ще получат обезщетение за измръзналите си череши при минусовите температури през април. Според изданието отпуснатата сума ще е по 200 лева за декар за 50.445 хектара.\r\nВ рубриката „Репортери” вестникът акцентира върху това, че областният управител Виктор Янев е свикал и провел заседание на Здравната комисия към Областния съвет за развитие на област Кюстендил. В рамките на заседанието директорът на кюстендилската болница д-р Александър Величков е запознал членовете на комисията с отчета през последното деветмесечие. С 300 души по-малко е броят на гражданите, ползвали болнични услуги в сравнение с минали години. Това е заради прогресивното намаляване на населението и лимитите върху болничната дейност от 2015 година. В болницата няма съществени промени, довели до затворени дейности, поради липса на персонал или техника, болницата поддържа щатната си бройка от 426 човека. Във връзка с финансовото състояние на болницата д-р Величков е уверил че тя няма просрочия и задължения, но е констатирал финансови загуби от здравно неосигурените лица, ползващи услугите на лечебното заведение.\r\nВ рубриката „Общество” изданието публикува интервюта със зам.-кмета на Община Кюстендил Росица Плачкова, с главния архитект на Община Кюстендил Стояна Чавдарова и с началника на сектор „Превантивна и контролна дейност” в РД ПБЗН Пламен Янев, дадени за „Фокус” през седмицата.\r\nВ рубриката „Култура и образование” вестникът публикува информация за организирания в Кюстендил голям Коледен концерт, насрочен за 5 декември. Художествена галерия „Владимир Димитров – Майстора” ще бъде домакин на музикалната проява с участието на Габриел Бианко – класическа китара, Михаела Храбанкова – обой, Жана Костова – лиричен сопран и Зорница Радионова – пиано.", "date": "2017.11.15", "title": "Преглед на основните теми в кюстендилския печат"}
{"url": "http://www.focus-news.net/news/2017/11/15/2457154/ria-novost-shestima-dushi-sa-zaginali-v-samoletna-katastrofa-v-habarovsk.html", "text": "Шестима души са загинали в самолетна катастрофа в Хабаровск, Русия, предава РИА Новости.\r\nСред жертвите са двамата пилоти на самолета. На мястото на произшествието е открито живо момиче, което е откарано в болница в тежко, но стабилно състояние. \r\nИнцидентът се е случил в ранните часове на сряда при заход за кацане. Машината е изпълнявала полет от град Нелкан, но се е разбила при приземяването.Тереза Герова", "date": "2017.11.15", "title": "РИА Новост: Шестима души са загинали в самолетна катастрофа в Хабаровск"}
{"url": "http://www.focus-news.net/news/2017/11/15/2457155/parlamentat-othvarli-predlozhenie-na-dps-da-vklyuchi-v-dnevniya-si-red-promeni-v-kodeksa-za-sotsialno-osiguryavane.html", "text": "Парламентът отхвърли предложение на ДПС да включи в дневния си ред промени в Кодекса за социално осигуряване, предаде репортер на Агенция „Фокус“. Предложението бе отхвърлено с 81 гласа „за“, 14 „против“ и 83 „въздържали се“. Промените бяха представени от депутата от ДПС Хасан Адемов. В изложението си той обясни, че прави предложение в седмичната програма да бъде включен проектът за промени в Кодекса за социално осигуряване. „На въпрос защо сега, точно сега е моментът, защото сега се обсъждат промените между първо и второ четете на промените в ДОО. Евентуално те могат да намерят място в и Бюджета за 2018. Предлагаме да се даде възможност за осъвременяване на всички пенсии. Предлагаме да променим съотношението между осигурителния доход и инфлацията. Предлагаме да има промяна в съотношението 70% ръст на осигурителния доход и 25% ръст на инфлацията. Ана следващо място правим това предложение, защото това, което е предвидено в реформата през 2015 г.“, обясни още Хасан Адемов. \r\nЛюба АЛЕКСИЕВА", "date": "2017.11.15", "title": "Парламентът отхвърли предложение на ДПС да включи в дневния си ред промени в Кодекса за социално осигуряване"}
{"url": "http://www.focus-news.net/news/2017/11/15/2457156/pss-loshi-sa-usloviyata-za-turizam-v-planinite.html", "text": "Лоши са условията за туризъм в планините. Това съобщиха за Агенция „Фокус“ от ПСС.  Метеорологичните условия за неблагоприятни. На повечето места е мъгливо и със сравнително високи температури, с изключение на Мусала. От ПСС препоръчват на хората през следващите дни да не излизат в планината. Никъде лифтовите съоръжения не работят. През изминалото денонощие не е имало регистрирани инциденти с туристи. \r\nИнформация за обстановката в планините може да намерите на .\r\nТелефоните на ПСС са: 02/ 9632000 и 088 1470", "date": "2017.11.15", "title": "ПСС: Лоши са условията за туризъм в планините"}
{"url": "http://www.focus-news.net/news/2017/11/15/2457157/kyustendil-v-obshtinata-shte-se-provede-mesechno-saveshtanie-za-gotovnostta-na-malkite-naseleni-mesta-za-zimniya-sezon.html", "text": "Кметовете на селата в състава на община Кюстендил ще проведат месечно съвещание с представители на местната администрация. Това съобщи за Радио „Фокус” – Кюстендил Мирослав Миланов, началник на отдел „Канцелария и управление на общинската собственост” в Община Кюстендил. Месечното заседание ще започне от 9.30 часа в залата на Община Кюстендил. Сред основните теми, които ще бъдат обсъждани на заседанието, са готовността на малките населени места за зимния сезон. Кметовете ще получат изготвените оперативни планове за работа на почистващата фирма, заповедта за действия при усложнена зимна обстановка и други. Ще бъдат обсъдени и въпроси за състоянието на електропреносната мрежа в селата и нерегламентираните сметища. Ще бъдат разисквани въпроси, свързани с почистването на пътищата през зимата, задълженията на кметовете в селата и подготовката на сградите за отоплителния сезон. В рамките на съвещанието ще бъдат обсъдени и текущи въпрос, касаещи взаимодействието на кметовете на селата с общинската администрация.\r\nВенцеслав ИЛЧЕВ", "date": "2017.11.15", "title": "Кюстендил: В Общината ще се проведе месечно съвещание за готовността на малките населени места за зимния сезон"}
{"url": "http://www.focus-news.net/news/2017/11/15/2457158/pregled-na-osnovnite-temi-v-shumenskiya-pechat.html", "text": "„С флашмоб в синьо Шумен отбеляза Световния ден за борба с диабета“ е водещотозаглавие във вестник „Шуменска заря“. На площада пред ДКТ „Васил Друмев“ деца, родители и официални гости направиха незабравимо тържество. Детската група „Устни хармоники“ и китаристи от СУ „Сава Доброплодни“ направиха празника още по-цветен. “Административен съд отмени ограниченията за религиозна дейност, наложени в общинска наредба“ е заглавие от стр. 2 в броя. С решение от 14 ноември 2017 г. състав на Административен съд – Шумен, постановено по административно дело № 205/2017г. по описа на съда, за нищожни бяха обявени разпоредбите на чл. 5, ал. 5, 6 и 7 от Наредба № 1 за поддържане и опазване на обществения ред на територията на община Шумен. „Кметът на Шумен Любомир Христов приветства ученици от четири европейски държави“, информира изданието. Ученици от Португалия, Италия, Румъния и Турция гостуват на ГПЧЕ „Никола Йонков Вапцаров“ в рамките на международен проект „Превенция на дискриминацията на ученици чрез музика и танци“. Те се срещнаха с кмета на Община Шумен Любомир Христов, който им разказа интересни факти от историята и културата на града. Учениците гледаха и документален филм, посветен на града. „Тормозът на работното място е свързан с повишен риск от диабет“ е заглавие от стр. 3 в броя. Тормозът на работното място съществено повишава риска от развитие на диабет, пише в. “Дейли експрес”, позовавайки се на датско проучване, публикувано в сп. “Diabetologia”. Изследването на специалисти от университета на Копенхаген е обхванало 46 000 души от Дания, Швеция и Финландия, наблюдавани в продължение на 11,5 години. „Паметта като отиване и завръщане“ е акцент от стр. 4. „Когато…” е озаглавена изложбата с графика и живопис, която художникът Спартак Паскалевски откри снощи в Градската художествена галерия „Елена Карамихайлова” в Шумен. Концептуална идея на проф. д. изк.н. Спартак Паскалевски с названието „Когато…” насочва към паметта и свързаната с нея представа за времето като отиване и завръщане отново към настоящето – интересна творческа задача, свързана с инвенции при разкриване на темпоралните аспекти на изобразителното пространство. „Актьорът Свилен Стоянов навърши 60 години“, пише вестникът. За своята 60-годишнина, роденият и израснал в Шумен актьор от Драматичен театър „Стоян Бъчваров” във Варна Свилен Стоянов, бе поздравен от колеги, приятели, общественици. Интервюто в броя е с Димитър Димитров, драматург и режисьор, директор на ДКТ „Васил Друмев“.", "date": "2017.11.15", "title": "Преглед на основните теми в шуменския печат"}
{"url": "http://www.focus-news.net/news/2017/11/15/2457159/blagoevgrad-narodniyat-predstavitel-ot-gerb-daniela-saveklieva-se-sreshtna-s-delegatsiya-ot-darzhavnata-duma-na-ruskata-federatsiya.html", "text": "Народният представител от ГЕРБ и областен координатор на партията за Благоевград Даниела Савеклиева се срещна вчера в Народното събрание с делегация, водена от председателя на Комитета на Държавната дума на Руската федерация по икономическа политика, иновационно развитие и предприемачество Срегей Жигарев. Това съобщиха от пресцентъра на ПП ГЕРБ – Благоевград. Делегацията е на работно посещение в българския парламент и проведе среща с ръководството на Комисията за икономическа политика и туризъм, на която народният представител от Благоевград Даниела Савеклиева е заместник-председател. „С колегите от Руската дума коментирахме сътрудничеството между двете страни в областта на търговско-икономическите отношения. Русия е традиционен и един от най-важните външноикономически партньори на България, затова ще отбележа, че през 2017 г. се отбелязва ръст в двустранната търговия. Обсъдихме възможностите за възстановяване на количествата на доставяни български изделия, които са добре познати на руския пазар, като медикаменти, вина, парфюмерия и козметика”, каза Даниела Савеклиева. Тя подчерта, че в областта на туризма през първото полугодие на 2017 г. броят на руските туристи се е увеличил с 3.7%, при което Русия заема 6-о място.", "date": "2017.11.15", "title": "Благоевград: Народният представител от ГЕРБ Даниела Савеклиева се срещна с делегация от Държавната дума на Руската федерация"}
{"url": "http://www.focus-news.net/news/2017/11/15/2457160/parlamentat-vklyuchi-kato-parva-tochka-v-dnevniya-si-red-promeni-predlozheni-ot-bsp-v-zakona-za-privatizatsiya-i-sledprivatizatsionen-kontrol.html", "text": "Парламентът включи като първа точка в дневния си ред промени, предложени от БСП в Закона за приватизация и следприватизационен контрол, предаде репортер на Агенция „Фокус“. Предложението бе подкрепено единодушно със 187 гласа „за“. След това депутатите приеха и точката да бъде първа в дневния им ред, като гласуваха със 176 гласа „за“, 1 „против“ и 12 „въздържали се“. \r\nКристиан Вигенин от БСП обясни, че предлага този проект за промени в Закона за приватизация и следприватизационен контрол да влезе в дневния ред за тази седмица с аргументите, че е била декларирана принципна подкрепа за него на заседание на Комисията по икономическа политика и туризъм преди няколко месеца, но разглеждането е било отложено на основание, че правителството подготвя почти идентични текстове и след като те бъдат внесени двата законопроекта, ще бъдат гледани заедно. „Оттогава минаха месеци, а все още не виждаме проект на правителството. Още повече време мина от 10 май, когато на първото заседание на това правителство беше обявено намерението на премиера Бойко Борисов, подкрепено от бившия приватизатор номер 1, сега министър на икономиката Емил Караниколов. За да стане ясно, представете си сладкарница, която има на витрината една хубава торта, на нея пише „не се продава“, но влиза клиент и казва „дайте ми  няколко черешки от тази торта“. Човекът зад щанда казва, че има забрана тортата да се продава, но нищо не пише за обособените части. Затова аз ви давам черешките“, коментира Вигенин. По думите му текстовете, които искат да бъдат приети са свързани с това, че „на тези торти не се продават и черешките“. \r\nЛюба АЛЕКСИЕВА", "date": "2017.11.15", "title": "Парламентът включи като първа точка в дневния си ред промени, предложени от БСП в Закона за приватизация и следприватизационен контрол"}
{"url": "http://www.focus-news.net/news/2017/11/15/2457161/the-slovak-spectator-prezidentat-na-slovakiya-razkritikuva-voenniya-ministar-za-prikrivaneto-na-informatsiya-za-planiranata-modernizatsiya-na-armiyata.html", "text": "Президентът на Словакия Андрей Киска разкритикува Министерството на отбраната за прикриването на информация за планирана сделка за закупуване на нови бронирани автомобили за армията на стойност 1,2 млрд. евро, пише вестник The Slovak Spectator.\r\nСъгласно думите на Киска процесите, свързани с модернизацията на армията, трябва да бъдат възможно най-прозрачни. Съответните коментари държавният глава направи след среща с с министъра на отбраната Петер Гайдош (Словашка национална партия, СНС).\r\nНеотдавна Киска изрази съгласие с министър-председателя Роберт Фицо (СМЕР) и с председателя на парламента Андрей Данко (СНС), че прозрачната и ефективна модернизация на Въоръжените сили е необходима за повишаване на капацитета за сигурност и отбрана на държавата. Но президентът изказа неодобрение по повод решението на военното министерство в Братислава за решението за закупуване на 81 бронирани транспортни средства за армията. \r\n„Модернизацията е изключително важна. Отбранителният капацитет на армията ни е много нисък. Но също така е важно в този случай да се каже колко ще струва модернизацията, кой ще я  направи и при какви условия. Говорим за значително увеличаване на бюджета за отбрана\", обясни Киска. .Тереза Герова", "date": "2017.11.15", "title": "The Slovak Spectator: Президентът на Словакия разкритикува военния министър за прикриването на информация за планираната модернизация на армията"}
{"url": "http://www.focus-news.net/news/2017/11/15/2457162/montana-s-27-sm-se-e-povishilo-nivoto-na-reka-dunav-kray-lom-prez-izminaloto-denonoshtie.html", "text": "С 27 см се е повишило нивото на река Дунав край Лом през изминалото денонощие, съобщиха от Хидрометеорологичната станция при Ново село. С 14 см се е повишило нивото на Дунав в началото на българския участък на реката при Ново село и водният стоеж е 239 см. При Видин  е регистрирано повишение  от 19 см и водният стоеж е 282 см. Нивото на река Дунав край Лом е 296  см, а водният стоеж през последното денонощие се е повишил с 27 см. Нивото на реката се е повишило край Оряхово с 24 см и водният стоеж е 169 см. Температурата на водата край Ново село е 9.9 градуса, край Оряхово е 11.9 градуса.", "date": "2017.11.15", "title": "Монтана: С 27 см се е повишило нивото на река Дунав край Лом през изминалото денонощие"}
{"url": "http://www.focus-news.net/news/2017/11/15/2457163/prof-donka-baykova-dietolog-konsumatsiyata-na-zelenchutsi-i-plodove-v-kombinatsiya-s-osnovnite-vaglehidratni-hrani-e-zadalzhitelna-po-vreme-na-koledniya-post.html", "text": "Консумацията на зеленчуци и плодове в комбинация с основните въглехидратни храни е задължителна по време на коледния пост. Това каза в сутрешния блок „Добро утро, България“ на Радио „Фокус“ диетологът проф. Донка Байкова. Според нея постът за всеки е строго индивидуален и зависи от поставените цели – загуба или качване на тегло. „Защо подходът e индивидуален? Защото температурите на околната среда са променливи, различен е и здравният статус. Ще ни липсват есенциални, жизнено важни хранителни вещества, които подсигуряват имунната ни защита, а именно пълноценните животински белтъчни храни. Млякото ни дава калций, с него ние сме закърмени, но и млечните продукти в следващи периоди от живота, каквито са киселото мляко, изварата, българското саламурено сирене и кашкавала – ще ги заменим с калций-съдържащи растителни храни“, уточни диетологът. Проф. Донка Байкова добави, че добри източници на калций са сусамовото семе, ядковите плодове, бобовите и пълнозърнестите храни. Причината е, че в обвивката за различните видове зърна се намират всички минерали и водно-разтворими витамини, поясни тя.", "date": "2017.11.15", "title": "Проф. Донка Байкова, диетолог: Консумацията на зеленчуци и плодове в комбинация с основните въглехидратни храни е задължителна по време на коледния пост"}
{"url": "http://www.focus-news.net/news/2017/11/15/2457164/vratsa-bsp-organizira-sreshta-za-badeshteto-na-kohezionnata-politika-i-razvitieto-na-severozapadna-balgariya.html", "text": "Българската социалистическа партия организира дискусия на тема “Европа без бедни региони”. Това съобщиха от пресцентъра на НС на БСП. Срещата ще се проведе на 17 ноември от 10.00 часа в сградата на Търговско-промишлената палата във Враца. Участие в нея ще вземат председателят на БСП Корнелия Нинова, Аурелио Сесилио (ръководител на направление “България, Хърватия и Словения” в Генерална дирекция „Регионална и урбанистична политика“ на Европейската комисия), Искра Михайлова (председател на Комисията по регионално развитие в Европейския парламент) и евродепутатът от Групата на СиД Петър Курумбашев. В рамките на срещата ще бъдат обсъдени бъдещето на националната и европейската кохезионна политика, възможните решения на проблемите в Северозападна България, регионалните политики като ангажимент на българското правителство. \r\nВ дискусията ще се включат депутати от ПГ на “БСП за България”, кметове и общински съветници, експерти по регионална политика, представители на областите Видин, Враца, Ловеч, Монтана и Плевен.", "date": "2017.11.15", "title": "Враца: БСП организира среща за бъдещето на кохезионната политика и развитието на Северозападна България"}
{"url": "http://www.focus-news.net/news/2017/11/15/2457165/parlamentat-othvarli-iskaneto-na-bsp-za-izslushvane-na-premiera-boyko-borisov-zaradi-izkazvaneto-mu-che-v-ns-ima-hora-zameseni-s-narkotrafik-i-kupuvane-na-glasove.html", "text": "Народните представители отхвърлиха предложението на БСП за изслушване на премиера Бойко Борисов в Народното събрание, предаде репортер на Агенция „Фокус“. То бе отхвърлено с 93 гласа „за“, 101 гласа „против“ и 2 „въздържал се“. \r\nЗам.-председателят на ПГ на БСП Драгомир Стойнев обясни: „Искаме министър-председателят Бойко Борисов да дойде и да обясни какво има предвид с изказването си, че в НС продължават да стоят хора, които са замесени с наркотрафик и купуване на гласове“. „Искаме да разберем, нека той да дойде и да обясни кои са тези наркотрафиканти“, коментира той. „Не вярвам, че министър-председателят може да говори неща без да знае, да се поддава на фалшива информация“, посочи Драгомир Стойнев. „Понеже знае цялата истина го призоваваме и молим да дойде и да сподели тази информация с народните представители“, заяви той. \r\nДепутатът от ГЕРБ и председател на правната комисия Данаил Кирилов заяви: „Възразяваме срещу недопустимото искане, което беше направено от БСП“. „Смятаме, че публично известните факти не следва да бъдат причина да бъде призоваван министър-председателят на изслушване“, посочи той. „Уточняваме, че всичко това са факти, които са били разгласени в официални сайтове“, обясни Данаил Кирилов и изчете от парламентарната трибуна част от информацията за обвинението на депутата от БСП Манол Генов в купуване на гласове. \r\nСекретарят на ПГ на БСП Филип Попов коментира: „Г-н председател, моля да не допускате да се издават присъди. Данаил Кирилов спекулирайки с предложението ни, току що издаде присъда. Бойко Борисов прави същото в различни медии“. „Тук се говори за замесени в наркотрафик, ако са замесени, би трябвало да са арестувани и да има доказателства“, заяви той. „Вадите някакви неща от сайта на Прокуратурата, не говорим за роднински връзки, а за замесени с наркотрафик“, посочи той. \r\nВ отговор депутатът Данаил Кирилов посочи: „Започнах с това, че ще представя известни факти. Те не са доказват в съда, защото са известни“. „Прочетох ги, защото не знам 80% от българите могат ли или не могат да четат“, коментира той. \r\nБиляна ИВАНОВА", "date": "2017.11.15", "title": "Парламентът отхвърли искането на БСП за изслушване на премиера Бойко Борисов заради изказването му, че в НС има хора, замесени с наркотрафик и купуване на гласове"}
{"url": "http://www.focus-news.net/news/2017/11/15/2457166/sofiya-12-kg-narkotitsi-sa-otkriti-pri-proverka-na-servizno-pomeshtenie-na-transportna-firma-v-grad-kostenets.html", "text": "12 кг наркотици са открити при проверка на сервизно помещение на транспортна фирма в град Костенец. Това съобщиха от ОДМВР - София. При провеждането на полицейска операция за противодействие на престъпленията, свързани с наркотични вещества, служители на ОДМВР - София извършили проверка в помещението в Костенец. Открити са 24 пакета, съдържащи общо 12 кг прахообразно вещество, което при направения полеви наркотест реагира на хероин и екстази. За изясняване съпричастността му към извършеното престъпление за срок до 24 часа е задържан 48- годишен мъж от същия град. По случая е образувано досъдебно производство. Действията по разследването продължават под наблюдението на Софийска окръжна прокуратура.", "date": "2017.11.15", "title": "София: 12 кг наркотици са открити при проверка на сервизно помещение на транспортна фирма в град Костенец"}
{"url": "http://www.focus-news.net/news/2017/11/15/2457167/aktsenti-v-predavaneto-vsichki-v-chas-na-radio-fokus.html", "text": "Предстои Европейска седмица за професионалните умения – кога започва тя и какво ще ни предложи, ще разберем в предаването „Всички в час“ на Радио „Фокус“ от инж. Емилияна Димитрова, председател на Национална агенция за професионално образование и обучение. 102 професионални гимназии у нас ще се реновират по договорите, сключени с Министерство на образованието и науката по Оперативна програма „Региони в растеж“. Събеседник по темата ще бъде експертът в Дирекция „Държавна собственост и обществени поръчки” Велимир Бенов. \r\nЩе се насочим към Пловдив, където ще се реализира втората част на Образователната програма „Заедно в Час по етика и право“ на Апелативна прокуратура - Пловдив и Регионалното управление по образование.  Подробностите ще научим от интервюто на колегата Тони Михайлов с Иванка Киркова, началник на Регионалното управление по образование. \r\nСлед Пловдив ще сменим рязко посоката и ще отидем до Видин чрез репортажа на Анна Лозанова. Тя ни съобщава, че 17 000 деца са върнати в училище, по данни на заместник-министъра на образованието Деница Савчева, която взе участие в регионална среща по приемна грижа във Видин. Сачева отбеляза, че 170 000 са адресите на деца, посетени от съвместните екипи на образователната система, социални работници и представители МВР – тема, която следим в развитие. \r\nВлезте в час от 10.00 до 11.00 часа с водещ Милослава Ангелова.", "date": "2017.11.15", "title": "Акценти в предаването „Всички в час“ на Радио „Фокус“"}
{"url": "http://www.focus-news.net/news/2017/11/15/2457168/predsedatelyat-na-parlamenta-dimitar-glavchev-otstrani-ot-plenarnoto-zasedanie-lidera-na-bsp-korneliya-ninova.html", "text": "Председателят на парламента Димитър Главчев отстрани от пленарното заседание лидера на БСП Корнелия Нинова, след като прочете декларация, предаде репортер на Агенция „Фокус“. Главчев заяви, че ще я отстрани само за едно заседание, като се позова на това, че оскърбява Народното събрание. Той отстрани и депутата Антон Кутев за две заседания. \r\nСлед като отстрани Корнелия Нинова, депутатите от БСП започнаха да скандират „оставка“. В декларацията си Корнелия Нинова заяви: „Разбирате ли какво правите с гласуването и поведението си по предложението ни да бъде изслушан министър-председателя? Той твърди публично, че в българското Народно събрание има хора, които се занимават с наркотрафик и купуват гласове от затворници и вие оправдавате това. Констатирам и не е наша работа, но моля да се замислите защо заради този човек се подлагате на това самоунижение. Нямате ли достойнство на народни представители, които същият този човек е наричал безделници. Цитирам премиера, който каза, че сме безделници. Не позволявате ли по този начин да бъдат издадавани присъди предварително, подобна на тази, която Цветанов произнесе срещу лекарите и България беше осъдена затова и целият български народ плаща за това. Какво е това? Тотално нарушаване на принципите на правовата държава, в която никой няма право да издава присъди, докато българският съд не се произнесе. Защо позволявате на български министър-председател, който и да е той, тотално да руши институциите?“, запита Нинова. \r\nОт своя страна Димитър Главчев заяви: „Не сте на пленум на БСП. Уважаеми колеги от БСП, заемете си местата. Г-жо Нинова, напуснете залата, не сте на пленум на БСП“. Накрая Главчев прекъсна заседанието за 10 минути, докато Корнелия Нинова напусне залата. По време на прекъсването председателят на парламента свика извънреден председателски съвет. \"Фокус\" припомня: На 10 ноември председателят на НС Димитър Главчев се обърна към лидера на БСП Корнелия Нинова с думите: \"Според чл. 162 ал. 1 от Правилника - председателят може да отстрани за повече от едно заседание, но не повече от 3 заседания, народен представител, който оскърбява Народното събрание, членовете на Министерски съвет, президента или вицепрезидента или други органи на държавната власт. Репликата му беше по повод изказването на Корнелия Нинова, в което заяви, че премиерът Бойко Борисов нарушава Конституцията като не се явява в Народното събрание за гласуването на нов здравен министър. „След като прегледам видеозаписа ще помисля дали да приложа този член към вас“, каза още той.  \r\nЛюба АЛЕКСИЕВА", "date": "2017.11.15", "title": "Председателят на парламента Димитър Главчев отстрани от пленарното заседание лидера на БСП Корнелия Нинова"}
{"url": "http://www.focus-news.net/news/2017/11/15/2457169/die-presse-pregovorite-za-koalitsiya-vav-viena-postignato-e-saglasie-po-vaprosa-za-sigurnostta.html", "text": "Преговорите са съставяне на новата австрийска коалиция все още са в зародиш, но изглежда, че по някои от ключовите теми делегациите на Австрийската народна партия (АНП) и „Партия на свободата на Австрия“ са постигнали съгласие бързо – като например по темата за сигурността, отбелязва националният ежедневник Die Presse.\r\nТемите „Сигурност, ред и националната отбрана\" са пряко свързани с усилията за намаляване на незаконната миграция, защитата от политическия ислям, мерките за охрана на границите и въвеждането на по-строги наказания за насилие и сексуални посегателства. Причината за напредъка в този раздел от преговорите е много проста –  по тези въпроси е налице  припокриване в програмите на двете партии. Нещо повече – и двамата главни преговарящи Волфганг Соботка (АНП) и Валтер Розенгранц („Партия на свободата на Австрия“) са от Долна Австрия, и както бе забелязано по-рано - се разбират много добре. Тереза Герова", "date": "2017.11.15", "title": "Die Presse: Преговорите за коалиция във Виена – постигнато е съгласие по въпроса за сигурността"}
{"url": "http://www.focus-news.net/news/2017/11/15/2457170/stara-zagora-obshtinata-obyavyava-konkurs-za-izrabotvane-na-survachka-i-risunka-surva-vesela-godina.html", "text": "Община Стара Загора и Центърът за подкрепа за личностно развитие обявяват традиционния конкурс за изработване на сурвачка и рисунка. Това съобщиха от пресцентъра на Община Стара Загора. В него могат да участват ученици от І до VІІ клас разделени в две групи: І група - І - ІV клас и ІІ група - V- VІІ клас. Сурвачките трябва да бъдат изработени от естествени материали, да носят българската народна традиция и да отразяват умения, сръчност и познания за  коледните и новогодишни обичаи в България.\r\nРисунките да бъдат във формат 35/50 см (без паспарту) без ограничение в жанра – живопис и графика. Всеки участник може да представи до две рисунки. Те трябва да бъдат съпроводени с информация за трите имена на ученика, клас, училище, точен адрес и телефон. Творбите ще бъдат оценени от компетентно жури.\r\nКрайният срок за изпращане на творбите е 12 декември 2017 година в сградата на Център за подкрепа за личностно развитие на адрес: ул. „Захарий Княжески” 71 ет.3. Награждаването на отличените творби ще се състои на 19 декември 2017 г. от 14.00 часа в залата на Центъра.", "date": "2017.11.15", "title": "Стара Загора: Общината обявява конкурс за изработване на сурвачка и рисунка „Сурва, Весела година“"}
{"url": "http://www.focus-news.net/news/2017/11/15/2457172/korneliya-ninova-bsp-sabiram-parlamentarnata-grupa-za-da-reshim-dali-da-poiskame-ostavkata-na-dimitar-glavchev.html", "text": "Събирам групата и ще ви информирам какво ще решим. Това каза пред журналисти в Народното събрание лидерът на БСП Корнелия Нинова, след като бе отстранена от пленарното заседание в отговор на въпрос дали се замисля да поиска оставката на председателя на парламента Димитър Главчев, предаде репортер на Агенция „Фокус“. „Заради цитат на Бойко Борисов е отстранен лидерът на опозицията. Няма нищо по-недемократично и безумно от това, което току що се случи“, заяви тя. „Антон Кутев също беше отстранен, защото помоли Димитър Главчев да възстанови микрофоните, за да мога да си довърша декларацията“, коментира Корнелия Нинова. „След като няколко пъти бяха отправени заплахи към журналисти за това, което правят и говорят, стигнахме до следващата стъпка - заплаха и отстраняване на опозицията за това, че говори“, посочи лидерът на БСП. „Няма да ме спрат по този начин, каквото и да правят ще продължавам да им казвам истината в очите. Тези хора рушат държавността, правовия ред, съсипват институцията, която ще я има много години след нас. Дано по-достойни хора да влязат тук, за да бъде България нормална“, каза още Корнелия Нинова. \r\nБиляна ИВАНОВА", "date": "2017.11.15", "title": "Корнелия Нинова, БСП: Събирам парламентарната група, за да решим дали да поискаме оставката на Димитър Главчев"}
{"url": "http://www.focus-news.net/news/2017/11/15/2457173/pregled-na-nyakoi-ot-osnovnite-temi-v-evropeyskiya-pechat-agentsiya-fokus.html", "text": "Президентът на Словакия Андрей Киска разкритикува Министерството на отбраната за прикриването на информация за планирана сделка за закупуване на нови бронирани автомобили за армията на стойност 1,2 млрд. евро, пише вестник The Slovak Spectator.\r\nСъгласно думите на Киска процесите, свързани с модернизацията на армията, трябва да бъдат възможно най-прозрачни. Съответните коментари държавният глава направи след среща с с министъра на отбраната Петер Гайдош (Словашка национална партия, СНС).\r\nНеотдавна Киска изрази съгласие с министър-председателя Роберт Фицо (СМЕР) и с председателя на парламента Андрей Данко (СНС), че прозрачната и ефективна модернизация на Въоръжените сили е необходима за повишаване на капацитета за сигурност и отбрана на държавата. Но президентът изказа неодобрение по повод решението на военното министерство в Братислава за решението за закупуване на 81 бронирани транспортни средства за армията. \r\n„Модернизацията е изключително важна. Отбранителният капацитет на армията ни е много нисък. Но също така е важно в този случай да се каже колко ще струва модернизацията, кой ще я  направи и при какви условия. Говорим за значително увеличаване на бюджета за отбрана\", обясни Киска.\r\n*** Един човек е загинал, а множество други са пострадали при пожар в център за настаняване на бежанци в Горна Франкония, провинция Бавария, съобщава вестник  Der Münchner Merkur.\r\nИнцидентът се е случил в нощта срещу сряда. Около 3.30 часа (местно време) е подаден сигнал за гъст дим в помещенията на центъра. На място са изпратени противопожарни служби, които са успели бързо да се справят с пламъците. От полицията съобщиха, че в едно от помещенията е открит мъртъв човек, без да разкриват допълнителни подробности за самоличността му. Общо 14 души са пострадали в пожара, като шестима от тях са хоспитализирани. \r\nОстаналите обитатели на засегнатото крило на сградата са настанени в други свободни апартаменти на обекта. Полицията е регистрирала 163 търсещи убежище на място. Понастоящем, според властите в Горна Франкония, в него са настанени общо около 1,2 хил. души. Капацитетът на съоръжението е за 3,4 хил. души.\r\nПричината за пожара към момента остава неясна.\r\n*** Все още не е ясен мотивът на нападателя, който уби четирима души и рани поне още толкова след стрелба на няколко места в провинциалните райони в северната част на щата Калифорния, пише британският ежедневник Telegraph, като се позовава на данни от местните власти и медии.\r\nСлужители на органите на реда са успели да застрелят нападателя, който всъщност е петата жертва на случилото се във вторник произшествие. \r\nСтрелецът е разполагал с полуавтоматична пушка и два пистолета, съобщиха от полицията за местни медии. \r\nНападението е завършило в местно училище, като няколко от децата са приети в болница, но няма загинали сред учениците или служителите. \r\nИмето на загиналия нападател не е разкрито.\r\n*** Преговорите са съставяне на новата австрийска коалиция все още са в зародиш, но изглежда, че по някои от ключовите теми делегациите на Австрийската народна партия (АНП) и „Партия на свободата на Австрия“ са постигнали съгласие бързо – като например по темата за сигурността, отбелязва националният ежедневник Die Presse.\r\nТемите „Сигурност, ред и националната отбрана\" са пряко свързани с усилията за намаляване на незаконната миграция, защитата от политическия ислям, мерките за охрана на границите и въвеждането на по-строги наказания за насилие и сексуални посегателства. Причината за напредъка в този раздел от преговорите е много проста –  по тези въпроси е налице  припокриване в програмите на двете партии. Нещо повече – и двамата главни преговарящи Волфганг Соботка (АНП) и Валтер Розенгранц („Партия на свободата на Австрия“) са от Долна Австрия, и както бе забелязано по-рано - се разбират много добре.\r\n***", "date": "2017.11.15", "title": "Преглед на някои от основните теми в европейския печат (Агенция „Фокус“)"}
{"url": "http://www.focus-news.net/news/2017/11/15/2457174/anton-kutev-bsp-dimitar-glavchev-ne-mozhe-da-ostane-predsedatel-na-ns-zashtoto-vidimo-ne-si-sdarzha-nervite.html", "text": "Димитър Главчев не може да остане председател на НС, защото видимо не си сдържа нервите. Това каза пред журналисти в Народното събрание депутатът от БСП Антон Кутев след като бе отстранен от пленарното заседание, предаде репортер на Агенция „Фокус“. „Не разбрах защо ме отстраниха, най-вероятно защото поисках оставката на председателя на НС“, коментира той. „Не беше необходимо това днес. Не можеш да вземеш думата на председател на ПГ, която чете декларация, защото нещо ти се е сторило“, заяви Антон Кутев. „В това, което говори Корнелия Нинова нямаше никакво основание за това тя да бъде спряна“, обясни депутатът. „Председателят на НС е най-високата длъжност в държавата и не може да се заема от човек, който не може да си сдържа нервите и практически не дава равнопоставеност на политическите сили“, посочи Антон Кутев. „Мен не ме е избрал Главчев, а избирателите на БСП. Отстрани ме за 2 или 3 заседания, което е некоректно и неправилно“, коментира той. „Не съм го обидил. Това, което направих е, че станах и казах достатъчно ясно, че трябва да си подаде оставката. Искам да имаме нормално работещ парламент, а с председател като Главчев приличаме на украински“, каза още депутатът от БСП. \r\nБиляна ИВАНОВА", "date": "2017.11.15", "title": "Антон Кутев, БСП: Димитър Главчев не може да остане председател на НС, защото видимо не си сдържа нервите"}
{"url": "http://www.focus-news.net/news/2017/11/15/2457175/pazardzhik-oik-septemvri-zapochna-protsedura-po-prekratyavane-palnomoshtiyata-na-obshtinskiya-savetnik-lazar-vlaykov.html", "text": "Общинската избирателна комисия в Септември започна процедура по прекратяване пълномощията на общинския съветник Лазар Влайков, съобщиха за Радио „Фокус“ – Пазарджик от ОИК - Септември. На свое заседание тя се е запознала с уведомление, постъпило от председателя на Общинския съвет, в което  се излагат факти, че той е отсъствал неоснователно, без уважителна причина, след като е бил  надлежно уведомен, от три поредни заседания на Общински съвет – Септември. Изложени са съображения, че отсъствието на Лазар Влайков от заседания на Общински съвет Септември се дължат на обстоятелството, че по отношение на него е наложена мярка за неотклонение „домашен арест”. Твърди се, че Влайков не е предприемал действия, въпреки предвидената от закона възможност, за получаване на прокурорско разрешение за явяване на сесии на общинския съвет. Общинската избирателна комисия е предприела действия изпращане на писмено уведомление до общинския съветник Лазар Влайков за възможността да представи писмено възражение пред ОИК - Септември в тридневен срок от получаване на уведомлението.\r\nВаня НИКОЛОВА", "date": "2017.11.15", "title": "Пазарджик: ОИК - Септември започна процедура по прекратяване пълномощията на общинския съветник Лазар Влайков"}
{"url": "http://www.focus-news.net/news/2017/11/15/2457176/pg-na-bsp-za-balgariya-iska-ostavkata-na-dimitar-glavchev-kato-predsedatel-na-parlamenta-tsyalata-im-grupa-napuska-dneshnoto-zasedanie.html", "text": "ПГ на „БСП за България“ иска оставката на Димитър Главчев като председател на парламента и обяви, че цялата им група напускат днешното заседание. Това заяви зам.-председателят на ПГ на „БСП за България“ Жельо Бойчев, след като председателят на Народното събрание отстрани от пленарното заседание Корнелия Нинова и депутата Антон Кутев, предаде репортер на Агенция „Фокус“. „Днес е лош ден за българската парламентарна демокрация. Беше направен безпрецедентен, пореден опит от председателя на а НС да се налага цензура, да се ограничава възможността българската опозиция да говори, народните представители от БСП да поставят въпроси. В знак на протест напускаме днешното заседание. ПГ на БСП започва подписка и процедура по искане оставката на председателя на НС г-н Главчев. Настояваме да бъдат отменени и наказанията, които той наложи днес на Корнелия Нинова и Антон Кутев. Българската опозиция и нейният глас няма да бъдат запушени. Ще продължим да отстояваме свободата и демокрацията на страната“, заяви още Жельо Бойчев. \r\nЛюба АЛЕКСИЕВА", "date": "2017.11.15", "title": "ПГ на „БСП за България“ иска оставката на Димитър Главчев като председател на парламента, цялата им група напуска днешното заседание"}
{"url": "http://www.focus-news.net/news/2017/11/15/2457177/burgas-zapochva-traditsionniyat-obshtinski-konkurs-za-koledna-dekoratsiya-da-ukrasim-burgas.html", "text": "От днес започва традиционният общински конкурс за коледна декорация „Да украсим Бургас“. Това съобщиха от пресцентъра на Община Бургас. Желаещите могат да участват в него, като изпратят снимки на атрактивна и впечатляваща коледна украса на външни фасади на офиси, магазини, блокове и обществени сгради. Конкурсът се организира за осми път от Община Бургас в навечерието на коледните празници. Крайният срок за участие е  15 декември. Ваучери за посещение на остров Света Анастасия и археологически комплекс „Акве Калиде“ през новата 2018 година са част от наградите, които очакват финалистите в конкурса „Да украсим Бургас“. За класираните на призови места ще има и ръчно изработени сувенири от Общинско предприятие „Морски знаци“, както и новият луксозен календар на Община Бургас за 2018-та. Целта на конкурса е да поощри инициативността на всеки бургазлия, който лично допринася за общото настроение по празниците.\r\nВ „Да украсим Бургас“ могат да се включат жилищни блокове, институции, болнични заведения, частни домове, офиси, търговски обекти, образователни заведения и др. Снимките на украсеното място могат да се изпращат на е-мейл: media@burgas.bg. с име, телефон за връзка и точен адрес.\r\nСлед събиране на всички предложения в определения срок, комисия ще разгледа, оцени и класира най-добрите коледни украси в града.", "date": "2017.11.15", "title": "Бургас: Започва традиционният общински конкурс за коледна декорация „Да украсим Бургас“"}
{"url": "http://www.focus-news.net/news/2017/11/15/2457178/plovdiv-tezhka-tehnologichna-avariya-ostavi-bez-vodopodavane-rayona-na-kv-zabcheto-i-bolnitsata-v-asenovgrad-ima-osigurena-vodonoska.html", "text": "Тежка технологична авария по възстановяване връзките на новия водопровод в района на ул. „Княз Борис I“ в Асеновград остави без водоподаване близките квартали. Това съобщиха за Радио „Фокус“ – Пловдив от отдел „Връзки с обществеността“ на Община Асеновград. Заради извънредната ситуация, Община осигурява водоноска за потърпевшите домакинства в района на болницата и кв. „Зъбчето“. Водоноската е на паркинга на МБАЛ - Асеновград. В ранния следобед при необходимост ще се осигури и доставка на бутилирана вода, която също ще се получава там.\r\nФирмата изпълнител  на строително-монтажните дейности и водоснабдителното дружество не са спирали и продължават работа в района на аварията за възможно най-бързо  възстановяване на водоподаването.\r\nТони МИХАЙЛОВ", "date": "2017.11.15", "title": "Пловдив: Тежка технологична авария остави без водоподаване района на кв. „Зъбчето“ и болницата в Асеновград, има осигурена водоноска"}
{"url": "http://www.focus-news.net/news/2017/11/15/2457179/ministar-temenuzhka-petkova-shte-se-radvam-po-vreme-na-balgarskoto-predsedatelstvo-da-organizirame-sabitie-za-viziyata-za-petrolnata-industriya.html", "text": "Много ще се радвам, ако днес в рамките на този форум постигнем съгласие и вървим към организиране на съвместно събитие по време на българското председателство, така че да дадем яснота по отношение на визията за петролната индустрия. Това каза министърът на енергетиката Теменужка Петкова по време на откриването на годишната среща на решаващия орган на Асоциацията на европейската петролна индустрия, предаде репортер на Агенция „Фокус“. „Много се радвам, че имам възможността да взема участие в този форум, който обединява повече от 80 %от петролната индустрия в Европа и до голяма степен формира визията и решенията, което се взимат в този сектор в рамките на ЕС“, заяви министър Петкова. Тя припомни, че съвсем скоро България ще бъде домакин на Съвета на ЕС и отбеляза, че днешният форум е знаков и ще даде възможност за дискусия по много важни теми в сектора. „Основните приоритети и акценти в сектор енергетика рамките на нашето председателство ще бъдат свързани със законодателния пакет „Чиста енергия за всички европейци“, който бе приет в края на 2016 година“, посочи министър Петкова, като допълни, че това е един изключително амбициозен и уникален по своята същност законодателен пакет. „Основните теми и дискусии, свързани с него ще включват законодателни и незаконодателни инициативи, свързани основно с енергията от възобновяеми източници, енергийната ефективност, модела на електроенергийния пазар“, обясни тя. По думите й това са теми и въпроси, които подлежат на много дискусии и трябва да обединят много мнение на различните  държави членки. „Постигането на общ подход ще изисква много сериозни усилия и работа. „Използвам случая да ви уверя, че българското правителство и българското Министерство на енергетиката са готови да постигнат напредък по всяко едно от тези досиета“, увери енергийният министър. „Наред с традиционните събития, по време на българското председателство са заложени и поредици от събития на неправителствени и браншови организации и бизнеса. Много ще се радвам, ако днес в рамките на този форум постигнем съгласие и вървим към организиране на съвместно събитие по време на българското председателство, така че да дадем яснота по отношение на визията за петролната индустрия“, подчерта министър Петкова. „Българското правителство работи изключите целенасочено и един от основните му приоритети  е свързан с това да създава такива условия в България, които да привличат инвеститори. Борбата със сивия сектор е сред основните акценти, защото знаем, че това е гаранцията за инвеститорите, че те ще работят в нормална, пазарна среда, при стриктно спазване на европейските норми“, заяви още тя. \r\nВесела ПЕТРОВА", "date": "2017.11.15", "title": "Министър Теменужка Петкова: Ще се радвам по време на българското председателство да организираме събитие за визията за петролната индустрия"}
{"url": "http://www.focus-news.net/news/2017/11/15/2457180/vitseprezidentat-iliyana-yotova-v-tirana-balgarskoto-natsionalno-maltsinstvo-v-albaniya-e-estestveniyat-most-za-razvitie-na-otnosheniyata-mezhdu-dvete-darzhavi.html", "text": "„Радвам се, че най-хубавата среща от този толкова важен ден предстои сега и тя е с вас, моите сънародници“. Това заяви късно вчера вицепрезидентът Илияна Йотова в посолството ни в Тирана на среща с представители на българската общност в Република Албания, където е на работно посещение, съобщиха от прессекретариата на държавния глава. В срещата участваха представители на местните български дружества, преподаватели, лекари, културни дейци, десетки наши сънародници от всички краища на Албания. Вицепрезидентът благодари на нашите сънародници, изпълнили до краен предел залата в посолството в Тирана, затова че много от тях са пропътували стотици километри, за да присъстват на срещата с нея и представителите на българското посолство. Тя отбеляза, че работата й с българските общности зад граница е приоритетна в дейността ѝ като вицепрезидент.   \r\nВ словото си пред сънародниците ни Илияна Йотова обобщи и представи резултатите от срещите си по-рано през деня с президента на Албания Илир Мета, с председателя на парламента Грамоз Ручи, както и с министър-председателя Еди Рама. С аплодисменти бяха посрещнати думите на вицепрезидента, че от всички представители на албанските институции е получила уверения, че приетият наскоро Закон за защита на националните малцинства ще се спазва и няма да бъде само формален. „Вашите права ще бъдат гарантирани, защото този закон дава право на самоопределение и на българското национално малцинство“, посочи още Илияна Йотова.  \r\nВицепрезидентът заяви, че следващите шест месеца ще бъдат от изключително значение. „Те ще са важни за нас в България, те ще бъдат особено важни и за вас, членовете на българската общност в Албания, защото за този период ще бъдат изготвени всички наредби и нормативни актове, които ще превърнат този закон в работещ и занапред децата от българското малцинство ще имат възможност за изучаване на майчин език в средното училище“, посочи пред представителите на българската диаспора Илияна Йотова и съобщи, че по време на срещите си е повдигнала и въпроса за създаването на културно-информационни центрове на разменено начало в двете държави. Вицепрезидентът отбеляза също така, че новоприетият закон дава право на участие на един представител от българското малцинство в създадения Комитет на националните малцинства. В речта си Илияна Йотова увери нашите сънародници, че българската държава ще направи всичко по силите си, за да защити техните интереси и инициативи. „От вас зависи как ще се развиват всички онези проекти, които начертахме помежду си затова на срещите си казах най-вече, че българското национално малцинство в Албания е един естествен мост за развитие на отношенията между двете държави“, заяви вицепрезидентът и добави, че щом са налице добра воля и съмишленици накрая ще има и добри резултати.   \r\nВ хода на разговора нашите сънародници споделиха пред вицепрезидента Йотова увереността си, че приетият закон ще им помогне да съхранят своята идентичност, култура и традиции. Представителите на нашата диаспора изразиха желанието си българските институции да съдействат за доокомплектоване на материалната база в училищата със съвременна компютърна техника и учебна литература. „Важно е засилването на връзките в областта на образованието и икономиката,  а при възможност и българската държава да изпрати свещеници, защото в моя край има три църкви, които поддържаме, но няма кой да служи в тях“, сподели Ервис Талюри, заместник-председател на Дружеството за българо-албанско приятелство. Той беше категоричен, че е необходимо провеждането на мащабна информационна кампания сред нашите сънародници от всички краища на Албания по теми, засягащи техните права. „Благодарим на албанската държава за приетия закон, който по думите му „ще подпомогне обучението и развитието на нашата общност“. \r\n„Над три хиляди подписа на желаещи децата им да изучават български език събрахме и нямаше хора, които да са против или да не искат да се включат в събирането им“, заяви от своя страна Фисник Ходжа, председател на сдружението „Наша Гора“. \r\n  Преди срещата с нашите сънародници Илияна Йотова разговаря с представители на ръководствата на български дружества от областите Корча, Голо Бърдо и Гора.   \r\nПо-рано през деня вицепрезидентът проведе среща с албански депутати, допринесли със своята парламентарна дейност за приемането на Закона за защита на националните малцинства, както и с българския почетен консул в Република Албания Селим Ходжай, когото Илияна Йотова удостои с почетен плакет на българския вицепрезидент.   \r\nВ рамките на посещението вицепрезидентът ще посети гр. Кукъс и селата Оргьост и Шищавец, където ще се срещне с наши сънародници, живеещи в Албания.", "date": "2017.11.15", "title": "Вицепрезидентът Илияна Йотова в Тирана: Българското национално малцинство в Албания е естественият мост за развитие на отношенията между двете държави"}
{"url": "http://www.focus-news.net/news/2017/11/15/2457181/sofiyska-voda-vremenno-shte-prekasne-vodosnabdyavaneto-v-nyakoi-chasti-na-stolitsata-na-16-noemvri.html", "text": "„Софийска вода” временно ще прекъсне водоснабдяването в някои части на столицата на 16 ноември. Това съобщиха от пресцентъра на дружеството.\r\nВъв връзка с монтаж на хидрофорна уредба до бл. 228 жк. „Красно село“, се налага спиране на водоподаването от 10:00 до 17:00 часа на клиентите на „Софийска вода”, живеещи в района на:\r\nбл. 228, бл. 228А, бл. 229, бл. 230, бл. 231. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: пред бл. 228.\r\nВъв връзка с подмяна на спирателен кран на бул. „Арсеналски“, жк. „Лозенец“ се налага спиране на водоподаването от 10:00 до 20:00 часа на клиентите на „Софийска вода”, живеещи в района на: бул. „Арсеналски“ от ул. „Богатица“ до ул. „Славище“ , ул. „Славище“, ул. „Бяла“; ул. „Димитър Хаджикоцев“ от ул. „Бяла“ до ул. „Димитър Хаджикоцев“ №112. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: бул. „Арсеналски“ ъгъла с ул. „Славище“.\r\nВъв връзка с подмяна на сградно водопроводно отклонение на ул. „Мъглен“, жк. „Лагера“, се налага спиране на водоподаването от 10:00 до 16:00 часа на клиентите на „Софийска вода”, живеещи в района на: ул. „Мокренски проход“  от ул. „Мъглен“ до ул. „Смолянска“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул.„Мъглен“ ъгъла с ул. „Мокренски проход“.\r\nВъв връзка с подмяна на спирателен кран на бул. „Мадрид“, кв. „Подуене“ се налага спиране на водоподаването от 9:00 до 19:00 часа на клиентите на „Софийска вода”, живеещи в района на: бул. „Евлоги и Христо Георгиеви“ от ул. „Оборище“ до ул. „Мърфи“; бул. „Мадрид“ от бул. „Евлоги и Христо Георгиеви“ до ул. „Алеко Константинов“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: бул. „Мадрид“ №16.\r\nНа 16 ноември 2017 г. (четвъртък), във връзка с подмяна на спирателен кран на ул. „Братя Миладинови“, Център се налага спиране на водоподаването от 9:00 до 14:00 часа на клиентите на „Софийска вода”, живеещи в района на: ул. „Братя Миладинови“ от ул. „Св. Св. Кирил и Методий“ до бул. „Сливница“; ул. „Гривица“ от ул. „Братя Миладинови“ до бул. „Христо Ботев“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Братя Миладинови“ на ъгъла с ул. „Гривица“.\r\nВъв връзка с подмяна на спирателен кран на ул. „Марина поляна“, с. Бистрица се налага спиране на водоподаването от 9:00 до 17:00 часа на клиентите на „Софийска вода”, живеещи в района на: ул. „Марина поляна“ и ул. „Синчец“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Марина поляна“ на ъгъла с ул. „Калугерица“.\r\nВъв връзка с подмяна на спирателен кран на бул. „Илиянци“, кв. „Военна рампа“ се налага спиране на водоподаването от 9:00 до 21:00 часа на клиентите на „Софийска вода”, живеещи в района на: бул. „Илиянци“ от ул. „Проф. Иван Георгов“ до №43. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: бул. „Илиянци“ срещу №72.\r\nРемонтните дейности ще осигурят по-добро управление на водопроводната мрежа като максимално се ограничат зоните на евентуални бъдещи нарушения на водоснабдяването.\r\nЗасегнатите от прекъсването на водата, могат да получат повече информация от Телефонния център на “Софийска вода” АД на телефон 0800 121 21 или да следят за развитието на всички текущи теренни дейности в реално време чрез Виртуалния информационен център на дружеството - http://www.sofiyskavoda.bg/water_stops.aspx.", "date": "2017.11.15", "title": "„Софийска вода” временно ще прекъсне водоснабдяването в някои части на столицата на 16 ноември"}
{"url": "http://www.focus-news.net/news/2017/11/15/2457182/d-r-desislava-panayotova-bolnite-hora-bremennite-i-detsata-do-7-godini-mogat-ot-chasti-da-badat-osvobodeni-ot-koledniya-post.html", "text": "Болните хора, бременните и децата до 7 години от части могат да бъдат освободени от Коледния пост. Това каза богословът д-р Десислава Панайотова в интервю за Агенция „Фокус“ във връзка с Рождественския пост.  „По принцип трябва да говорим за постите от две страни. От една страна, както повеляват каноните на Светата православна църква, а от друга - от гледна точка на индивидуалната ситуация и живот на всеки човек. Църквата не е авторитарна институция, която налага със сила и унифицира задълженията на хората, а се съобразява и майчински подхожда към всеки отделен човек“, каза д-р Панайотова. По думите ѝ има разлика в това как здравите и болните хора трябва да постят. Според Панайотова хората, които трябва да взимат лекарства или бременните жени и децата до 7 години по принцип могат да бъдат напълно освободени от пост, но от физическия. „За хората, които са здрави, Рождественският пост позволява през цялото време да се ядат морски дарове, като се изключат месните и млечните храни, както и яйцата. Целият пост се състои в растителна храна и морски дарове. На Въведение Богородично и на Никулден се позволява вино и риба“, каза д-р Панайотова. \r\nДеница КИТАНОВА", "date": "2017.11.15", "title": "Д-р Десислава Панайотова: Болните хора, бременните и децата до 7 години могат от части да бъдат освободени от Коледния пост"}
{"url": "http://www.focus-news.net/news/2017/11/15/2457183/silistra-pametna-plocha-125-godini-kyuchukkaynardzhanska-cheshma-shte-bade-otkrita-v-kaynardzha.html", "text": "В Туристически посетителски център Кайнарджа предстои първото от трите в област Силистра основни събития, организирани от Областна администрация Силистра по повод предстоящото Българско председателство на Съвета на Европа. Това съобщиха от пресцентъра на Областната администрация. Част от него е и откриването на паметна плоча „125 години Кючуккайнарджанска чешма“ във връзка с друга европейска инициатива – т.нар. „Мрежа на мира“, в която членуват места, свързани с международни пактове като мирния между Руската и Османската империи, сключен през 1774 г. Събитието ще започне от 10.30 часа.", "date": "2017.11.15", "title": "Силистра: Паметна плоча „125 години Кючуккайнарджанска чешма“ ще бъде открита в Кайнарджа"}
{"url": "http://www.focus-news.net/news/2017/11/15/2457184/mvr-dilar-na-narkotitsi-e-zadarzhan-pri-spetsoperatsiya-na-stolichnoto-chetvarto-rayonno-upravlenie-politsiya.html", "text": "Поредната успешна спецоперация за противодействие на престъпленията, свързани с наркотици, е проведена на 7 ноември на територията на ж.к. „Лозенец”. В хода на специализираните действия на служители на Четвърто Районно управление „Полиция” е задържан 26-годишният с инициали З.С. от София. Това съобщиха от пресцентъра на МВР. При процесуално-следствените действия в жилище, обитавано от мъжа, полицаи намерили и иззели вещество на бучки и прах, таблетки, пластмасови кутийки с бяло прахообразно вещество, множество полиетиленови пликчета, съдържащи тревиста маса, както и електронна везна. След назначени експертни справки са установени видът и количеството на наркотиците - 21.80 г кокаин, 17.69 г хероин, 292 таблетки амфетамин с общо тегло 372.14 г  и  185.96 г марихуана. \r\nСлед доклад в Софийската градска прокуратура на материалите, събрани по образуваното досъдебно производство, на З.С., който е в изпитателен срок по влязла в сила условна присъда за същото престъпление, е наложена мярка за неотклонение „задържане под стража” за срок до 72 часа. Привлечен като обвиняем по чл. 354 а от НК.", "date": "2017.11.15", "title": "МВР: Дилър на наркотици е задържан при спецоперация на столичното Четвърто Районно управление „Полиция”"}
{"url": "http://www.focus-news.net/news/2017/11/15/2457185/plovdiv-68-godishen-mazh-e-sas-schupen-taz-sled-padane-v-shahta.html", "text": "68-годишен мъж от Пловдив е със счупен таз след падане в шахта. Информацията потвърдиха за Радио „Фокус“ – Пловдив от Клиниката по ортопедия и травматология на Университетската болница „Св. Георги“, където пострадалият е настанен. Инцидентът е станал на 13 ноември, като в резултат мъжът е със счупена тазобедрена става и фрактура на ямката, в която ляга ябълката. От Клиниката по ортопедия и травматология обясниха, че тазовите фрактури никога не се оперират по спешност, тъй като пациентът трябва да бъде добре подготвен. Очаква се операцията да бъде извършена в края на тази или в началото на следващата седмица. Според лекарите има възможност 68-годишният мъж да се възстанови напълно и да се върне към нормалния си начин на живот.\r\nТони МИХАЙЛОВ", "date": "2017.11.15", "title": "Пловдив: 68-годишен мъж е със счупен таз след падане в шахта"}
{"url": "http://www.focus-news.net/news/2017/11/15/2457186/mvr-25-godishen-mazh-e-zastrelyan-v-pernik-izvarshitelite-se-izdirvat.html", "text": "25-годишен мъж е застрелян в Перник, извършителите се издирват. Това съобщиха от пресцентъра на МВР. Полицейските действия се провеждат под надзора на Окръжна прокуратура – Перник. Сигналът за извършеното тежко престъпление пред заведение в центъра на града е получен тази нощ към 03.00 часа. По първоначални данни неизвестни на този етап са произвели смъртоносни изстрели срещу 25-годишен местен жител. Пристигналите медици са констатирали смъртта му, аутопсия ще установява причините за смъртта. Пристигналите веднага полицейски екипи са извършили оглед. Изяснена е самоличността на починалия - криминално проявен за притежаване и разпространение на наркотични вещества, осъждан -  изтърпявал е две ефективни присъди за наркотици – едната 10 месеца, а другата 1.2 г. \r\nПо случая е образувано досъдебно производство, разследването по случая продължава под  надзора на Окръжна прокуратура – Перник.", "date": "2017.11.15", "title": "МВР: 25-годишен мъж е застрелян в Перник, извършителите се издирват"}
{"url": "http://www.focus-news.net/news/2017/11/15/2457187/premierat-boyko-borisov-shte-glasuvame-50-mln-lv-za-koledni-dobavki-na-pensionerite.html", "text": "Работихме доста през тази седмица. На два пъти вдигахме пенсиите през годините. Доброто състояние на икономиката, добрата работа на приходните агенции и ангажимента, който имаме, ни дават възможност да вземем решение за 50 млн. лв. за пенсионерите за Коледа, ако го подкрепите, така че тази добра традиция да продължи Това обяви пред министрите премиерът Бойко Борисов преди правителственото заседание в сряда, предаде репортер на Агенция „Фокус“. \r\nВесела ПЕТРОВА", "date": "2017.11.15", "title": "Премиерът Бойко Борисов: Ще гласуваме 50 млн. лв. за коледни добавки на пенсионерите"}
{"url": "http://www.focus-news.net/news/2017/11/15/2457188/apostol-apostolov-kmet-na-simitli-ne-sam-iznenadan-ot-poredniya-tragichen-intsident-v-mina-oranovo-predvid-usloviyata-na-trud-v-rudnika.html", "text": "Не съм изненадан от поредния трагичен инцидент в мина „Ораново“ предвид условията на труд в рудника. Това коментира за Радио „Фокус“ – Пирин кметът на Община Симитли Апостол Апостолов по повод поредната трудова злополука в рудника, при която в вчера загина мъж от село Долно Осеново. „Първо искам да изкажа съболезнования на близките на починалия. А що се отнася до моя коментар, то ще кажа, че не бях учуден от това, което се случи в мината. Причината за това са нещата, които чуваме по отношение условията на работа и това, че заради тях всеки ден е възможно да се случи подобен инцидент. За съжаление ние нямаме никакъв достъп до мината и затова не може да проверим наистина какво се случва вътре“, каза още Апостол Апостолов. Той добави, че през вчерашния и днешния ден много от журналистите са го търсили за коментар, като са му задавали въпроси, които не са за него, а за отговорните институции и най-вече към инспекцията по охрана на труда. „В крайна сметка те съблюдават условията, при които се работи във всяко едно предприятие. Оказва се, че те въобще не са наясно с това, което се случва в мината в Симитли“, подчерта Апостол Апостолов.\r\nЛивия НИНОВА", "date": "2017.11.15", "title": "Апостол Апостолов, кмет на Симитли: Не съм изненадан от поредния трагичен инцидент в мина „Ораново“ предвид условията на труд в рудника"}
{"url": "http://www.focus-news.net/news/2017/11/15/2457189/dobrich-zapochna-izgrazhdaneto-na-nov-vodoprovod-v-kavarna.html", "text": "Община Каварна започна изграждането на вътрешната водопроводна мрежа в квартал „Младост 1” и свързването ѝ с главния водопровод. Това съобщиха от пресцентъра на Община Каварна. Така близо 100 абонати в квартала ще се захранват вече с вода от ВиК – Каварна. „Хората от 10 години чакат този водопровод, който им е обещан още при закупуването на парцелите през 2006 – 2007 година. Благодаря за усилията на всички, които в продължение на месеци работиха този проект да стане факт и с реализацията, на който ще се разреши проблема с липсата на питейна вода в квартала”, заяви кмета на Община Каварна Нина Ставрева.\r\nИнвестицията в размер на 230 699.29 лв. е от средствата за капиталови разходи и е част от мащабния проект на Община Каварна за изграждане на инфраструктурата в района.", "date": "2017.11.15", "title": "Добрич: Започна изграждането на нов водопровод в Каварна"}
{"url": "http://www.focus-news.net/news/2017/11/15/2457190/tsvetan-tsvetanov-gerb-ako-bade-vneseno-iskane-za-otmyana-na-nakazaniyata-na-korneliya-ninova-i-anton-kutev-to-shte-se-obsadi-na-predsedatelski-savet.html", "text": "На председателския съвет бяха всички парламентарни групи, освен БСП. Няма обективно решение. Има процедура, по която може да се пусне искане за отмяна на наказанията, които бяха наложени от председателя на парламента. Към настоящия момент няма такива внесени искания. Това каза пред журналисти председателят на ПГ на ГЕРБ Цветан Цветанов след председателски съвет, който Димитър Главчев свика след като отстрани от зала лидера на БСП Корнелия Нинова и депутатa Антон Кутев, предаде репортер на Агенция „Фокус“. „Ако бъдат внесени подобни искания за Антон Кутев и Корнелия Нинова тогава ще има извънреден председателски съвет, за да се обсъди възможността за отмяна“, посочи той. „Ако бъде внесено такова искане, председателят е склонен да направи извънреден съвет, за да може да се обсъди отмяната. Там трябва да участват всички парламентарни групи“, каза още Цветан Цветанов. \r\nБиляна ИВАНОВА", "date": "2017.11.15", "title": "Цветан Цветанов, ГЕРБ: Ако бъде внесено искане за отмяна на наказанията на Корнелия Нинова и Антон Кутев, то ще се обсъди на председателски съвет"}
{"url": "http://www.focus-news.net/news/2017/11/15/2457191/v-parlamenta-zapochna-poimenna-proverka-za-ustanovyavane-na-kvorum.html", "text": "В парламента започна поименна проверка за установяване на кворум, предаде репортер на Агенция „Фокус“. Това стана по време на гласуването на първо четене на промените, предложени от БСП, в Закона за приватизацията и следприватизационен контрол. Предложението за поименна проверка бе направено от депутата от ДПС Хамид Хамид. \r\nПреди това депутатите приеха законопроекта на БСП, но по предложение на Хамид, след поименната проверка, той ще бъде прегласуван. От БСП отказаха да влезе техен представител, за да представи законопроекта им. \r\nЛюба АЛЕКСИЕВА", "date": "2017.11.15", "title": "В парламента започна поименна проверка за установяване на кворум"}
{"url": "http://www.focus-news.net/news/2017/11/15/2457192/sofiya-politsiyata-izyasnyava-sluchay-na-agresiya-na-patya-na-bul-skobelev-i-ul-tsar-asen.html", "text": "Полицията изяснява случай на агресия между двама мъже на бул. „Скобелев\" и ул. „Цар Асен\". Това съобщиха за Агенция „Фокус“ от пресцентъра на СДВР.  Сигналът е подаден около 19.40 часа  във вторник. Сигналът е в процес на изясняване, тъй като има разминаване на версиите на участниците в инцидента.", "date": "2017.11.15", "title": "София: Полицията изяснява случай на агресия на пътя на бул. „Скобелев\" и ул. „Цар Асен\""}
{"url": "http://www.focus-news.net/news/2017/11/15/2457193/kardzhali-v-rayona-na-peshtera-utrobata-e-provedena-politseyska-operatsiya-po-izdirvane-na-dvama-izgubili-se-turisti.html", "text": "В района на пещера Утробата е проведена полицейска операция по издирване на двама изгубили се туристи. Това съобщиха от ОДМВР - Кърджали. Полицейската операция е приключила успешно снощи. 15 полицаи, трима пожарникари от Кърджали и следови кучета са открили двамата, отклонили се от туристическа група в района на пещерата Утробата, в близост до село Илиница. Акцията е предприета след подаден сигнал около 18,30 часа от 57-годишна жена от старозагорско село. На тел.112 тя съобщила, че са били със свои познати на туристическия обект, при връщането изостанали и се изгубили. Малко след 21.00 часа следовото куче и неговият водач открили 71-годишен мъж от групата по пътя към пещерата. На около километър по-нагоре, в гъста гора, била намерена и жената, подала сигнала. Двамата туристи са били в добро здравословно състояние. Прегледани са в Центъра за спешна помощ в Кърджали и са освободени.", "date": "2017.11.15", "title": "Кърджали: В района на пещера Утробата е проведена полицейска операция по издирване на двама изгубили се туристи"}
{"url": "http://www.focus-news.net/news/2017/11/15/2457194/ek-shte-publikuva-doklada-si-za-balgariya-po-mehanizma-za-satrudnichestvo-i-proverka.html", "text": "Европейската комисия ще публикува днес най-новия си доклад относно стъпките, предприети от България в изпълнение на ангажиментите си по отношение на правосъдието и вътрешните работи в рамките на механизма за сътрудничество и проверка (МСП), създаден при присъединяването на страната към Европейския съюз през 2007 г., се казва в прессъобщение от ЕК.\r\nВ днешния доклад се разглежда конкретно постигнатият напредък по изпълнение на 17-те препоръки, отправени от Комисията в доклада по МСП от януари 2017 г.", "date": "2017.11.15", "title": "EК ще публикува доклада си за България по механизма за сътрудничество и проверка"}
{"url": "http://www.focus-news.net/news/2017/11/15/2457195/apostol-apostolov-kmet-na-simitli-poluchihme-signali-ot-grazhdani-che-nad-mina-oranovo-se-dobivat-nezakonno-vaglishta.html", "text": "Получихме сигнали от граждани, че над мина „Ораново“ се добиват незаконно въглища. Това коментира за Радио „Фокус“ – Пирин кметът на Община Симитли Апостол Апостолов по повод поредната трудова злополука в рудника, при която в вчера загина мъж от село Долно Осеново. Той обясни, че оттам нататък са предприели всичко необходимо като действия. „Сигнализирахме Министерството на енергетиката, тъй като те отговарят за рудниците, също така сигнализирахме Дирекция за национален строителен контрол (ДНСК) и въобще всички институции, които преценихме, че трябва да бъдат информирани за случая. Преди това поискахме и информация от рудника относно това какво се копае над мината и имат ли разрешение за това. След това те ни информираха, че това, което се случва, е съгласувано с министерството и че това влиза в годишния им план-график за работа“, каза още Апостолов. По думите му това, което е получено като данни от министерството обаче съвсем не е кореспондира с информацията, която е била подаден към Община Симитли от ръководството на рудника. „Затова ние предприехме следващи мерки, като сезирахме отговорните институции. В тази връзка утре към 10.00 – 10.30 часа ще дадем една пресконференция, тъй като интересът към случилото се е голям. На нея ще представим всички документи във връзка с нещата, които предприехме, за да стане ясно на обществото какво всъщност се случва“, подчерта Апостолов. Той добави, че през утрешния ден ще стане ясно какво ще предприеме Община Симитли оттук насетне по случая.\r\nЛивия НИНОВА", "date": "2017.11.15", "title": "Апостол Апостолов, кмет на Симитли: Получихме сигнали от граждани, че над мина „Ораново“ се добиват незаконно въглища"}
{"url": "http://www.focus-news.net/news/2017/11/15/2457196/premierat-boyko-borisov-predi-edna-godina-trudno-se-komentirashe-a-veche-imame-dogovor-za-obshta-evropeyska-otbrana.html", "text": "Преди една година трудно се коментираше, а вече имаме договор за обща европейска отбрана и сигурност. Ще видите, че след една година ще бъде съвсем друго и по-индустриалното сътрудничество и в превъоръжаването. Това каза премиерът Бойко Борисов преди правителственото заседание във връзка с това, че България подписа договор за присъединяване към новата постоянна военна структура на ЕС (ПЕСКО), която се очаква да бъде основана през декември, предаде репортер на Агенция „Фокус“. \r\nВ началото на заседанието министър-председателят поздрави новия министър на здравеопазването Кирил Ананиев. \r\nВесела ПЕТРОВА", "date": "2017.11.15", "title": "Премиерът Бойко Борисов: Преди една година трудно се коментираше, а вече имаме договор за обща европейска отбрана"}
{"url": "http://www.focus-news.net/news/2017/11/15/2457197/parlamentat-ne-sabra-kvorum-sled-poimennata-proverka.html", "text": "Парламентът не събра кворум след поименната проверка, предаде репортер на Агенция „Фокус“. В зала присъстват едва 116 депутати. Председателят на Народното събрание Димитър Главчев прекъсна заседанието за 30 минути. След прекъсването се очаква депутатите да продължат с прегласуването на законопроекта на БСП за промени в Закона за приватизацията и следприватизационния контрол. \r\nЛюба АЛЕКСИЕВА", "date": "2017.11.15", "title": "Парламентът не събра кворум след поименната проверка"}
{"url": "http://www.focus-news.net/news/2017/11/15/2457198/albaniya-liderat-na-makedonistkata-partiya-smyata-che-priznavaneto-na-balgarsko-maltsinstvo-e-genotsid-nad-makedontsite.html", "text": "Лидерът на македонистката партия в Албания - \"Македонския алианс за европейска интеграция\" (МАЕИ), Васил Стерьовски,  смята, че с признаването на българското малцинство в страната се извършва \"геноцид над македонците\", предава местната телевизия \"Тема\".\r\nСпоред Стерьовски \"в Албания има само македонско малцинство и всичко, което се прави сега, е насочено към изкуственото създаване на българско малцинство\".\r\nВ интервюто македонисткият лидер  твърди още, че \"в случая става дума за възраждане на старата българска стратегия за Санстефанска България, което е в противоречие с националните интереси на Албания\".\r\nСтерьовски заявява, че в \"Голо бърдо, Гора, Връбник и Преспа живеят само македонци и там няма никакви българи\". Той уверява, че неговата партия ще продължи да настоява пред президента Илир Мета да не подписва закона за малцинствата и да го върне за прегласуване в парламента.Тереза Герова", "date": "2017.11.15", "title": "Албания: Лидерът на македонистката партия смята, че признаването на българско малцинство е \"геноцид над македонците\""}
{"url": "http://www.focus-news.net/news/2017/11/15/2457199/kompaniyata-patria-predstavi-pred-komisiyata-po-otbrana-predlozhenieto-si-za-mestno-proizvodstvo-na-nova-boyna-mashina.html", "text": "На 14 ноември финландската компания Patria се срещна с Комисията по отбрана към Народното събрание, съобщиха от пресцентъра на компанията. Patria има намерение да се включи в модернизирането на Българската армия, като участва в  процедура за закупуване на нова бойна техника за Сухопътните войски.\r\nМика Кари, президент на Patria Land System и Марку Койвисто, вицепрезидент на Patria Land System, представиха пред  депутатите от комисията предложението на компанията за нова бойна машина за Сухопътни войски – Patria AMV. Модулната бронирана бойна машина Patria AMV е модерна бронирана машини 8х8, която съчетава в едно качества  като  висока защита, проходимост, мобилност, удобство и огнева мощ, както  и  възможността за работа по източен и натовски калибър на въоръжение. Освен това машината притежава амфибийна способност, която я прави по-приспособима за преминаване през водни препятствия и употребима при различни климатични условия.\r\nВажна част от предложението на Patria към българската страна ще бъде възможността за производство на машините в България чрез трансфер на технологии и ноу-хау. Patria представи програмата си за технологичен трансфер, която включва оценка, детайлно планиране, внедряване на нови производствени мощности, обучение във всяка специфична област, подкрепа при пускане в производство. Местният партньор ще получи пълна документация и необходимото обучение, за да стартира производството, подкрепа на място, както и необходимото допълнително оборудване.  Patria има много голям опит в тази сфера, като е извършила технологични трансфери за военно производство в Полша, Словения, Хърватия и Южна Африка и в момента разработва много нови проекти. Един от най-успешните й примери в Европа е в Полша – завода Rosomak в гр. Катовице. За България това ще доведе до развитие на военната индустрията, нови работни места, както и независимост на поддържката на бойните машини в бъдеще от чужди доставчици и услуги, намалени разходи. Patria вече е провела срещи с български фирми – евентуални нейни бъдещи партньори.\r\nPatria e една от седемте компании, до които правителството изпрати в края на 2016 г. искане за информация (RFI), с което те да представят своите предложения за нова бойна машина за Българската армия. Марку Койвисто изрази пред депутатите задоволството си от прозрачното провеждане на процедурата за придобиване на нова бойна техника за Сухопътните войски на България.\r\nДепутатите от Комисията по отбрана се поинтересуваха от специфичния трансфер на технология, предлаган от Patria. \r\n„Местното производство трябва да е подробно дефинирано, защото на този етап обещанията на много компании са големи. Опитът на компаниите за трансфер на технологии трябва внимателно да се прецени. Трансферът трябва да даде тласък на българската отбранителна индустрия, която би получила не само инвестиции, но и нови възможности за експорт’’, каза Марку Койвисто. „Необходимо е при крайната оценка на проектите да се вземат предвид и разходите за експлоатация на машините през целия жизнен цикъл, а не само цената за придобиването им“, добави той.", "date": "2017.11.15", "title": "Компанията Patria представи пред Комисията по отбрана предложението си за местно производство на нова бойна машина"}
{"url": "http://www.focus-news.net/news/2017/11/15/2457200/tsvetan-tsvetanov-gerb-bsp-umishleno-sazdadoha-naprezhenie-v-plenarna-zala-iskaneto-im-za-ostavka-na-dimitar-glavchev-ne-e-komentirano.html", "text": "В тази ситуация трябва да участваме в намаляването на напрежението, което умишлено беше създадено и се провокира много умело от страна на БСП. Това каза пред журналисти председателят на ПГ на ГЕРБ Цветан Цветанов след председателски съвет, който Димитър Главчев свика след като отстрани от зала лидера на БСП Корнелия Нинова и депутатът Антон Кутев, предаде репортер на Агенция „Фокус“. „Най-печелившо за НС и за всички народни представители е да не участваме в нагнетяването на напрежението, а да работим за намаляването му“, заяви той. „Склонен съм да подкрепя решение за отмяна на наказанията, ако бъде внесено искане и председателят каза, че е склонен да се съобрази с парламентарните групи и да вземе решение“, коментира Цветан Цветанов. „Искането за оставката на Димитър Главчев не е коментирано. Смятам, че той се справя много добре. Нямаме абсолютно никакви основания да променяме позицията за твърдостта му като председател на НС. Придържа се към правилника, винаги когато има правна възможност, взима отношение“, заяви председателят на ПГ на ГЕРБ. „Смятате ли, че е налагане на цензура, когато излиза народен представител, независимо в какво качество, да се обръща към друга парламентарна група и да казва министър-председателят ви унижава, той ви обижда. Това нормално ли е, не е ли опит за провокация, която да промени дневния ред на парламента“, попита той. „В декларацията на БСП имаше обиди към ПГ на ГЕРБ, към министър-председателя и МС“, каза още Цветан Цветанов. \r\nБиляна ИВАНОВА", "date": "2017.11.15", "title": "Цветан Цветанов, ГЕРБ: БСП умишлено създадоха напрежение в пленарна зала, искането им за оставка на Димитър Главчев не е коментирано"}
{"url": "http://www.focus-news.net/news/2017/11/15/2457201/pazardzhik-istoricheskiyat-muzey-panagyurishte-predstavya-kartini-ot-fonda-si.html", "text": "Изложба на картини от фонда на Историческия музей – Панагюрище ще се състои в Панагюрище, съобщи за Радио „Фокус“ – Пазарджик д-р Атанас Шопов, директор на на Историческия музей. „Изложбата е по повод навършването на 35 години от Дарение „Иван Деянов“, получено в музея през 1982 г“, уточни той. \r\nВ изложбата са показани 29 творби на известните български художници от различни периоди на творчеството им – Стоян Венев и Давид Перец. Д-р Шопов допълни, че изложбата може е била открита вчера и може да бъде разгледана до 7 декември в изложбената зала на Исторически музей – Панагюрище.\r\nСветлана ЕЛЕНКИНА", "date": "2017.11.15", "title": "Пазарджик: Историческият музей – Панагюрище представя картини от фонда си"}
{"url": "http://www.focus-news.net/news/2017/11/15/2457202/ivss-udalzhi-sroka-za-podavane-na-predlozheniya-v-konkursa-za-logo-na-institutsiyata.html", "text": "Поради засиления интерес към обявения от Инспектората към ВСС конкурс за лого срокът за подаване на предложения е удължен до 24 ноември 2017 г. включително. Това съобщиха от пресцентъра на Инспектората към Висшия съдебен съвет. Всички останали условия на конкурса остават непроменени. \r\nИзработването на лого е по повод 10-годишнината на ИВСС, която ще бъде отбелязана през 2018 г. Графичният знак трябва да бъде съобразен със статута на институцията - орган на държавна власт, част от съдебната система, осъществяващ контрол върху дейността на органите на съдебната власт и извършващ проверки за независимост и безпристрастност на съдии, прокурори и следователи.\r\nВ конкурса могат да участват български физически лица – индивидуално или в колектив. Проектите на лого трябва да се предадат или изпратят в ИВСС на адрес: София 1000, ул. „Георг Вашингтон” № 17, ет. 1, регистратура на ИВСС. Авторът на одобрения проект ще получи 2000 лв. парична награда след прехвърляне на авторското право върху логото в полза на ИВСС. \r\nОбявата за конкурса е публикувана на интернет страницата на ИВСС - http://www.inspectoratvss.bg/bg/pubs/320?tip=0 и в един централен всекидневник.", "date": "2017.11.15", "title": "ИВСС удължи срока за подаване на предложения в конкурса за лого на институцията"}
{"url": "http://www.focus-news.net/news/2017/11/15/2457203/ria-novosti-v-darzhavnata-duma-prieha-popravkata-za-chuzhdestrannite-medii-finansirani-zad-granitsa.html", "text": "Депутатите от Държавната дума на Руската федерация приеха на второ четене поправката, съгласно която чуждестранните средства за масова информация в страната, финансирани зад граница, може да бъдат признати за „чуждестранни агенти“, предава РИА Новости.\r\nПоправката засяга законопроекта за извънсъдебно блокиране на сайтове на организации, забранени в Русия. За конкретни издания или телевизионни канали в поправката не се съдържат изрични уточнения. \r\n„Юридическите лиза, регистрирани в чужда държава или в чуждестранна структура, разпространяващи предназначени за неограничен кръг лица печатни, аудио-, аудиовизуални и други съобщения и материали може да бъдат признати за чуждестранни средства за масова информация, изпълняващи функции на чуждестранен агент, независимо от организационно-правната им форма, ако те получават парични средства или друго имущество от чужди държави, техните държавни органи, международни или чуждестранни организации, чуждестранни граждани, лица бе гражданство или упълномощени лица и руски юридически субекти, получаващи парични средства или друго имущество от указаните източници“, се казва в одобрената поправка. Тереза Герова", "date": "2017.11.15", "title": "РИА Новости: В Държавната дума приеха поправката за чуждестранните медии, финансирани зад граница"}
{"url": "http://www.focus-news.net/news/2017/11/15/2457204/plovdiv-7-izlezli-ot-upotreba-avtomobila-sa-prinuditelno-premahnati-v-rayon-severen-a-drugi-13-sa-oblepeni-s-predupreditelen-stiker.html", "text": "7 излезли от употреба автомобила са принудително премахнати в район „Северен“ в Пловдив, а други 13 са облепени с предупредителен стикер. Това съобщиха за Радио „Фокус“ – Пловдив от Районната администрация. При поредната акция по репатриране и облепяне на излезли от употреба моторни превозни средства са отстранени от улиците „Достоевски”, „Стара планина“, „Ален мак“ и „Иван Рилски“, както и от адреси по булевардите „България” и „Васил Априлов”.\r\nОт администрацията на район „Северен“ напомниха, че се облепят автомобили, които не са в движение, без технически преглед за последните две години и намиращи се на терени общинска собственост. След облепяне на автомобилите собствениците имат 90-дневен срок, в който следва да преведат автомобилите си в технически изправно състояние, да ги преместят на частен терен или да ги предадат за разкомплектоване на лицензирани за целта фирми. В следствие на неизпълнени такива предписания, следва акция по репатриране на излезлите от употреба автомобили.\r\nТони МИХАЙЛОВ", "date": "2017.11.15", "title": "Пловдив: 7 излезли от употреба автомобила са принудително премахнати в район „Северен“, а други 13 са облепени с предупредителен стикер"}
{"url": "http://www.focus-news.net/news/2017/11/15/2457205/mustafa-karadaya-dps-korneliya-ninova-i-danail-kirilov-tsitiraha-edni-i-sashti-mediyni-publikatsii-no-imashe-razlichno-otnoshenie-kam-tyah.html", "text": "Корнелия Нинова и Данаил Кирилов цитираха едни и същи медийни публикации, но имаше различно отношение към тях. Това каза пред журналисти в парламента лидерът на ДПС Мустафа Карадайъ във връзка с отстраняването на председателя на БСП Конрелия Нинова и депутата Антон Кутев, предаде репортер на Агенция „Фокус“. „Нашата оценка за това, което се случва през последните няколко месеца в страната, е следната: ние досега предупреждавахме, че демокрацията в страната е в опасност, а днес можем да кажем, че демокрацията е в криза. По Конституция България е парламентарна република, а все още е усещането за премиерска република. Проблемът, който открояваме и на няколко пъти сме го говорили и пред медиите е, че дадохме ясна оценка за двойния стандарт и аршин на ГЕРБ по конкретни теми и поводи, включително и за морала“, коментира Карадайъ. По думите му днес основният проблем, който се е очертал в залата на Народното събрание е свързан с двойния аршин и стандарт на ГЕРБ и на г-н Главчев. \r\n„През последните няколко месеца има усещането, че институцията председател на Народното събрание липсва в парламентарната ни република. Г-н Главчев днес се опита да го потвърди. Конкретно г-жа Нинова и г-н Данаил Кирилов цитираха едни и същи медийни публикации, но имаше различно отношение и поведение към тях. Нещо повече можем да кажем, че отстраняването на лидера на най-голямата опозиционна партия също има своя знак в тези процеси“, каза още Мустафа Карадайъ. \r\nЛюба АЛЕКСИЕВА", "date": "2017.11.15", "title": "Мустафа Карадайъ, ДПС: Корнелия Нинова и Данаил Кирилов цитираха едни и същи медийни публикации, но имаше различно отношение към тях"}
{"url": "http://www.focus-news.net/news/2017/11/15/2457206/albaniya-prezidentat-ilir-meta-opredeli-balgarskoto-predsedatelstvo-na-es-kato-osobeno-vazhno-za-napredaka-na-regiona.html", "text": "Албанският президент Илир Мета определи българското председателство на ЕС като ключово за напредъка на региона, след срещата си с българския вицепрезидент Илиана Йотова, предава електронното издание Lajmi.\r\nПо време на срещата президентът Мета е заявил,че \"българското председателство е особено важно за Албания, за която България е приятелска страна и това приятелство е доказано през годините. Важно е и за региона, тъй като България добре познава неговите проблеми и може да помогне за неговия напредък\".\r\nСпоред Lajmi албанският президент е коментирал законовото признаване на българско малцинство в Албания, което \"утвърждава страната като правова, толерантна и открита\", и е поставил въпроса за \"визовата либерализация за гражданите на Косово\".Тереза Герова", "date": "2017.11.15", "title": "Албания: Президентът Илир Мета определи българското председателство на ЕС като особено важно за напредъка на региона"}
{"url": "http://www.focus-news.net/news/2017/11/15/2457207/vratsa-63-godishna-zhena-e-stanala-zhertva-na-telefonna-izmama-sas-sumata-ot-2-000-lv.html", "text": "63-годишна жена е станала жертва на телефонна измама със сумата от 2 000 лв. Това съобщиха от ОДМВР - Враца. На 14 ноември 2017 г.,  63-годишна жена от град Враца съобщила в МВР, че е станала жертва на телефонна измама. На мобилния ѝ телефон се обадил мъж, който се представил за следовател провеждащ операция за залавяне на  телефонни измамници. „Следователят Георги Николов“ убедил жената да остави пари и ценности на тротоара до жилищния блок, в който живее. Жената оставила в плик левове и валута на обща стойност около 2 000 лв., както и множество ценности от благороден метал.  Образувано  е досъдебно производство.", "date": "2017.11.15", "title": "Враца: 63-годишна жена е станала жертва на телефонна измама със сумата от 2 000 лв."}
{"url": "http://www.focus-news.net/news/2017/11/15/2457208/gd-patna-politsiya-ot-dnes-vliza-v-sila-zadalzhitelnoto-shofirane-s-gumi-prednaznacheni-za-zimni-usloviya.html", "text": "От днес влиза в сила задължителното шофиране с гуми, предназначени за зимни условия, съобщиха от пресцентъра на МВР. Според действащия в България Закон за движение по пътищата, през зимата – от 15 ноември до 1 март, е задължително използването на гуми „предназначени за зимни условия, или с гуми с дълбочина на протектора не по-малка или равна на 4 mm“ (ЗДвП, чл. 138, ал. 1, т. 4, в сила от 21. 04. 2017 г.). Препоръчително е използването на гуми, чиито технически характеристики позволяват използването им в зимни условия и съответно са по-безопасни за водачите и движещите се с тях пътници. \r\nЗа да бъдат намалени произшествията на пътя, от ГД „Пътна полиция” припомнят седемте важни правила, които всеки от участниците в движението трябва да спазва: :\r\n∙             Пътното превозно средство трябва да е технически изправно (чл. 139, ал. 1, т. 1). \r\nПоследици: Временно спиране от движение на ППС до отстраняване на неизправността (чл. 171, т. 2, б. „а”). \r\n∙             Велосипедът трябва да е с изправни: спирачки; звънец (чл. 79, т. 1 и 2). \r\nГлобата е между 20 и 150 лв. (чл. 179, ал. 1, т. 4 (150 лв.); чл. 180, ал. 1, т. 1 (от 20 до 150 лв.) или чл. 183, ал. 3, т. 7 (30 лв.). \r\nАко стъклочистачките не работят по време на дъжд или снеговалеж, нямаш право да се движиш с това ППС (чл. 101, ал. 3, т. 4, б. „б”). \r\nГлобата е 150 лв. (чл. 179, ал. 1, т. 4).  \r\n∙             Използвай гуми за зимни условия или гуми с дълбочина на протектора не по-малка или равна на 4 мм през периода от 15 ноември до 1 март (чл. 139, ал. 1, т. 4). \r\n∙             Ако гумата има разкъсвания, нямаш право да се движиш с това ППС (чл. 101, ал. 3, т. 9). \r\nГлобата е 50 лв. (чл. 183, ал. 4, т. 5). \r\n∙             ЗАБРАНЕНО Е движението по пътищата с гуми с шипове; \r\n∙             Вериги за сняг се използват само когато пътните условия изискват това (чл. 9, ал. 1). \r\nГлобата е до 20 лв. (чл. 185). \r\n∙             Ако светлинните устройства или светлоотразители липсват или са неизправни, нямаш право да се движиш с това ППС през нощта (чл. 101, ал. 3, т. 8). \r\nГлобата е от 20 до 150 лв. (чл. 180, ал. 1, т. 1). \r\n∙             Поддържай устройствата за осветяване и светлинна сигнализация при маневри чисти, видими, регулирани и в изправност (чл. 100, ал. 4, т. 2). \r\nГлобата е до 20 лв. (чл. 185). \r\n∙             При движение с ППС с животинска тяга (каруца) трябва да имаш: \r\n∙             два бели или жълти светлоотразителя отзад; \r\n∙             през нощта и при намалена видимост – тяло, светещо в бяло или в жълто, отзад вляво (чл. 71, ал. 1). \r\n∙             При движение с велосипед трябва да имаш: \r\n∙             устройство за излъчване на бяла или жълта добре различима светлина отпред (фар) и червен светлоотразител отзад; \r\n∙             бели или жълти светлоотразители или светлоотразяващи елементи отстрани на колелата (чл. 79, т. 3 и 4). \r\nГлобата е 50 лв. (чл. 183, ал. 4, т. 4). \r\n∙             Задължително е в 3- и 4-колесно МПС да имаш: \r\n∙             обезопасителен триъгълник; \r\n∙             аптечка; \r\n∙             пожарогасител и \r\n∙             светлоотразителна жилетка (чл. 139, ал. 2, т. 1 – 4). \r\nГлобата е до 20 лв. (чл. 185). \r\n∙             За зимата е препоръчително в МПС да имаш: \r\n∙             Антифриз; \r\n∙             резервоарче, заредено с незамръзваща течност за почистване на стъкла; \r\n∙             вериги за сняг; \r\n∙             достатъчно гориво; \r\n∙             зарядно за акумулатор; \r\n∙             въже за теглене; \r\n∙             одеало и др. \r\n∙             Когато си извън превозното средство, спряно в обхвата на пътното платно заради повреда или техническа неизправност, сложи си светлоотразителната жилетка (чл. 101, ал. 1). \r\nГлобата е до 20 лв. (чл. 185). \r\n∙             При движение с велосипед си сложи светлоотразителната жилетка: \r\n∙             в тъмната част на денонощието; \r\n∙             при намалена видимост и \r\n∙             извън населени места (чл. 80, т. 1). \r\nГлобата е 10 лв. (чл. 183, ал. 1, т. 5). \r\n∙             Като пешеходец обличай светли връхни дрехи или използвай светлоотразителни елементи. \r\n∙             Като пешеходец се оглеждай и ослушвай често особено ако си с шапка или качулка. \r\n∙             Като пешеходец се движѝ по тротоара или банкета (чл. 108, ал. 1). \r\n∙             Като пешеходец, когато няма тротоар или банкет, се движѝ по платното за движение, противоположно на движението на пътните превозни средства, по възможност най-близо до лявата му граница (чл. 108, ал. 2, т. 1). \r\nГлобата е 20 лв. (чл. 184, ал. 3). \r\n∙             Организирана група деца на възраст до 10 години може да се движи САМО по тротоара или банкета, като първото и последното дете носят светлоотразителна жилетка, и ЗАДЪЛЖИТЕЛНО се води най-малко от две лица на възраст над 18 години. При пресичане на платното за движение водачът на групата е длъжен своевременно да подаде сигнал с палка „Стоп! Деца“, с червен флаг или с ръка, за да спре движението на пътните превозни средства (чл. 112, ал. 1). \r\n      Глобата е до 30 лв. за водача на организираната група пешеходци (чл. 184, ал. 1, т. 1).", "date": "2017.11.15", "title": "ГД „Пътна полиция”: От днес влиза в сила задължителното шофиране с гуми, предназначени за зимни условия"}
{"url": "http://www.focus-news.net/news/2017/11/15/2457209/tass-ministri-ot-kabineta-v-karakas-pristigna-v-moskva-za-podpisvane-na-sporazumenie-za-prestrukturirane-na-dalga.html", "text": "Министърът на финансите на и министърът на селското стопанство на Венецуела пристигнаха в Москва за подписването на споразумение за преструктуриране на дълга на кризисната латиноамериканска страна. Съответната информация потвърдиха за TACC представители на венецуелското посолство в Руската федерация.\r\n„Да, те пристигнаха за сключването на споразумение за преструктуриране на дълга“, заявиха от дипломатическата мисия на Венецуела.Тереза Герова", "date": "2017.11.15", "title": "ТАСС: Министри от кабинета в Каракас пристигна в Москва за подписване на споразумение за преструктуриране на дълга"}
{"url": "http://www.focus-news.net/news/2017/11/15/2457210/veliko-tarnovo-vazmozhnostite-za-finansirane-ot-evropeyskite-strukturni-i-investitsionni-fondove-prez-2018-godina-shte-se-razyasnyavat-v-obshtina-svishtov.html", "text": "Възможностите за финансиране от Европейските структурни и инвестиционни фондове през 2018 година се ще разясняват в община Свищов. Кампанията е на Областния информационен център, каза за Радио „Фокус“ – Велико Търново Светослав Стефанов, експерт „Комуникация, информация и логистика“ в институцията. Срещата започна в 10.30 часа в Залата на Община Свищов. Ще бъдат представени актуални за кандидатстване процедури по оперативните програмите, съфинансирани от Европейски структурни и инвестиционни фондове (ЕСИФ), и предстоящи възможности за кандидатстване съгласно Индикативните годишни работни програми (ИГРП) на оперативните програми за 2018 г. След това ще се проведе дискусия с отговори и въпроси. Светослав Стефанов уточни, че подобни срещи ще се проведат във всички общински центрове, по предварително изготвен график. Идеята е специалистите от Областния център да разяснят на заинтересуваните лица и фирми какви схеми и процедури се очаква да бъдат отворени по оперативните програми, чрез които у нас се финансират т.нар. европроекти. Целевата група са представители на общинските администрации, на бизнеса, НПО-та, читалища, учебни заведения. В рамките на разяснителната акция се представят механизми за кандидатства, както и сроковете, които е необходимо да бъдат спазени. Графикът с датите на срещите могат да бъдат открити на интернет сайта на Областния информационен център. Това е втората поредна кампания в рамките на настоящата календарна година.\r\nЛуиза ТРАНЧЕВА", "date": "2017.11.15", "title": "Велико Търново: Възможностите за финансиране от Европейските структурни и инвестиционни фондове през 2018 година ще се разясняват в община Свищов"}
{"url": "http://www.focus-news.net/news/2017/11/15/2457211/pregled-na-osnovni-temi-v-pazardzhishkiya-pechat.html", "text": "На първа страница вестник „Пазарджишка Марица“ коментира темата за бързите заеми под заглавието „Празнуваме на кредит“. Фирмите за бързи кредити отчитат повишение на клиентите си от началото на месеца. Теглят се суми до 2 хиляди лева, но има хора, които взимат заеми и в по-високи размери. Така доста пазарджиклии посрещат празниците на кредит, а след това цяла година изплащат сумите. Водещо заглавие на втора страница на изданието е „Още 6,8 млн. лева за саниране“. В статията се коментира, че през декември Община Пазарджик ще започне информационна кампания за набиране на заявления от сдружения на собствениците на многофамилни жилищни сгради в областния център. За тях може да се кандидатства за саниране по проект за енергийна ефективност на многофамилни жилищни сгради по Оперативна програма „Региони в растеж“ 2014-2020 г. На трета страница се коментират безпричинните отсъствия на учениците, които са причина за спиране на месечните помощи под заглавие „Спират и месечните помощи за 5 неизвинени“. На четвърта страница на вестника се коментира темата за бездомните хора под заглавие „Бедстващи бездомници отказват подслон“. Изданието коментира как местните бездомници отказват да бъдат настанени в приют въпреки задаващата се зима. Социалните работници постоянно обикалят своите „стари познайници“ и им предлагат подслон. На пета страница се разглеждат социални и психологически теми. На 6 страница се обсъжда градоустройствената програма на Пещера под заглавие „Световна награда за градоустройствена програма на Пещера“ с подзаглавие „Застрояват законно ромските махали по иновативен подход“. На осма и девета страница е отделено място за спортни новини.", "date": "2017.11.15", "title": "Преглед на основни теми в пазарджишкия печат"}
{"url": "http://www.focus-news.net/news/2017/11/15/2457212/74-kandidat-diplomati-se-yaviha-na-pismen-izpit-za-stazhant-atasheta-po-temata-za-iztochnoto-partnyorstvo.html", "text": "74 кандидати за дипломатическа кариера се явиха на писмен изпит за стажант-аташета на 14 ноември 2017 г., в МВнР. Това съобщиха от пресцентъра на Министерството на външните работи. През октомври министерството обяви общ конкурс за назначаване на 15 държавни служители на длъжност „стажант-аташе”, като срокът за подаване на документи бе 24 октомври. Целта е да бъдат привлечени повече млади хора в българската дипломатическа служба, които ще имат възможност един ден да отстояват интересите на страната ни в чужбина или като градят външната ни политика от София.\r\nТочно в 10 часа на 14 ноември постоянният секретар на МВнР Елена Шекерлетова посрещна явилите се 74-ма от общо 83-ма допуснати до участие кандидати и обяви началото на писмената част на конкурса. Форматът на изпита включва три етапа - решаване на тест от затворен тип за проверка на общата култура, както и тест от психолог; разработване на аналитично есе по външнополитическа тема от въпросите в конспекта; аналитично есе на един от езиците, с които се кандидатства.\r\nДиректорът на Дипломатическия институт към министъра на външните работи Таня Михайлова запозна участниците с инструкцията за провеждането на писмената част от конкурса и отговори на техните въпросите.\r\nИзпитът започна в 10:40 часа и приключи в 14:40. Кандидат-дипломатите писаха върху вариант №2 на теста. Те трябваше да разработят аналитично есе по тема №18 от публикувания на 29 август 2017 г. конспект: Източното партньорство - платформа за сътрудничество със страните от Източна Европа и Южен Кавказ.", "date": "2017.11.15", "title": "74 кандидат-дипломати се явиха на писмен изпит за стажант-аташета по темата за Източното партньорство"}
{"url": "http://www.focus-news.net/news/2017/11/15/2457213/blagoevgrad-okrazhnata-prokuratura-e-zapochnala-razsledvane-vav-vrazka-s-intsidenta-v-mina-oranovo.html", "text": "Окръжна прокуратура – Благоевград е започнала разследване във връзка с инцидента в мина „Ораново“. Това каза за Радио „Фокус“ – Пирин говорителят на окръжната прокуратура прокурор Весела Стоилова. „Следовател от „Окръжен следствен отдел“ при Окръжна прокуратура – Благоевград съвместно с инспектори от инспекцията по труда са извършили оглед в мината на мястото на инцидента. С това първо действие всъщност започна и разследване, наблюдавано от Окръжна прокуратура – Благоевград за престъпление по член 123, ал. 1 от Наказателния кодекс, а именно за причиняване на смърт поради незнание или немарливо изпълнение на занятие или друга правно-регламентирана дейност, представляващата източник на повишена опасност“, обясни Стоилова. Тя добави, че към момента продължават да се извършват активни действия по разследването. Провеждат се разпити на свидетели и очевидци, назначават се експертизи.\r\nЛивия НИНОВА", "date": "2017.11.15", "title": "Благоевград: Окръжната прокуратура е започнала разследване във връзка с инцидента в мина „Ораново“"}
{"url": "http://www.focus-news.net/news/2017/11/15/2457214/veliko-tarnovo-obshtinata-poluchi-visoka-otsenka-ot-svetovnata-handbalna-federatsiya.html", "text": "Велико Търново, Габрово и Българската федерация по хандбал получиха висока оценка от Световната хандбална федерация. Това съобщиха от пресцентъра на Община Велико Търново. Това се случи по време на годишния конгрес на международната организация, провел се в Анталия. Поводът бе провелата се в двата града Световна купа по хандбал. За отличната работа по организацията на престижната спортна надпревара председателят на българската федерация Росица Бакърджиева – Коева бе удостоена със специален плакет. Призът бе връчен от Хасан Мустафа – президент на Световната хандбална федерация.\r\nСветовната купа по хандбал се проведе във Велико Търново и Габрово в средата на юни. Велико Търново бе домакин на срещи от груповата фаза, на директните елиминации, както и на големия финал, спечелен от тима на Фарьорски острови. \r\nДокато траеше турнирът, президентите на Европейската и на Международната федерации по хандбал Михаел Видерер и Хасан Мустафа гостуваха във Велико Търново се срещнаха с кмета Даниел Панов. Още тогава те изразиха отличните си впечатления както от града, така и от организацията на спортната надпревара.", "date": "2017.11.15", "title": "Велико Търново: Общината получи висока оценка от Световната хандбална федерация"}
{"url": "http://www.focus-news.net/news/2017/11/15/2457215/burgas-s-kontsert-v-grada-shte-bade-otbelyazan-denyat-na-tolerantnostta.html", "text": "С концерт Бургас ще отбележи Деня на толерантността – 16 ноември. Водещ и един от участващите изпълнители е Дичо, а на сцената ще се изявят още дуетът Тодор Тодоров и Богомила Цекова, както и рок групите „Stiff bones“, „Spooky tones“ и „Nevermind“. Началото е от 16.30 часа. При хубаво време концертът ще се проведе на площад „Тройката“. Ако вали, той ще бъде преместен в Културен дом на нефтохимика. Това съобщиха от пресцентъра на Община Бургас.\r\nКонцертът е част от изпълнявания от Община Бургас проект „Интегриран подход за постигане на значими и устойчиви резултати в образователната интеграция на ученици от етнически малцинства“. Той е финансиран от Оперативна програма „Наука и образование за интелигентен растеж“, съфинансирана от Европейския съюз чрез Европейските структурни и инвестиционни фондове.\r\n16 ноември е обявен от ООН за Международен ден на толерантността. Бургаският хепънинг има за цел да възпитава младежите, че за хората се съди най-вече по вътрешния им вид, а не по външния.\r\n„Толерантността е уважение, приемане и оценяване на богатото многообразие на културите на нашия свят, на нашите форми на изразяване и начини на човешкото битие. Тя е синоним на знания, отвореност, общуване и свобода на мисълта, съвестта и убежденията“, се казва в декларация на ООН, посветена на толерантността.", "date": "2017.11.15", "title": "Бургас: С концерт в града ще бъде отбелязан Денят на толерантността"}
{"url": "http://www.focus-news.net/news/2017/11/15/2457216/afp-otvlechenata-v-darfur-shveytsarka-e-osvobodena-ot-plen.html", "text": "Суданските сили за сигурност са провели операция за освобождаването от плен на отвлечената в Дарфур миналия месец швейцарска хуманитарна работничка, предава AFP.\r\nОтвличането й бе първият подобен инцидент в Дарфур, след като по-рано тази година ООН започна да изтегля мироопазващите сили в региона. Не се привеждат данни за състоянието й.Тереза Герова", "date": "2017.11.15", "title": "AFP: Отвлечената в Дарфур швейцарка е освободена от плен"}
{"url": "http://www.focus-news.net/news/2017/11/15/2457217/dobrich-predstoi-sazdavaneto-na-dvuezichna-uebplatforma-v-pomosht-na-tarseshtite-rabota-v-pogranichniya-rayon-dobrich-konstantsa.html", "text": "Предстои създаването на двуезична уебплатформа в помощ на търсещите работа в пограничния район Добрич - Констанца. Инициативата бе представена на среща с представители на медиите и заинтересувани страни в Добрич, предаде кореспондент на Радио „Фокус” – Варна. Уебплатформата ще се поддържа на два езика – български и румънски. Идеята е да бъде представяна актуална информация за кариерно развитие и инструменти за самооценка, знания, умения и способности. Целта е да се създаде интегрирана трансгранична зона за насърчаване на трудовата заетост и мобилността на работна ръка в област Добрич и окръг Констанца в Румъния. От сайта могат да се ползват различни социални групи – безработни, работещи, които търсят нова работа, участници в проекти, икономически и социални партньори. В рамките на съвместните дейности на български и румънски специалисти ще бъде направен преглед на пазара на труда в пограничния район, ще бъдат откроени онези отрасли, където мобилността на работна ръка е възможна, ще се търсят най-атрактивните професии в добруджанския регион. Ще бъдат изработени и популяризирани видеоклипове, представящи най-търсените професии в района. Героите в тези кратки филми ще бъдат реални лица, работещи в съответната сфера. Според Татяна Гичева, ръководител на офиса на Европейската мрежа по предприемачество в Добрич и координатор на дейностите, бизнес средите от двете страни на границата вече алармират за тревожна тенденция – липсват кадри за трудовия пазар. Акцент ще бъде създаването на мрежа от заинтересовани страни в пограничния регион, за да се обменя актуална информация. Партньори в дейностите са Търговско-промишлената палата в Добрич, Камарата за търговия, индустрия, навигация и земеделие в румънския град Констанца и Европейският културен институт „Еврика“ в Добрич. \r\nЖулиета НИКОЛОВА", "date": "2017.11.15", "title": "Добрич: Предстои създаването на двуезична уебплатформа в помощ на търсещите работа в пограничния район Добрич - Констанца"}
{"url": "http://www.focus-news.net/news/2017/11/15/2457218/ministar-temenuzhka-petkova-nalaganeto-na-moratorium-za-dobiva-na-gaz-v-dobrudzha-e-mnogo-smelo-reshenie-koeto-tryabva-da-mine-prez-seriozen-analiz.html", "text": "Налагането на мораториум за добива на газ в Добруджа е много смело решение. Това каза пред журналисти министърът на енергетиката Теменужка Петкова, която присъства на откриването на годишната среща на решаващия орган на Асоциацията на европейската петролна индустрия, във връзка с възможността за налагане на мораториум за добива на газ в Добруджа, както поиска омбудсманът Мая Манолова, предаде репортер на Агенция „Фокус“. „Един от основните приоритети на нашето правителство е да работим за това да се диверсифицират източниците за доставка на природен газ. Когато технологията е абсолютно безопасна и не са на лице никакви законови пречки, аз мисля, че подобно решение е много смело и то трябва да бъде плод на много сериозен анализ. Защото това означава по никакъв начин, ако България има определени запаси от газ, те да не бъдат използвани в интерес на българския бизнес и българските граждани“, коментира министър Петкова. \r\nНа въпрос дали е възможно да бъдат развалени сделки в енергетиката предвид обявената от ГЕРБ ревизия на правителствените сделки, тя отговори: „Трудно ми е направя подобна прогноза. За да се стигне до нещо подобно, трябват много сериозни доказателства и анализ. Много сериозна ревизия трябва да бъде направена на всички тези сделки. Това е един процес, за който никой не може да се произнесе какво би се случило във времето напред“. \r\nПо отношение на това как правителството и министерството ще се преборят със сивия сектор при горивата, министър Петкова отбеляза, че борбата със сивата икономика и събирането на повече приходи е сред основните им приоритети. „Не бих казала, че има чадър. Виждате, че правителството полага усилия, борим се, полагаме неимоверни усилия, за да можем наистина да се преборим с този сив сектор. Борбата не е лесна, това са тежки битки. Надявам се правителството да спечели“, коментира още тя. \r\nВесела ПЕТРОВА", "date": "2017.11.15", "title": "Министър Теменужка Петкова: Налагането на мораториум за добива на газ в Добруджа е много смело решение, което трябва да мине през сериозен анализ"}
{"url": "http://www.focus-news.net/news/2017/11/15/2457219/otets-stiliyan-hram-sv-nikola-chernomorets-po-vazhnata-chast-ot-posta-e-duhovnata-da-se-vazdarzhame-ot-vsichko-onova-koeto-prinizyava-choveshkata-dusha.html", "text": "Коледните пости символизират глада на човека за Бог. Това каза за Радио „Фокус“ – Бургас отец Стилиян от храма „Свети Никола“ в град Черноморец. „Те символизират нашата немощ, когато искаме да се справим с греховете си в този свят. Трудно можем сами да се справим с тях, ако нямаме помощ от Бог. Затова се дава обет пред Бога в периода преди Рождество Христово, за да се пречисти човек и да посрещне празника подготвен, с едно чувство на удовлетвореност за това, че е успял да влезе в новата година пречистен, с нова душа и сърце и да поеме по пътя, който Бог е начертал“, каза още отец Стилиян. \r\nСпоред него постите са самостоятелен акт. „Въпреки че се обявява за всички християни, той трябва да се изживее самостоятелно, т.е. пътят да се извърви самостоятелно“, добави още той. По думите му не всеки може да пости. „Определението за пост е въздържание от определени храни и възбудителни напитки. По-важната част от поста е духовната, т.е. да се опитаме в този период да се въздържим от лоши мисли, чувства, клюки, интриги, от всичко онова, което принизява човешката душа“, каза отец Стилиян. По думите му постът е съпроводен с изповед на християнина пред свещеник, който му дава допълнителни указания какво трябва да прави, за да може да извърши този духовен подвиг. Бременни жени, хора, изпълняващи тежък физически труд, болни не постят. „За тях постът е въздържание в духовната сфера“, добави отец Стилиян. По думите му пост е черковнославянски термин, който означава не само въздържание, но и страж, воин.\r\nМария РУСЕВА", "date": "2017.11.15", "title": "Отец Стилиян, храм „Св. Никола“ – Черноморец: По-важната част от поста е духовната – да се въздържаме от всичко онова, което принизява човешката душа"}
{"url": "http://www.focus-news.net/news/2017/11/15/2457220/d-r-desislava-panayotova-po-vreme-na-posti-tryabva-da-zasilim-svoya-duhoven-zhivot-i-da-go-izdignem-kato-blagouhanna-zhertva-pred-gospoda.html", "text": "По време на пости трябва да засилим своя духовен живот и да го издигнем като благоуханна жертва пред Господа. Това каза богословът д-р Десислава Панайотова в интервю за Агенция „Фокус“ във връзка с Рождественския пост.  На въпрос днес повече хора ли постят, отколкото в миналото, д-р Панайотова заяви: „Ако сравним с близкото минало – да. Повече хора вече знаят, че съществува постът като подвиг, като вид усилие в чест на Бога. Повече хора го съблюдават и Слава Богу не само като диета, а с духовни подбуди. Ако обаче сравним днешните пости с постенето на хората преди 100 години, тогава са постели по-масово“. „В сравнение с преди 20-30 години сега повече хора постят за наша радост“, добави тя. \r\nД-р Панайотова призова всички християни да се готвят за посрещането на Царя на царете, който идва сред нас кротък и смирен и изисква същото - смирение и любов, защото само тези, които обичат, които се смиряват и вярват в Бога, ще наследят царството на Царя. По думите й духовният пост, който всеки от нас трябва да съблюдава, се състои в това, че трябва повече и по-интензивно да се готви за празника, да мисли за раждането на Спасителя, да следва неговия пример,  т.е. да бъдат кротки и смирени по сърце и възвишени, да прощават на ближните и да вършат добри дела. „Това е нещо, което винаги трябва да правим, но по време на пости трябва да засилим своя духовен живот и да го издигнем като благоуханна жертва пред Господа“, посочи още богословът. \r\nДеница КИТАНОВА", "date": "2017.11.15", "title": "Д-р Десислава Панайотова: По време на пости трябва да засилим своя духовен живот и да го издигнем като благоуханна жертва пред Господа"}
{"url": "http://www.focus-news.net/news/2017/11/15/2457221/pernik-v-selo-rudartsi-zapochna-kampaniyata-za-bezplatna-kastratsiya-na-kucheta.html", "text": "В село Рударци започна кампанията на Община Перник за безплатна кастрация на кучета по селата. Това съобщиха от пресцентъра на Община Перник. На начало на инициативата лично присъства зам.-кметът Денислав Захариев. Той благодари на стопаните и на кмета на населеното място Богдан Богданов за бързата реакция и сподели , че искрено се надява този пример да бъде последван от много хора.\r\n„Това е една ударна акция, за да можем да кастрираме максимален брой кучета. Всяка седмица екип от Кастрационния център ще посещава малките населени места, за да кастрират четириноги. След това представители на Общинския инспекторат ще направят проверка, за да констатират броя на некастрираните кучета и ще бъдат установени собствениците им. Те ще трябва да заплатят данъка на своя любимец“, коментира Захариев. \r\nТой допълни, че според оценката на всички екологични организации, това е начинът за справяне с проблема.\r\n„По техни данни от селата идва големия брои бездомни кучета , които се освобождават в областния град“, посочи Захариев.\r\n„Интервенцията на кучето става в престой от 3 до 5 дни. През този период се извършва самата операция , кучето се ваксинира и обезпаразитява. Ще бъде издаден ветеринарен паспорт с всичко , което сме направили . В него ще бъдат регистрирани всички манипулации. Целта е по този начин да се идентифицират кучета и да има контрол“, обясни д-р Стефан Ковачев от Кастрационния център . \r\n„На хората трябва да им се обясни , че по този начин ще спрем убийствата на кучетата. Не може да ги оставят безпризорни. Тези мерки ще предпазят и от ухапвания“, коментира Богдан Богданов.", "date": "2017.11.15", "title": "Перник: В село Рударци започна кампанията за безплатна кастрация на кучета"}
{"url": "http://www.focus-news.net/news/2017/11/15/2457222/veliko-tarnovo-zapochva-izgrazhdaneto-na-koledniya-bazar-v-grada.html", "text": "Започва изграждането на Коледния базар във Велико Търново, предаде репортер на Радио „Фокус“ – Велико Търново. Част от атракционите, които ще забавляват децата в дните преди големия християнски празник, вече са разположени в парк „Марно поле“. Непосредствено до шадравана се намира Виенското колело, което предстои да бъде сглобено. Отново ще бъдат поставени и дървените къщички, в които ще се продават разнообразни коледни подаръчни сувенири, греяно вино и занаятчийски произведения. Очаква се и тази година родни и чуждестранни производители да представят своето производство. Павилионите са общо 25. Ще има и коледна къща, в която джуджетата ще приемат детските писма до Дядо Коледа.\r\n„Фокус“ припомня, че миналата седмица във Велико Търново започна монтирането на коледната украса. Над 1000 светещи тела и елементи в различни цветове, както и 100 фигури ще блестят празнично по повод предстоящите в края на годината коледни и новогодишни празници. Те ще бъдат разположени както в центъра на града, така и в кварталите на Велико Търново. Предстои монтирането на голяма изкуствена елха пред сградата на общината. С коледни светлини ще бъдат украсени и иглолистните дървета край паметника „Майка България“. Коледните светлини  ще бъдат включени във вечерните часове на 24 ноември – точно един месец преди Бъдни вечер.\r\nНадежда КРЪСТЕВА", "date": "2017.11.15", "title": "Велико Търново: Започва изграждането на Коледния базар в града"}
{"url": "http://www.focus-news.net/news/2017/11/15/2457223/ekathimerini-prolivnite-dazhdove-predizvikaha-navodneniya-kray-gratskata-stolitsa.html", "text": "Проливните дъждове, които паднаха в нощта срещу сряда, предизвикаха наводнения в районите край гръцката столица, съобщава електронното издание Ekathimerini.\r\nПътищата в населеното място Неа Перамос, разположено на около 27 километра западно от Атина, са се превърнали в реки от кал, става ясно от кадрите на местните телевизии. \r\n„На практика целият град Неа Перамос е наводнен. Не мисля, че някога сме виждали подобно нещо\", заяви кметът на Григорис Стамулис пред Antenna TV, като същевременно допълни, че са в ход операции за оказване на помощ на засегнатите граждани. \r\nНякои от жителите на населеното място са били принудени да се качат на покривите на домовете си, но няма опасност за живота им, увери кметът. \r\nВъв вторник Гърция обяви извънредно положение на остров Сими заради силна буря, която нанесе щети по домовете на населението и доведе до прекъсване на електричеството и водоснабдяването.Тереза Герова", "date": "2017.11.15", "title": "Ekathimerini: Проливните дъждове предизвикаха наводнения край гръцката столица"}
{"url": "http://www.focus-news.net/news/2017/11/15/2457224/55-godishniyat-stefan-sinyakov-ot-dolno-osenovo-e-pochinaliyat-minyor-pri-intsidenta-v-rudnik-oranovo.html", "text": "55-годишният Стефан Синяков от Долно Осеново е починалият миньор при инцидента в рудник „Ораново“. Това каза за Радио „Фокус“ – Пирин Бисер Сегменов, кмет на населеното място в община Симитли. Той обясни, че починалият мъж е бил от добро семейство, женен, баща на две деца, едно от които живее в Германия, а другото в Америка. „При инцидента загина един миньор, други трима са се отървали по чудо от подобна трагедия, тъй като са се намирали в близост до нашия съгражданин, който беше затиснат от вагонетка“, каза още Сегменов. Той добави, че е бил направен опит Стефан Синяков да бъде спасен, като веднага е транспортиран с екип на Спешен център до болницата в Благоевград, но по-късно е издъхнал от раните си.\r\nЛивия НИНОВА", "date": "2017.11.15", "title": "55-годишният Стефан Синяков от Долно Осеново е починалият миньор при инцидента в рудник „Ораново“"}
{"url": "http://www.focus-news.net/news/2017/11/15/2457225/zheni-nacheva-shte-bade-predsedatel-na-nadzorniya-savet-na-nzok.html", "text": "Жени Начева, д-р Бойко Пенков и Росица Велкова-Желева са определени за представители на държавата в Надзорния съвет на Националната здравноосигурителна каса, като Жени Начева ще бъде председател на този орган. Това съобщиха от правителствената информационна служба.\r\nКирил Ананиев, който беше избран за министър на здравеопазването, д-р Мирослав Ненков и Лидия Нейчева са освободени от ръководните длъжности в НЗОК поради промяна в служебното им положение.\r\nКъм момента Жени Начева е заместник-министър на здравеопазването. Тя е отговаряла за бюджета и финансите в Националната здравноосигурителна каса, която по-късно оглавява. До назначаването й за заместник-министър на здравеопазването е директор на дирекция в Министерството на финансите.\r\nД-р Бойко Пенков също е заместник-министър на здравеопазването към настоящия момент. Той е заемал различни позиции в здравния сектор. Бил е начело и на Националната здравноосигурителна каса. Д-р Пенков два пъти е заемал длъжността заместник-министър на здравеопазването.\r\nРосица Велкова-Желева е заместник-министър на финансите. До назначаването й на този пост е дългогодишен ръководен служител в Министерството на финансите. Била е и заместник-председател на Държавната агенция за осигурителен надзор.", "date": "2017.11.15", "title": "Жени Начева ще бъде председател на Надзорния съвет на НЗОК"}
{"url": "http://www.focus-news.net/news/2017/11/15/2457226/ministar-boil-banov-podkrepi-v-yunesko-kandidaturata-na-episkopskata-bazilika-na-filipopol.html", "text": "Пред многобройна публика на церемония снощи в централата на ЮНЕСКО в Париж България представи Епископската базилика на Филипопол и античните мозайки на Пловдив. Това съобщиха от пресцентъра на Министерство на културата. Министърът на културата Боил Банов, кметът на Пловдив инж. Иван Тотев, президентът на фондация „Америка за България“ Нанси Шилър и заместник-министърът на туризма Ирена Георгиева подчертаха в приветствията си желанието на страната ни да покаже на света в пълния му блясък изключителното ни наследство.\r\nНа церемонията в централата на ЮНЕСКО в Париж, чийто домакин бе посланикът на България във Франция Н. Пр. Ангел Чолаков, присъстваха и досегашният генерален директор на Организацията на обединените нации за образование, наука и култура Ирина Бокова, представители на ЮНЕСКО и различни институции, заместник-кметът по култура и туризъм на Община Пловдив Александър Държиков и др.\r\nН. Пр. Ангел Чолаков припомни във встъпителните си думи, че през последните две седмици има няколко добри новини за България - тя беше избрана в Изпълнителния съвет на ЮНЕСКО с много голям брой гласове, а Габрово като град на занаятите се включва в Мрежата на творческите градове. След това Н. Пр. Чолаков даде думата на „ентусиастите, архитектите на това приключение” – които представиха Епископската базилика на Филипопол.\r\nМинистърът на културата Боил Банов подчерта, че за няколко века нашите земи са част от Римската империя, която оставя след себе си пътища, укрепления и водопроводи, многобройни обществени и култови сгради. „Несъмнено сред най-впечатляващите паметници на културно наследство от този период, които откриваме под много от днешните български градове, са античните мозайки, украсявали подовете на частни домове на заможни римски граждани или на базилики от периода на ранно разпространение на християнството”, посочи министър Банов. „Епископската базилика на Филипопол е паметник, с който България се гордее, но който принадлежи на света. Ето защо Министерството на културата убедено подкрепя инициативата на Община Пловдив и Фондация „Америка за България“ да разкрият и да социализират базиликата, за да я представят в пълния  блясък като част от римското мозаечно наследство на страната ни и достоен кандидат за включване в Списъка на световното културно и природно наследство на ЮНЕСКО”, каза в заключение министърът на културата.\r\n„Аз и моят екип от Министерството на туризма Ви каним да посетите страната ни, за да се убедите сами колко разнообразно и впечатляващо е културно-историческото ни наследство”, каза зам.-министърът на туризма Ирена Георгива. „Ние високо ценим културното си наследство и желаем да го покажем на света в пълния му блясък”, подчерта кметът на Пловдив инж. Тотев. „За Фондация „Америка за България“ е привилегия да подкрепи връщането към живот на Епископската базилика на Филипопол. С нетърпение очаквам работата по кандидатурата към ЮНЕСКО, както и да Ви посрещна на откриването на Базиликата в началото на 2019 година”, посочи президентът на фондация „Америка за България“ Нанси Шилър.\r\nПо правилник България има право да предложи само един обект и това ще бъде Епископската базилика на Филипопол. Тя е най-голямата раннохристиянска църква в страната, която заема централно място в съвременен Пловдив. Историята на мястото й обхваща поне 12 века. Открита при разкопките монета на император Лициний (308-324) дава основание на хипотезата, че базиликата е сред първите, построени в Римската империя след легализирането на християнството през 313 г. Размерите, украсата и централното разположение на църквата в близост до форума на античния град свидетелстват за голямата и влиятелна християнска общност във Филипопол. Базиликата е широка 36 м, дълга над 90 м и е с впечатляваща архитектура – централен и два странични кораба, апсида, нартекс (преддверие) и атриум (открит двор) с колонади. Вътрешността била украсена с колони с капители с християнски символи, стенописи и пищни мозаечни подове. Мозайките са най-добре запазената част от сградата. Правени са на три етапа, образуват два пласта и имат обща площ от 2000 кв. м.\r\nУсилията сега ще бъдат насочени към внасяне на документите за вписването на Епископската базилика на Филипопол заедно с римските мозайки в Списъка на световното културно и природно наследство на ЮНЕСКО до края на януари 2018 г., за да може предложението на България да бъде разгледано на сесията на международната организация през септември следващата година.", "date": "2017.11.15", "title": "Министър Боил Банов подкрепи в ЮНЕСКО кандидатурата на Епископската базилика на Филипопол"}
{"url": "http://www.focus-news.net/news/2017/11/15/2457227/12-miliona-pensioneri-shte-poluchat-dobavka-kam-pensiite-si-za-koleda.html", "text": "Над 1 232 000 пенсионери ще получат по 40 лв. добавка към пенсиите си за месец декември. Допълнителната сума към пенсията ще се изплаща на пенсионери, на които пенсията или сборът от пенсиите, заедно с добавките и компенсациите към тях за месец декември 2017 г., са в размер до 321 лв. включително. Това съобщиха от правителствената информационна служба.\r\nЗа изплащането на добавките към пенсиите за Коледа правителството ще отпусне допълнителни 49 300 000 лева по бюджета на Държавното обществено осигуряване. Средствата са осигурени за сметка на преструктуриране на разходите и/или трансферите по централния бюджет за 2017 г.", "date": "2017.11.15", "title": "1,2 милиона пенсионери ще получат добавка към пенсиите си за Коледа"}
{"url": "http://www.focus-news.net/news/2017/11/15/2457228/pregled-na-nyakoi-ot-osnovnite-temi-v-balkanskiya-pechat-agentsiya-fokus.html", "text": "Проливните дъждове, които паднаха в нощта срещу сряда, предизвикаха наводнения в районите край гръцката столица, съобщава електронното издание Ekathimerini.\r\nПътищата в населеното място Неа Перамос, разположено на около 27 километра западно от Атина, са се превърнали в реки от кал, става ясно от кадрите на местните телевизии. \r\n„На практика целият град Неа Перамос е наводнен. Не мисля, че някога сме виждали подобно нещо\", заяви кметът на Григорис Стамулис пред Antenna TV, като същевременно допълни, че са в ход операции за оказване на помощ на засегнатите граждани. \r\nНякои от жителите на населеното място са били принудени да се качат на покривите на домовете си, но няма опасност за живота им, увери кметът. \r\nВъв вторник Гърция обяви извънредно положение на остров Сими заради силна буря, която нанесе щети по домовете на населението и доведе до прекъсване на електричеството и водоснабдяването.\r\n*** Министърът по въпросите за европейските работи Йомер Чилик заяви, че кандидатстващата за членство в Европейския съюз Турция не може да бъде определяна от Брюксел само като партньор в борбата срещу тероризма и справянето с бежанската криза, пише вестник Daily Sabah. \r\nЧилик подчерта, че преговорите за членство в Общността са ключови за отношенията между Брюксел и Анкара. „Турция не може да се разглежда единствено като военен щаб в борбата срещу тероризма или като лагер за бежанци. Ние не приемаме да бъдем страна, с която единствено си сътрудничат по въпросите на бежанците и борбата срещу тероризма\", заяви Челик пред парламента в Анкара. Турският министър подчерта недвусмислено, че страната му подкрепя пълноправните преговори за членство и не би приела други предложения за партньорство.\r\nРазговорите между Анкара в Брюксел са достигнали до задънена улица в резултат на пропастта по отношение на ключови политически въпроси. Въпреки че някои европейски държави призоваха за прекратяване на преговорите с Турция, Анкара бе категорична, че няма да напусне масата за преговори за членство в ЕС.\r\n*** Босна и Херцеговина е невъзможна държава, но продължава да съществува благодарение на натиска на международната общност. Това заяви Милорад Додик, президент на Република Сръбска, една от съставните части на страната, пише скопското електронно издание „Локално“.\r\nГоворейки пред сръбската държавна телевизия РТС, Додик подчерта, че босненските сърби са били принудени да приемат Дейтънското споразумение, въпреки че никога не са искали да живеят в държавата Босна и Херцеговина.\r\n„Тази държава продължава да съществува благодарение на намесата на международната общност, която вече губи силата си и не е същата като преди пет или 10 г.\", заяви Додик.\r\nСъгласно думите му, в Република Сръбска са налице всички елементи, които гарантират функционирането й като отделна държава.\r\n„Има територия, народ, който иска държава, изпълнителна власт и добри регионални отношения. Най-добре е бошняците да се разделят. Ние просто губим време заедно. Чудовището Босна и Херцеговина не може да функционира“, заключи Додик.\r\n***", "date": "2017.11.15", "title": "Преглед на някои от основните теми в балканския печат (Агенция „Фокус“)"}
{"url": "http://www.focus-news.net/news/2017/11/15/2457229/blagoevgrad-v-grada-shte-se-provede-initsiativata-festival-na-tolerantnostta.html", "text": "„Фестивал на толерантността“ ще се проведе в Благоевград. Инициативата се организира по повод Международния ден на толерантността. Това съобщиха от пресцентъра на Община Благоевград. Събитието ще се проведе на 16 ноември и ще започне в 11.00 часа на пл. „Георги  Измирлиев“. „Фестивал на толерантността“ цели да насърчи социалното сближаване на гражданите в Благоевград. По време на  празника, ученици от четири гимназии в Благоевград (Езикова гимназия \"Акад. Л. Стоянов“, Природо-математическа гимназия \"Акад. С. П. Корольов\", Професионална гимназия по строителство, архитектура и геодезия \"Васил Левски\" и Национална хуманитарна гимназия \"Св. св. Кирил и Методий\"), заедно с екипа на Активно Българско Общество и международни доброволци, ще представят техни инициативи свързани с темата за социалното  сближаване. Жители и гости на Благоевград ще могат да се включат в интерактивните дейности и игри, организирани от младежите, и да научат повече по темата за социалното разделение и различните начини за справяне с проблема. \r\n\"Фестивал на толерантността\" (\"Festival of Tolerance\") е част от проект \"The Legacy of Inclusion\" - пилотна дейност, финансирана от Европейска Младежка Фондация към Съвета на Европа и се организира от сдружение \"Активно Българско Общество\" съвместно с Община Благоевград.  Целта му е  да обедини група млади хора в борбата срещу социалното разделение, стереотипите и предразсъдъците към малцинствените групи.", "date": "2017.11.15", "title": "Благоевград: В града ще се проведе инициативата „Фестивал на толерантността“"}
{"url": "http://www.focus-news.net/news/2017/11/15/2457230/kyustendil-prez-zimata-chast-ot-patishtata-za-visokoplaninskite-sela-shte-se-pochistvat-po-grafik.html", "text": "Готовността за зимата, сметосъбирането и мерки срещу заболявания по птиците бяха основните теми на заседанието на кметовете на села от община Кюстендил, предаде репортер на Радио „Фокус” – Кюстендил. На заседанието, провело се в залата на сградата на Община Кюстендил, присъстваха и представители на общинска администрация. Беше поставен акцент върху подготовката на малките населени места за предстоящия зимен сезон. Стана ясно, че за високопланинските села ще се изготви график за почистване на пътищата извън тези, които ще бъдат почиствани от фирмата, спечелила обществената поръчка за тази дейност. \r\nВ полските села кметовете са ангажирали доброволци с необходимата техника, които ще се включат в тази дейност. Стана ясно, че вече има и график, чрез който ще бъде извършвано събирането на битовите отпадъци в селата. Очаква се закупуването и на специализиран автомобил, чрез който отново по график да бъде подменено изгорялото улично осветление. Кметовете получиха и заповед, чрез която са регламентирани мерки за предпазване от заболявания на домашните птици.\r\nВенцеслав ИЛЧЕВ", "date": "2017.11.15", "title": "Кюстендил: През зимата част от пътищата за високопланинските села ще се почистват по график"}
{"url": "http://www.focus-news.net/news/2017/11/15/2457231/veliko-tarnovo-s-11-sm-se-e-povishi-nivoto-na-reka-dunav-kray-svishtov-prez-izminaloto-denonoshtie.html", "text": "С 11 см се е повишило нивото на река Дунав при Свищов за изминалото денонощие, съобщиха от Хидрометеорологичната станция в града. Водният стоеж на реката е 160 см. \r\nТемпературата на водата e 11.2 градуса.", "date": "2017.11.15", "title": "Велико Търново: С 11 см се е повиши нивото на река Дунав край Свищов през изминалото денонощие"}
{"url": "http://www.focus-news.net/news/2017/11/15/2457232/blagoevgrad-10-000-lv-i-kompyutar-sa-otkradnati-ot-ofis-v-tsentara-na-grada.html", "text": "10 000 лв. и компютър са откраднати от офис в центъра на града. Това съобщиха от ОДМВР - Благоевград. По случая работят полицейски служители на 1-во РУ - Благоевград. Сигналът е получен за времето от 18.13 часа на 13 ноември 2017 г. до 07.40 часа на 14 ноември 2017 г., неизвестен извършител е проникнал в офиса и е отнел компютър и сумата от около 10 000 лева. За случая е уведомена РП - Благоевград. Образувано е досъдебно производство.", "date": "2017.11.15", "title": "Благоевград: 10 000 лв. и компютър са откраднати от офис в центъра на града"}
{"url": "http://www.focus-news.net/news/2017/11/15/2457233/reuters-prezidentat-na-yuar-izrazi-nadezhdi-che-nyama-da-ima-protivokonstitutsionni-promeni-na-pravitelstvoto-v-zimbabve.html", "text": "В сряда президентът на Южноафриканска република Джейкъб Зума изрази надежда, че няма да има „противоконституционни промени на правителството“ в Зимбабве, след като армията пое контрола в столицата Хараре, предава Reuters.\r\nЗума също призова правителството и армията на Зимбабве да разрешат приятелски проблемите и увери, че ЮАР има готовност са окаже съдействие за разрешаването на кризата в Хараре.Тереза Герова", "date": "2017.11.15", "title": "Reuters: Президентът на ЮАР изрази надежди, че няма да има „противоконституционни промени на правителството“ в Зимбабве"}
{"url": "http://www.focus-news.net/news/2017/11/15/2457234/shumen-za-tri-mesetsa-se-zabranyava-dostapat-i-dvizhenieto-na-avtomobili-do-darzhavni-i-obshtinski-gorski-teritorii-v-pp-shumensko-plato.html", "text": "Забранява се достъпът и движението на пътни превозни средства, спортни мотори и четириколесни моторни превозни средства до горските територии държавна и общинска собственост в Природен парк „Шуменско плато. Това съобщиха от Североизточното държавно предприятие. Заповедта е на директора на Регионалната дирекция по горите в Шумен инж. Емил Гелов и е по предложение на шуменското горско стопанство. Целта е да бъдат опазени и защитени горските територии, които по това време на годината стават обект на незаконна сеч. Забраната е за срок от три месеца, като влезе в сила на 13 ноември т.г. и ще важи до 12 февруари 2018 година. Заповедта може да бъде продължена, ако набезите в горите продължат. През следващите дни по подходите към платото, където ще бъде забранено преминаването, ще бъдат поставени табели. Достъпът до туристическите заслони ще се разрешава само по указаните пътища. \r\nПреминаването и престоят в горските територии на платото се разрешава само на служители на Изпълнителната агенция по горите, СИДП, ДГС-Шумен, ОУПБЗН-Шумен, РИОСВ-Шумен и ПП „Шуменско плато“ при изпълнение на служебните им задължения. Подобна заповед (забраняваща преминаването през горските пътища) беше издадена и през 2013 година, когато отново бяха регистрирани нарушения в горите на територията на парка. Гражданите трябва да знаят, че се спира движението по черните пътища, но не и по тези, които водят към заслоните и местата за отдих. Заповедта подлежи на обжалване в 14-дневен срок от издаването и.", "date": "2017.11.15", "title": "Шумен: За три месеца се забранява достъпът и движението на автомобили до държавни и общински горски територии в ПП „Шуменско плато“"}
{"url": "http://www.focus-news.net/news/2017/11/15/2457235/sled-dve-poimenni-proverki-parlamentat-zapochna-rabota-i-si-udalzhi-rabotnoto-vreme-do-1600-chasa.html", "text": "След две поименни проверки, парламентът започна работа, предаде репортер на Агенция „Фокус“. В зала се регистрираха 122 депутати. Депутатът от ГЕРБ Делян Добрев предложи удължаване на работното време до 16.00 часа заради „поведението на БСП“, с което са били изгубени повече от два часа време. Неговото предложение бе подкрепено единодушно със 118 гласа „за“. \r\nЛюба АЛЕКСИЕВА", "date": "2017.11.15", "title": "След две поименни проверки, парламентът започна работа и си удължи работното време до 16.00 часа"}
{"url": "http://www.focus-news.net/news/2017/11/15/2457236/pregled-na-osnovnite-temi-vav-varnenskiya-pechat.html", "text": "„Броят на кръводарителите намалява“ е заглавие то първа страница в днешния брой на варненския вестник „Черно море“. Темата продължава на стр. 4 с информация за провелата се кръгла маса „Дари кръв – подари живот“. Директорът на Районния център по трансфузионна хематология (РЦТХ) във Варна д-р Жанина Йорданова заяви, че броят на кръводарителите намалява, успоредно с това заболеваемостта сред населението и високоспециализираните операции, които изискват кръв и кръвни продукти, се увеличават. Освен Варна РЦТХ обслужва също Добрич, Шумен, Силистра и Търговище. \r\n„Теглят над 20 милиона от ЕБВР за подобряване на градската среда“, е друго заглавие в броя. Поемането на дългосрочен дълг за 4 важни за града проекта бе подложено на обществено обсъждане съгласно изискванията на закона. 20 111 487 лв. предстои да бъдат изтеглени от Европейската банка за въстановяване и развитие на два транша. Те ще са предназначени за покриване на недопустимите разходи по проектите „Естетизация и модернизация на градската среда във Варна“, „Интегриран градски транспорт на Варна – втора фаза“, „Подготовка и изпълнение на проект за развитие на инфраструктурата за отпадъчни води в агломерация кк Златни пясъци и „Зона за платено улично паркиране и поставяне на зарядни станции за електрически автомобили в гр. Варна“. \r\n„Липсата на майчина кърма виновна за диабета при децата“ е друга тема в броя. Над 500 000 души у нас са с диабет. Тревожното е, че възрастта на засегнатите се понижава и все повече деца се разболяват. Учените смятат, че основната причина за това е липсата на майчина кърма. \r\n„Дофинансират с 87 370 лв. шест училища“ четем още в броя. С 87 370 лв. ще бъдат дофинансирани 6 училища, за да бъде обезпечено функционирането през новата учебна година на 9 маломерни и три слети паралелки на територията на община Варна. 64 530 лв. от тях трябва да бъдат осигурени до края на календарната година. Решението бе утвърдено от съветниците от постоянната комисия „Наука и образование“ към ОбС – Варна. Сумата ще бъде осигурена от общинския бюджет. \r\n„Провериха сигнал за замърсяване на Белославското езеро“ информира вестникът. Eксперти на Басейнова дирекция, на Морска администрация – Варна и Регионалната лаборатория при Изпълнителната агенция по околна среда провериха сигнал за петно в Белославското езеро. Сигналът е получен на 10 ноември на „зеления“ телефон. Обаждането е за петно с размер приблизително 500 мeтра. \r\n„С монета, картичка и изложба отбелязаха 120 г. от Военноморска база – Варна“ е друга тема в броя днес. Фотоизложба със 120 снимки проследява 120-годишната история на Военноморска база – Варна. Експонирана е във Фестивалния и конгресен център. През всичките тези години мисията е била една – защита на морските пространства. Базата е единственото подразделение, което участва достойно във всички войни, в които е била въвличана България.", "date": "2017.11.15", "title": "Преглед на основните теми във варненския печат"}
{"url": "http://www.focus-news.net/news/2017/11/15/2457237/parlamentat-prie-na-parvo-chetene-zakonoproekta-na-bsp-za-promeni-v-zakona-za-privatizatsiyata-i-sledprivatizatsionniya-kontrol.html", "text": "Парламентът прие на първо четене законопроекта на БСП за промени в Закона за приватизацията и следприватизационния контрол, предаде репортер на Агенция „Фокус“. Предложението бе подкрепено със 119 гласа „за“, 0 „против“ и 1 „въздържал се“. \r\nСпоред мотивите на законопроекта, се въвеждат ограничения за приватизацията на някои структуроопределящи за икономиката на страната дружества, като е създаден специален ред на публичност и допълнителен обществен контрол. Последното се осъществява, като дружествата са включени в специален списък към Закона и за разпоредителни сделки с дружества, включени в този списък, включително и за техните обособени части, се изисква решение на Народното събрание, взето по предложение на Министерския съвет. Според вносителите „порочното и превратно тълкуване“ на Закона от представители на изпълнителния съвет на Агенцията за приватизация и следприватизационен контрол, че едва ли не тя свободно и без санкция на НС, може да се разпорежда с т.нар. „обособени части“ от дружествата, включени в забранителния списък, е довело до сключване на сделки за приватизация при очевидно нарушаване на волята на законодателя. \r\nЛюба АЛЕКСИЕВА", "date": "2017.11.15", "title": "Парламентът прие на първо четене законопроекта на БСП за промени в Закона за приватизацията и следприватизационния контрол"}
{"url": "http://www.focus-news.net/news/2017/11/15/2457238/afp-prezidentat-na-livan-zayavi-che-premierat-saad-hariri-e-zadarzhan-v-sauditska-arabiya.html", "text": "Ливанският президент Мишел Аун заяви в сряда, че министър-председателят на страната Саад Харири е бил „задържан\" в Саудитска Арабия, където той обяви оставката си по-рано този месец, предава AFP.\r\n„Нищо не оправдава неуспеха на министър-председателя Саад Харири да се върне в продължение на 12 дни, затова смятаме, че той е задържан в нарушение на Виенската конвенция\", се казва е съобщение от държавния глава, публикувано на официалната страница на ливанското президентство.Тереза Герова", "date": "2017.11.15", "title": "AFP: Президентът на Ливан заяви, че премиерът Саад Харири е „задържан\" в Саудитска Арабия"}
{"url": "http://www.focus-news.net/news/2017/11/15/2457239/ognyan-yanev-kmet-na-selo-stensko-vavezhdat-se-dopalnitelni-merki-za-sigurnost-zaradi-konstatirani-sluchai-na-ptichi-grip-v-stranata.html", "text": "Въвеждат се допълнителни мерки за сигурност заради констатирани случаи на птичи грип в страната. Това каза пред Радио „Фокус” – Кюстендил Огнян Янев, кмет на село Стенско. По думите му всички кметове и кметски наместници на села са получили заповед, издадена от кмета на Община Кюстендил Петър Паунов, касаеща въвеждането на забрани и правила при отглеждането на домашни птици. Кметовете по населени места трябва да изготвят и да предоставят официалния ветеринарен лекар за Община Кюстендил списъци на стопанствата за отглеждане на птици и броят на птиците в тях. \r\nЗабранява се провеждането на пазари и изложби на птици в региона. Въвеждат се и изисквания към собствениците на обекти за отглеждане на птици. Те не трябва да допускат излизане на отглежданите птици извън помещенията, пригодени за тях. Не трябва да се допуска контакт между домашни и диви птици, а фуражите за храна трябва да бъдат съхранявани в закрити помещения. Собствениците на птици трябва да уведомяват незабавно ветеринарния лекар или кмета на населеното място, ако се констатира промяна в здравословното състояние на птиците.\r\nВенцеслав ИЛЧЕВ", "date": "2017.11.15", "title": "Огнян Янев, кмет на село Стенско: Въвеждат се допълнителни мерки за сигурност заради констатирани случаи на птичи грип в страната"}
{"url": "http://www.focus-news.net/news/2017/11/15/2457240/parlamentat-napravi-promeni-v-sastava-na-dve-komisii.html", "text": "Парламентът направи промени в състава на две комисии, предаде репортер на Агенция „Фокус“. Предложените промени са направени от председателят на ПГ на ГЕРБ Цветан Цветанов. Първата промяна бе направена в Комисията по взаимодействието с неправителствените организации и жалбите на гражданите, където от нея като член бе освободена Теодора Георгиева и избрана Ралица Добрева. Предложението бе подкрепено единодушно. \r\nВтората промяна бе направена в Комисията по икономическа политика и туризъм. От нея бе освободена Евгения Алексиева и на нейно място бе избрана Теодора Георгиева. Промяната бе подкрепена единодушно със 109 гласа „за“. \r\nЛюба АЛЕКСИЕВА", "date": "2017.11.15", "title": "Парламентът направи промени в състава на две комисии"}
{"url": "http://www.focus-news.net/news/2017/11/15/2457241/obshtinite-poluchavat-440-796-lv-po-dve-natsionalni-programi-za-razvitie-na-obrazovanieto.html", "text": "Правителството одобри допълнителни трансфери по бюджетите на общини в размер на 440 796 лв. . Със средствата, заложени в бюджета на МОН, се финансират на дейности по националните програми „Оптимизация на училищната мрежа” и „Развитие на системата на предучилищното образование”. Това съобщиха от правителствената информационна служба.\r\nЗа националната програма „Оптимизация на училищната мрежа” са предвидени 38 076 лв. Те са за закриване или преобразуване на училищата, както и за създаване на средищни училища на територията на съответната община.\r\nЗа НП „Развитие на системата на предучилищното образование“ се предвиждат 402 720 лв. С тях ще се финансира организирането на допълнително обучение на деца от подготвителните групи в държавни и общински детски градини и училища. Целта е да се създадат условия за равен старт на децата при постъпването им в първи клас. Средствата са предназначени за 234 общински детски градини и училища.", "date": "2017.11.15", "title": "Общините получават 440 796 лв. по две национални програми за развитие на образованието"}
{"url": "http://www.focus-news.net/news/2017/11/15/2457242/targovishte-71-godishna-zhena-e-stanala-zhertva-na-telefonna-izmama-sas-sumata-ot-5-700-lv.html", "text": "71-годишна жена е станала жертва на телефонна измама със сумата от 5 700 лв. Това съобщиха от ОДМВР - Търговище. На 14 ноември 2017 г. около 14.30 часа в РУ - Попово е получен сигнал за това, че на същия ден за времето от 11.00 часа до 13.00 часа след проведени разговори по стационарния ѝ телефон жената е била въведена в заблуждение. Под предлог за необходимост да окаже съдействие на полицейски служители, провеждащи операция по задържане на телефонни измамници, ѝ е отнета сумата от 5 700 лв. По случая е образувано досъдебно производство в РУ - Попово.", "date": "2017.11.15", "title": "Търговище: 71-годишна жена е станала жертва на телефонна измама със сумата от 5 700 лв."}
{"url": "http://www.focus-news.net/news/2017/11/15/2457243/balgariya-otpuska-723-030-leva-za-razreshavane-na-humanitarni-krizi-v-razvivashtite-se-darzhavi.html", "text": "Правителството прие решение за финансиране в размер на 723 030 лева по линия на международното сътрудничество за развитие и за разрешаване на хуманитарни кризи. Средствата се отпускат като официална помощ за развитие, което е ангажимент на страната ни като държава-членка на Европейския съюз. Съгласно постигнатите в рамките на ЕС договорености, присъединилите се след 2002 г. държави-членки ще се стремят отпусканата от тях ОПР да достигне 0,33% от брутния им национален доход. Това съобщиха от правителствената информационна служба.\r\nЧрез финансирането се осигурява български принос към Програмата на ООН за развитие, Службата на Върховния комисар по правата на човека, Централния фонд на ООН за реакция при спешни ситуации, Звеното за подпомагане на изпълнението на Конвенцията за касетъчните боеприпаси, Офиса на Проектния координатор на ОССЕ в Украйна и Европейския фонд за демокрация. Предоставя се и хуманитарна помощ чрез вноски към Службата на ООН за координиране на хуманитарните дейности, Международната организация по миграцията и Службата на Върховния комисар на ООН за бежанците.\r\nФинансирането ще допринесе за изпълнение на ангажиментите на България като държава член на ЕС, за задълбочаване и откриване на нови възможности за разширяване на многостранното и двустранното сътрудничество, за подкрепа на общите усилия за осъществяване на политиката на ЕС на сътрудничество за развитие и изпълнението на Програмата на ООН за устойчиво развитие до 2030 г.", "date": "2017.11.15", "title": "България отпуска 723 030 лева за разрешаване на хуманитарни кризи в развиващите се държави"}
{"url": "http://www.focus-news.net/news/2017/11/15/2457244/srednata-prodalzhitelnost-na-zhivota-v-balgariya-se-uvelichava-do-747-godini.html", "text": "Средната продължителност на живот на населението на България се увеличава до 74,7 години, детската смъртност в страната намалява, а коефициентът на плодовитост се задържа на близки до средните за страните-членки на ЕС нива. Това са част от изводите в отчета за 2016 г. за изпълнението на актуализираната Национална стратегия за демографско развитие на България (2012-2030 г.). Това съобщиха от правителствената информационна служба.\r\nПо данни на НСИ, към 31 декември 2016 г. населението на България е 7 101 859 души, което представлява 1,4% от населението на Европейския съюз. В сравнение с 2015 г. то е намаляло с 51 925 души, или с 0,7 на сто. Подобно на предходните години, понижението се дължи главно на отрицателен естествен прираст, а не на външна миграция.\r\nПрез 2016 г. в България са се родили 64 984 деца. В сравнение с 2015 г. броят им намалява с 966 или с 1,5 на сто. Средната възраст на жените при раждане на първо дете се увеличава от 26,9 години през 2015 г. на 27 години през 2016 г. Тоталният коефициент на плодовитост за поредна година се задържа на нива около 1,5. Средният брой живородени деца от една жена във фертилна възраст през 2016 г. е 1,54. За сравнение, през 2001 г. той е бил 1,24, а през 2015 г. – 1,53.\r\nДетската и общата смъртност се понижават. През 2016 г. са починали 423 деца на възраст до една година. Коефициентът на детска смъртност се е понижил до 6,5 промила, което е най-ниската регистрирана в страната стойност. През 2001 г. равнището на показателя е било 14,4 промила, през 2005 г. – 10,4 промила, а през 2015 г. – 6,6 промила. В сравнение с 2015 г., общият брой на починалите намалява с 2537 или с 2,3 на сто.\r\nПо отношение на стандарта и качеството на живот на населението се наблюдават позитивни промени. През 2016 г. годишният общ доход средно на лице от домакинство е бил 5167 лв., което е с 4,3% повече спрямо 2015 година. За периода 2008-2016 г. общият доход средно на лице от домакинство се увеличава близо 1,5 пъти.", "date": "2017.11.15", "title": "Средната продължителност на живота в България се увеличава до 74,7 години"}
{"url": "http://www.focus-news.net/news/2017/11/15/2457245/otets-yordan-georgiev-arhiereyski-namestnik-na-asenovgrad-po-vreme-na-rozhdestvenskiya-post-e-pozvoleno-da-se-priema-vino-v-opredeleni-dni-i-riba.html", "text": "По време на Рождественския пост е позволено да се приема вино, в определени дни и риба. Това каза за Радио „Фокус“ – Пловдив отец Йордан Георгиев, архиерейски наместник на Асеновград, по повод началото на поста. По думите му през следващите 40 дни до Коледа е забранено да се приемат месо, млечни продукти и яйца. „Рождественският пост е вторият по големина след Великия пост в православния свят. Той започва днес и завършва на 24 декември, когато се е родил Исус Христос. Този пост е радостен“, посочи отец Йордан. Той подчерта, че когато човек пости, той изпитва себе си и получава най-голямата награда – приемане на Светото Причастие, единяване с Христос, с тялото и кръвта Христови.\r\n„Постът не означава само човек да се лиши от храна. Постът има своята духовна цел, тоест освен физически, той е и духовен“, отбеляза архиерейският наместник.\r\nОтец Йордан Георгиев обясни, че постът е най-старият съществуващ закон и се среща още при дневните народи като римляни и евреи. „Постът не е задължителен. Всеки, който желае да пречисти душата си, може да пости“, допълни той.\r\nТони МИХАЙЛОВ", "date": "2017.11.15", "title": "Отец Йордан Георгиев, архиерейски наместник на Асеновград: По време на Рождественския пост е позволено да се приема вино, в определени дни и риба"}
{"url": "http://www.focus-news.net/news/2017/11/15/2457246/montana-lek-avtomobil-e-izgoryal-pri-pozhar-v-grada.html", "text": "Лек автомобил е изгорял при пожар в града. Това съобщиха от ОДМВР - Монтана. Сигналът за инцидента е подаден на 14 ноември 2017 г. около 03.00 часа в град Монтана. Лекият автомобил е “Мерцедес С320” с монтанска регистрация, собственост на фирма, с управител с инициали А. А. (на 38 г.) от Монтана. В резултат на пожара е изгорял целият автомобил. По случая работи РУ - Монтана.", "date": "2017.11.15", "title": "Монтана: Лек автомобил е изгорял при пожар в града"}
{"url": "http://www.focus-news.net/news/2017/11/15/2457247/veliko-tarnovo-montirat-8-metrovata-koledna-elha-pred-sgradata-na-obshtinata.html", "text": "Монтират 8-метровата коледна елха пред Община Велико Търново, предаде репортер на Радио „Фокус“ – Велико Търново. Работниците поставиха основната конструкция на изкуственото дърво и предстои да сложат „игличките“, украсата и светлините. Те, по традиция, ще бъдат официално пуснати по време на мащабно тържество, в което се включват деца от училищата и детските градини в града. Освен това малчуганите рисуват и коледни и новогодишни картички, които ще бъдат изпратени до кмета на Община Велико Търново инж. Даниел Панов, както и до всички държавни и местни институции. \r\nКоледният дух вече обзе и търговските обекти и магазини във Велико Търново. По-голямата част от тях вече са украсени и предлагат различни артикули за предстоящите празници. Цените им не са по-високи в сравнение с миналата година, а продавачите разкриват, че вече има и хора, които бързат да се подготвят от по-рано.\r\nЛуиза ТРАНЧЕВА", "date": "2017.11.15", "title": "Велико Търново: Монтират 8-метровата коледна елха пред сградата на Общината"}
{"url": "http://www.focus-news.net/news/2017/11/15/2457248/prioritet-na-balgariya-i-holandiya-e-osiguryavane-na-raven-dostap-do-lekarstva-na-grazhdanite-na-es.html", "text": "Осигуряването на равен достъп до лекарства на всички граждани на Европейския съюз е приоритетен въпрос и за България, и за Холандия, посочиха министър-председателите Бойко Борисов и Марк Рюте, съобщиха от правителствената информационна служба. В телефонен разговор двамата обсъдиха следващи съвместни стъпки на националните агенции по лекарствата на двете държави в тази посока. „Навременното осигуряване на лекарства е животоспасяващо и ние като премиери искаме да сме сигурни, че към тази тема се подхожда отговорно, на най-високо равнище и че се полагат максимални усилия“, бяха единодушни двамата министър-председатели.\r\nБойко Борисов и Марк Рюте ще продължат разговорите в тази област в рамките на Срещата на върха по социални въпроси, която ще се проведе в Гьотеборг.", "date": "2017.11.15", "title": "Приоритет на България и Холандия е осигуряване на равен достъп до лекарства на гражданите на ЕС"}
{"url": "http://www.focus-news.net/news/2017/11/15/2457249/varna-obuchitelno-informatsionna-kampaniya-v-izpalnenie-na-plana-za-upravlenie-na-riska-ot-navodneniya-se-provezhda-v-grada.html", "text": "Обучително-информационна кампания в изпълнение на Плана за управление на риска от наводнения се провежда във Варна, предаде репортер на Радио „Фокус“ – Варна. В изпълнение на Плана за управление на риска от наводнения през 2017 година Басейнова дирекция „Черноморски район“ започва реализирането на мерки, свързани с провеждане на обучителна и информационна кампания по проблемите с наводненията и популяризиране използването на застрахователни имуществени продукти в застрашените от наводнения райони. Дейността по изпълнение на мярка „Провеждане на обучителна и информационна кампания по проблемите, свързани с наводненията“ от План за управление на риска от наводнения в Черноморски район за басейново управление на водите 2016 – 20121 година предвижда провеждане на специално организирани събития за получаване на знания, информация и развитие на умения в случай на наводнение – обучително-информационни кампании във всички общини в обхвата на Басейнова дирекция, като с приоритет са попадащите в райони със значителен и потенциален риск от наводнения.\r\nВъв Варна днес се провежда първата среща с компетентните органи, в която участват представители на общините в териториалния обхват на Басейнова дирекция „Черноморски район“, както и представители на Регионална дирекция „Пожарна безопасност и защита на населението“. Дневният ред на информационната среща предвижда споделяне на добри практики и проекти. В рамките на срещата ще бъде представен и проекта за управление на риска от наводнения на Община Бургас, чрез който е изградена система, предоставяща актуална информация за водните нива на реките и язовирите и количество валежи на територията на община Бургас.\r\nПланирани са още три срещи със заинтересованите страни в областите Бургас, Сливен и Ямбол на 21 ноември, в областите Шумен и Търговище на 23 ноември и в областите Варна и Добрич на 27 ноември.\r\nМарияна ВАЛЕНТИНОВА", "date": "2017.11.15", "title": "Варна: Обучително-информационна кампания в изпълнение на Плана за управление на риска от наводнения се провежда в града"}
{"url": "http://www.focus-news.net/news/2017/11/15/2457250/faz-beybi-bumat-v-germaniya-prodalzhava-no-prirastat-na-naselenieto-ostava-otritsatelen.html", "text": "Бейби бумът в Германия продължава - от 2011 г. насам всяка година раждаемостта се увеличава. През 2016 г. във Федерална република Германия на бял свят са се появили 792 хил. новородени, което с 55 хил. повече (7,4%) от предходната година. Това показват данните на Федералната статистическа служба във Висбаден, цитирани от националният ежедневник Die Frankfurter Allgemeine Zeitung.\r\nБракът изглежда също е на мода: броят им се увеличава от 2013 г. насам. През 2016 г. около 410 хил. двойки са си казали „да\", или с 2,6% повече от 2015 г. \r\nСъщевременно броят на смъртните случаи намалява от година на година. Около 911 хил. души са починали през 2016 г., което е с около 14 хил. ( 1,5%) по-малко, отколкото през 2015 г. Въпреки това, прирастът на населението остава отрицателен, показват статистическите данни.Тереза Герова", "date": "2017.11.15", "title": "FAZ: Бейби бумът в Германия продължава, но прирастът на населението остава отрицателен"}
{"url": "http://www.focus-news.net/news/2017/11/15/2457251/sofiya-do-1500-chasa-dvizhenieto-se-osashtestvyava-v-izprevarvashtata-lenta-po-avtomagistrala-trakiya-ot-km-17-do-km-18-v-posoka-sofiya-poradi-remontni-deynosti.html", "text": "До 15.00 часа днес движението по автомагистрала \"Тракия\", от км 17 до км 18, в посока София, се осъществява в изпреварващата лента поради ремонтни дейности в аварийната и активната ленти. Това съобщиха от пресцентъра на Агенция \"Пътна инфраструктура\".", "date": "2017.11.15", "title": "София: До 15.00 часа движението се осъществява в изпреварващата лента по автомагистрала \"Тракия\", от км 17 до км 18, в посока София, поради ремонтни дейности"}
{"url": "http://www.focus-news.net/news/2017/11/15/2457252/plovdiv-30-filma-sa-vklyucheni-v-programata-na-12-to-izdanie-na-festivala-kinomaniya-v-grada.html", "text": "30 филмови заглавия включва програмата на 12-то издание на фестивала „Киномания” в Пловдив. Това съобщиха за Радио „Фокус” – Пловдив организаторите на събитието. Фестивалът започва на 18 ноември в Дома на киното на ул. „Гладстон”, като тази година ще продължи две седмици. Ключовите филми са обединени в няколко рубрики. „Киното и неговата история” включва продукцията „Среднощен каубой”, с която ще се открие кинопанорамата в Пловдив. В тази рубрика попадат също заглавията „Сиянието” и „Люмиер”. \r\nРубриката „Фестивал на фестивалите” пък ще предложи едни от най-актуалните нови филми за изминалата година, измежду които„Борг/Макенроу”, „Обетът”, „Субурбикон”, „Формата на водата” и „Три билборда извън града”.\r\nПочитателите на родното кино ще могат да видят два нови български филма: „Да живее България” и „Кораб в стая”, а Русия ще се представи с „Матилда”, „Ерата на първите“ и „Pro любов”. \r\nВ рубриката „Художници и скулптури” попадат филмите „Да обичаш Винсънт”, „Гоген – пътуване до Таити” и „Роден”. Фестивалът ще представи и продукции в рубрика „Музика”. \r\nФестивалът „Киномания” е включен в културния календар на Пловдив и се провежда със съдействието на Общината.\r\nТони МИХАЙЛОВ", "date": "2017.11.15", "title": "Пловдив: 30 филма са включени в програмата на 12-то издание на фестивала „Киномания” в града"}
{"url": "http://www.focus-news.net/news/2017/11/15/2457253/sofiya-61-godishna-zhena-postrada-pri-avariya-na-asansyor-v-studentski-grad.html", "text": "61-годишна жена пострада при авария на асансьор в Студентски град. Тя е постъпила в УМБАЛ „Св. Анна София”, съобщиха от пресцентъра на здравното заведение. Пациентката е приета в реанимация. Стабилизирана е и е контактна, но е с опасност за живота.", "date": "2017.11.15", "title": "София: 61-годишна жена пострада при авария на асансьор в Студентски град"}
{"url": "http://www.focus-news.net/news/2017/11/15/2457254/ministar-tsetska-tsacheva-za-monitoringoviya-doklad-na-ek-schitam-che-tova-e-nay-pozitivniyat-doklad-koyto-sme-imali.html", "text": "Считам, че това е най-позитивният доклад, който сме имали по механизма за сътрудничество и оценка. Това каза министърът на правосъдието Цецка Цачева на брифинг в Министерски съвет по повод доклада на Европейската комисия по механизма за сътрудничество и проверка, предаде репортер на Агенция „Фокус“. „Като цяло тонът на доклада е изключително позитивен. Обективно и коректно са посочени изпълненията по всички 17 препоръки. Няма нито една препоръка, по която да не се работи, но коректно е отчетено, че част от изпълнението им все още е в процес на реализиране“, отбеляза министър Цачева. По думите й в заключението на доклада е посочено, че сътрудничеството между Европейската комисия и българските власти ще продължи, но има възможност, ако докладът през следващата година отчете задоволителен напредък, това да бъде основание за отпадането му в края на 2018 - началото на 2019 година. Министър Цачева отрече обвиненията на БСП, че се правителството се опитва да отклони вниманието от доклада с готвените промени в Конституцията за приватизационните сделки. „Считам, че това е най-позитивният доклад, който сме имали по механизма за сътрудничество и оценка. Категорично не споделям квалификацията, дадена от г-жа Нинова. Нямаме нужда от такова отвличане на вниманието, а обратно – аз призовавам всеки един да изчете доклада коректно, за да се увери сам за позитивните констатации и позитивния му тон“, заяви министър Цачева.\r\nВесела ПЕТРОВА", "date": "2017.11.15", "title": "Министър Цецка Цачева за мониторинговия доклад на ЕК: Считам, че това е най-позитивният доклад, който сме имали"}
{"url": "http://www.focus-news.net/news/2017/11/15/2457255/tass-govoritelyat-na-kremal-ne-vidya-nishto-strashno-v-greshkata-na-mo-pri-publikuvaneto-na-kadri-ot-voenna-operatsiya.html", "text": "Администрацията на президента на Руската федерация Владимир Путин не счита за голям проблем грешката с публикацията на кадрите от военна операция, която във вторник допуснаха от Министерството на отбраната в Москва. Това заяви пред журналисти говорителят на Кремъл Дмитрий Песков, предава TACC.\r\n„Грешките се случват и няма нищо страшно, ако бъдат поправени своевременно. Няма да преувеличавам значението“ на тази, подчерта Песков, като същевременно допълни, че Министерството на отбраната вече е наказало виновния. Агенция „Фокус“ припомня:\r\nМинистерството на отбраната в Москва използва снимки от видеоигра, за да обвини САЩ в подпомагане на „Ислямска държава“. Кадрите бяха публикувани в официалните профили в социалните мрежи на руското ведомство във вторник, като според министерството, САЩ са осигурили въздушна защита за конвой на терористичната организация. В съобщението, прикрепено към снимките, се казва, че по време на двустранна операция между руски военновъздушни сили и сирийски военни, са излезели наяве „факти, доказващи директно сътрудничество и подкрепа указана от коалицията водена от САЩ за терористите от „Ислямска държава“. \r\nМалко по-късно стана ясно, че една от петте снимки е от видеоигра за мобилен телефон, а останалите четири са заснети през 2016 г. и показват операция на иракската армия срещу позиции на терористичната организация. .Тереза Герова", "date": "2017.11.15", "title": "ТАСС: Говорителят на Кремъл не видя „нищо страшно“ в грешката на МО при публикуването на кадри от военна операция"}
{"url": "http://www.focus-news.net/news/2017/11/15/2457256/targovishte-dvizhenieto-se-izvarshva-dvuposochno-v-edna-lenta-po-okolovrastniya-pat-na-grada-poradi-patnotransportno-proizshestvie.html", "text": "Движението се извършва двупосочно в една лента по път I-4, в района на околовръстен път на Търговище, поради пътнотранспортно произшествие. Това съобщиха от пресцентъра на Агенция \"Пътна инфраструктура\". Трафикът се регулира от \"Пътна полиция\".", "date": "2017.11.15", "title": "Търговище: Движението се извършва двупосочно в една лента по околовръстния път на града поради пътнотранспортно произшествие"}
{"url": "http://www.focus-news.net/news/2017/11/15/2457257/ombudsmanat-maya-manolova-shte-prisastva-na-natsionalnata-sreshta-na-kmetovete-na-kmetstva-v-grad-plovdiv.html", "text": "По покана на Националното сдружение на кметовете на кметства омбудсманът Мая Манолова ще присъства на националната среща на кметовете на малките населени места. Това съобщиха от пресофиса на омбудсмана. Събитието  ще се състои днес от 13.00 часа в сградата на Община Пловдив (на пл. „Ст. Стамболов“ № 1).", "date": "2017.11.15", "title": "Омбудсманът Мая Манолова ще присъства на националната среща на кметовете на кметства в град Пловдив"}
{"url": "http://www.focus-news.net/news/2017/11/15/2457258/ek-v-monitoringoviya-doklad-za-balgariya-nalitse-e-napredak-v-mnogo-oblasti-no-e-neobhodima-oshte-rabota.html", "text": "Европейската комисия публикува днес най-новия си доклад относно стъпките, предприети от България в изпълнение на ангажиментите си по отношение на съдебната реформа и борбата с корупцията в рамките на механизма за сътрудничество и проверка (МСП), създаден при присъединяването на страната към Европейския съюз през 2007 г., съобщават от пресслужбата на ЕК.\r\nВ днешния доклад се разглежда конкретно постигнатият напредък по изпълнение на 17-те препоръки, отправени от Комисията в доклада по МСП от януари 2017 г. Първият заместник-председател на Комисията Франс Тимерманс заяви: „Налице е напредък в много области, но е необходима още работа. България е изпълнила или е постигнала напредък по няколко от нашите препоръки, но все още не по всички. Разчитам на правителството на Република България да изпълни всички планирани реформи и да избегне забавяния, за да се постигне напредък към целта да се сложи край на МСП в рамките на мандата на тази Комисия.“ \r\nВ последния доклад на Комисията от януари 2017 г. беше направен преглед на цялостния напредък през последните десет години и бяха набелязани 17 конкретни препоръки, които да помогнат на България да постигне напредък по изпълнението на всички показатели по МСП. В днешния доклад се отбелязва, че е постигнат значителен напредък по тези препоръки. Макар политическата несигурност да доведе до някои забавения в изпълнението на реформите в началото на годината, процесът на реформите се ускори от месец май насам. Предстои обаче да се видят окончателните резултати в области, изискващи законодателни реформи и действия от страна на правителството, като например борбата с корупцията. През тази година бяха осъществени важни промени и в съдебната система , по-специално избирането на нов състав на Висшия съдебен съвет. Въздействието от тази стъпка следва да започне да се проявява през следващата година. Въпреки че Комисията все още не може да заключи, че показателите са изпълнени в задоволителна степен, тя остава на мнение, че при непрекъснати политически насоки и решимост за постигане на напредък в реформата България следва да може да изпълни оставащите препоръки и следователно да отговори задоволително на показателите по МСП в близко бъдеще. Комисията ще оцени напредъка отново към края на 2018 г. История на досието На 1 януари 2007 г. Комисията създаде механизъм за сътрудничество и проверка, за да оценява напредъка по ангажиментите, поети от България в областите на съдебната реформа и борбата с корупцията и организираната престъпност. Комисията докладва редовно за напредъка в тези области. Комисията оповести първия си доклад на 27 юни 2007 г. За изготвянето на докладите допринасят контактите с държавите членки, гражданското общество, международни организации, независими експерти и редица други източници. Заключенията на Комисията и методиката на МСП неизменно получават силна подкрепа от Съвета на министрите. В предишния доклад по МСП от януари 2017 г. беше направен преглед на 10-те години от прилагането на МСП, заедно с преглед на постиженията и оставащите предизвикателства, и бяха определени основните оставащи стъпки, необходими за постигането на целите по МСП. Комисията отправи 17 препоръки, които, ако бъдат изпълнени, биха могли да бъдат считани за достатъчни за приключване на МСП, освен ако определени промени не доведат до ясен обрат в хода на напредъка. В доклада от януари беше подчертано също така, че скоростта на процеса ще зависи от това колко бързо България ще съумее да изпълни препоръките по необратим начин. Днешният доклад се отнася за периода от януари 2017 г. насам. Той съдържа оценката на Комисията за това какви стъпки са предприели българските органи във връзка със 17-те препоръки и е допълнен от работен документ на службите на Комисията, където се прави подробен анализ, основан на непрекъснатия диалог между българските органи и службите на Комисията.", "date": "2017.11.15", "title": "ЕК в мониторинговия доклад за България: Налице е напредък в много области, но е необходима още работа"}
{"url": "http://www.focus-news.net/news/2017/11/15/2457259/pravitelstvoto-prie-godishniya-doklad-za-sastoyanieto-i-razvitieto-na-zemedelieto.html", "text": "Правителството прие годишния доклад за състоянието и развитието на земеделието за 2017 г. В него са анализирани икономическите показатели за състоянието и развитието на земеделието през миналата година и са дадени прогнозни данни и тенденции. Това съобщиха от правителствената информационна служба.\r\nПрез 2016 г. брутната добавена стойност (БДС), създадена в отрасъл „Селско, горско и рибно стопанство“, възлиза на 3,817 млрд. лева по текущи цени, като бележи реален ръст от 5,3% спрямо предходната година. Според предварителни данни, през първото тримесечие на 2017 г. БДС, формирана от аграрния отрасъл, се запазва в реално изражение на същото ниво като за същото тримесечие на 2016 г., а през второто тримесечие има ръст от 0,9 процента.\r\nСтойността на брутната продукция от отрасъл „Селско стопанство“ за 2016 г. е в размер на 7,32 млрд. лева, с 5,3% под нивото от предходната година. Стойността на продукцията от растениевъдството намалява с 2,1% на годишна база, а тази от животновъдството – с 12,7%, което се дължи на понижение на цените на повечето селскостопански продукти. През 2016 г. се отчита увеличение както на износа с 8,2%, така и на вноса на селскостопански стоки с 4,9% спрямо предходната година. В резултат от изпреварващия темп на нарастване при износа, традиционно положителното търговско салдо в аграрната търговия на страната бележи ръст от 17,1% в сравнение с 2015\tг., достигайки близо 1,2 млрд. евро.\r\nПо предварителни данни, през първото полугодие на 2017 г. салдото в търговията с аграрни стоки възлиза на 60,4 млн. евро. Водещи групи продукти в структурата на селскостопанския износ на страната както през 2016 г., така и през първите шест месеца на 2017 г., остават зърното и маслодайните семена, следвани от растителни мазнини, хлебни и тестени сладкарски изделия, тютюн и тютюневи изделия, птиче месо и др.\r\nПо схемите за директни плащания и преходна национална помощ за Кампания 2016 към края на м. юни 2017 г. са наредени средства общо от Европейския фонд за гарантиране на земеделието и от националния бюджет в размер на 1,68 млрд. лева. През 2016 г. стартира реалното изплащане на средства по Програмата за развитие на селските райони за програмния период 2014-2020 г. Общият размер на изплатените публични средства по ПРСР през годината е 364,8 млн. лева. В подкрепа на земеделските производители в страната през 2016 г. са предоставени 213,5 млн. лева под формата на държавни помощи, в т. ч. изплатени 106,6 млн. лева по схеми за държавни помощи от ДФ „Земеделие“, 36 млн. лева – приспаднати от преотстъпване на корпоративен данък с цел инвестиции в земеделските стопанства, и 70,9 млн. лева – по схема за намалена акцизна ставка върху газьола, използван при първично селскостопанско производство.", "date": "2017.11.15", "title": "Правителството прие годишния доклад за състоянието и развитието на земеделието"}
{"url": "http://www.focus-news.net/news/2017/11/15/2457260/sofiya-postradalata-zhena-v-studentski-grad-e-padnala-v-shahta-na-asansyor-ot-parviya-etazh.html", "text": "Пострадалата жена в Студентски град е паднала в шахта на асансьор от първия етаж, съобщиха за Агенция „Фокус” от пресцентъра на СДВР. В полицията е постъпил сигнал за пострадала жена, която е паднала в шахта на асансьор от първия етаж. Асансьорът е бил на по-горен етаж, но по някакъв начин жената е отворила вратата му и е паднала в шахтата.", "date": "2017.11.15", "title": "София: Пострадалата жена в Студентски град е паднала в шахта на асансьор от първия етаж"}
{"url": "http://www.focus-news.net/news/2017/11/15/2457261/blagoevgrad-obshtinata-organizira-mezhdunaroden-turnir-po-shah.html", "text": "Община Благоевград и Шах клуб „Виктори“ организират международен турнир за Купа на България „Виктори”. Това съобщиха от пресцентъра на Община Благоевград. Състезанието се провежда за десета поредна година и ще бъде в рамките на два дни - 18 и 19 ноември  в зала „22  Септември“ в Благоевград. Официалното откриване на турнира ще бъде в събота от 14.00 часа, а непосредствено след това започват блиц двубои. В неделя програмата ще стартира с надпревара по ускорен шахмат, с начален час 09.30 часа, а в 16.30 часа ще започне награждаването на призьорите в десетото издание на състезанието. \r\nПраво на участие имат състезатели от България и чужбина, във възрастова група до 10-годишна възраст, до 14-годишна възраст и до 20 години. До този момент 35 състезатели са заявили участие. Записването продължава до 13.30 часа на 18 ноември 2017 г., когато ще започне и техническата конференция.", "date": "2017.11.15", "title": "Благоевград: Общината организира международен турнир по шах"}
{"url": "http://www.focus-news.net/news/2017/11/15/2457262/ministar-tsetska-tsacheva-v-nastoyashtiya-monitoringov-doklad-na-ek-za-parvi-pat-nyama-novi-preporaki.html", "text": "Това, което да първи път се постига е, че липсват нови препоръки в настоящия годишен доклад. Това каза министърът на правосъдието Цецка Цачева на брифинг в Министерски съвет по повод доклада на Европейската комисия по механизма за сътрудничество и проверка, предаде репортер на Агенция „Фокус“. \r\n„Аз съм изненадана от доброто познаване на Европейската комисия на фактите по изпълнение на препоръките, благодарение на двете мисии, които бяха у нас. Ние сме били изключително открити и диалогични с представителите на мисията, като сме предоставили коректно свършеното от нас до момента“, допълни министър Цачева, като отбеляза, че през последните месеци от страна на правителството, Министерството на правосъдието и вицепремиера по правосъдната реформа Екатерина Захариева са били извършени не малко конкретни стъпки и действия. „Аз съм удовлетворена от оценката, която е дадена, защото тя е обективна и по никакъв начин не спекулира с това, че предстои председателство на България на Съвета на ЕС“, заяви още министър Цачева. По думите й ЕК отчита обективно постигнатите положителни резултати, като в доклада са направени ясни и недвусмислени оценки и редица позитивни констатации. „Докладът дава множество положителни оценки, както за работата на настоящото правителство, така и по отношение на цялостната ситуация в страната“, подчерта тя, като допълни, че това в особена степен се отнася за изградената институционална структура и резултатите от дейността на специализираните органи в борбата с организирана престъпност. По думите й в доклада е отчете напредък по всички 17 препоръки, отправени с предходния доклад през януари. „Ясно се заявява, че работата трябва да продължи, което може само да ни мотивира и да ни накара с по-бързи темпове да стигнем до окончателно изпълнение на 17-те препоръки“, отбеляза министър Цачева. Тя допълни, че правителството изцяло подкрепя изразената перспектива за преминаване към хоризонтален механизъм за върховенство на закона, общ за ЕС. \r\n Весела ПЕТРОВА", "date": "2017.11.15", "title": "Министър Цецка Цачева: В настоящия мониторингов доклад на ЕК за първи път няма нови препоръки"}
{"url": "http://www.focus-news.net/news/2017/11/15/2457263/sport-maradona-napravi-kritichen-komentar-za-natsionalniya-otbor-sled-zagubata-s-24-ot-nigeriya.html", "text": "Легендата на Аржентина Диего Армандо Марадона направи критичен коментар за националния отбор след загубата с 2:4 от Нигерия в контролна среща, играна в Краснодар. Дон Диего обяви в профила си в социална мрежа, че е готов отново да ръководи националите, като според него играчите не са виновни за слабите резултати. Той директно хвърли вината върху селекционера Хорхе Сампаоли. Освен това Марадона припомни, че той е с най-добри резултати в сравнение с последните няколко треньори на Аржентина.\r\nМарадона бе начело на Аржентина в периода 2008-2010 година.\r\nВенцислав ДРАГОМАНОВ", "date": "2017.11.15", "title": "Спорт: Марадона направи критичен коментар за националния отбор след загубата с 2:4 от Нигерия"}
{"url": "http://www.focus-news.net/news/2017/11/15/2457264/api-zapochna-rehabilitatsiyata-na-12-km-ot-patya-pleven-lovech-otsechkata-e-vklyuchena-v-lot-7-na-operativna-programa-regioni-v-rastezh.html", "text": "Започна рехабилитацията на 11.784 км от път II-35 Плевен – Ловеч. Отсечката е включена в лот 7 на Оперативна програма „Региони в растеж“ 2014-2020 г., която се съфинансира чрез Европейския фонд за регионално развитие и националния бюджет. Второкласният път осигурява най-кратката връзка между  Плевен и Ловеч, свързвайки двата областни града, и е основна пътна комуникация към фериботния комплекс „Никопол - Турну Мъгуреле“ на река Дунав. Това съобщиха от пресцентъра на Агенция \"Пътна инфраструктура\". На символичната първа копка присъства председателят на Управителния съвет на Агенция „Пътна инфраструктура“ инж. Дончо Атанасов.\r\nСъс средства от ЕС ще се ремонтират общо около 30 км от второкласния път II-35 Плевен - Ловеч - Троян. През миналия програмен период чрез ОП „Регионално развитие“ 2007-2013 г. бяха ремонтирани 10 км на територията на област Ловеч, в участъка между Троян и Кърнаре. По ОП „Региони растеж“ 2014-2020 г. предстои да се рехабилитират още 9 км в Ловешко, за които в момента се провежда тръжна процедура за избор на изпълнител, както и 12-те км в Плевенска област, чието обновяване започна днес.\r\nСрокът за изпълнение на обекта е 10 месеца и през 2018 г. отсечката ще бъде готова, съобщи инж. Атанасов. В есенно-зимния сезон ще се извършва отводняване, изрязване на храсти и подготовка на трасето за асфалтовите дейности, които ще се изпълняват през лятото, заяви председателят на УС на АПИ. Той съобщи още, че много добре върви подготовката на техническия проект на АМ „Хемус“ в участъка от Боаза до връзката с пътя Плевен - Ловеч. Задачата, която сме си поставили е през втората половина на 2018 г. да стартираме тръжните процедури за избор на изпълнители и до 2-3 години автомагистралата да стигне до Плевен и Ловеч, каза инж. Атанасов.\r\nВ лот 7  на ОПРР е рехабилитацията на участъка от път II-35 от км 13+600.47 до км 25+384.27. Отсечката не преминава през населени места. Предвижда се цялостна подмяна на пътната настилка, подобряване на отводняването, нова хоризонтална маркировка, пътни знаци и ограничителни системи. Основно ще бъдат ремонтирани две големи съоръжения - мост над река Пърчовица и селскостопански подлез, както и четири кръстовища. Две от кръстовищата са с третокласния път III-3502 - за село Беглеж, а останалите са с общински пътища - за с. Бохот и с. Ралево.\r\nС основния ремонт на пътя ще се повиши безопасността на движение между областните центрове Плевен и Ловеч, както и достъпът до административни, здравни и образователни услуги. По-добрата инфраструктура ще улесни и достъпът до редица културни и исторически забележителности в региона като Панорама “Плевенска епопея“, Мавзолея-параклис „Св. Георги Победоносец“, Къща-музей „Цар Освободител Александър ІІ“, Парка Кайлъка, Архитектурно-историческият резерват „Вароша“, покритият мост над река Осъм и моста на Кольо Фичето в Ловеч и др.\r\nИзпълнител на строително-монтажните работи на лот 7 е „Автомагистрали Хемус“ АД. Стойността на договора с пътностроителното дружество е 6 427 766,89 лв. с ДДС. Строителният надзор ще осъществява от „Пътинвест-инженеринг“ АД. Техният договор е за 196 881,6 лв. с ДДС. Авторският надзор ще се упражнява от „ВИА ПЛАН“ ЕООД по договор за 17 880 лв. с ДДС.\r\nОбщата стойност на проекта BG16RFOP001-7.001-0011 „Лот 7 Път II-35 Плевен - Ловеч от км 13+600 до км 25+384, с обща дължина 11,78 км, област Плевен”, е 7 595 154,14 лв. с ДДС. Финансирането от Европейския съюз е 6 455 881,02 лв. с ДДС. Националното съфинансиране е 1 139 271,12 лв. с ДДС.", "date": "2017.11.15", "title": "АПИ: Започна рехабилитацията на 12  км от пътя Плевен – Ловеч, отсечката е включена в лот 7 на Оперативна програма „Региони в растеж“"}
{"url": "http://www.focus-news.net/news/2017/11/15/2457265/iskren-veselinov-obedineni-patrioti-monitoringoviyat-mehanizam-na-ek-e-losh-i-tryabva-da-otpadne.html", "text": "Мониторинговият механизъм на ЕК е лош и трябва да отпадне. Това каза пред журналисти в парламента зам.-председателят на ПГ на „Обединени патриоти“ Искрен Веселинов по повод доклада на Европейската комисия по механизма за сътрудничество и проверка, предаде репортер на Агенция „Фокус“. „Въпреки позитивния доклад, имаме принципна позиция, че тази дискриминационна спрямо България мярка трябва да отпадне. В тази посока трябва да бъдат насочени усилията на нашата дипломация. Десетилетия след влизането си в ЕС продължаваме да бъдем наблюдавана страна, при условие, че знаем, че множество други страни демонстрираха много по-тежки нарушения в тази сфера“, заяви Веселинов. По думите му в тази посока трябва да бъде изготвена система и мониторингов механизъм, обхващащ всички европейски страни. „Или това унизително за България и Румъния положение трябва да бъде прекратено. Препоръките от януари не са изпълнени, но по всичко се работи, но това са подробности. За нас този мониторингов механизъм е лош и трябва да отпадне. България е суверенна държава, пълноправен член на ЕС и просто не трябва да се занимаваме с това. Достатъчно публично се дискутират всички промени“, допълни той и уточни, че фокус на работата им като парламент е именно съдебната реформа и борбата с корупция. „В това отношение мисля, че парламентът извършва нужното, за да се покажем отговорна институция“, каза още Искрен Веселинов. \r\nЛюба АЛЕКСИЕВА", "date": "2017.11.15", "title": "Искрен Веселинов, „Обединени патриоти“: Мониторинговият механизъм на ЕК е лош и трябва да отпадне"}
{"url": "http://www.focus-news.net/news/2017/11/15/2457266/kurir-makedoniya-navodneniyata-v-gartsiya-otneha-zhivota-na-dvama-dushi.html", "text": "Двама души са загинали в резултат на наводненията в Гърция, предизвикани от проливните дъждове през последното денонощие, съобщава македонското електронно издание „Курир“.  \r\nЗагиналите са жена и възрастен мъж, които са открити в домовете им в град Мандра, разположен в близост до гръцката столица. \r\nПътищата в населеното място Неа Перамос, разположено на около 27 километра западно от Атина, са се превърнали в реки от кал, става ясно от кадрите на местните телевизии. \r\n„На практика целият град Неа Перамос е наводнен. Не мисля, че някога сме виждали подобно нещо\", заяви кметът на Григорис Стамулис пред Antenna TV, като същевременно допълни, че са в ход операции за оказване на помощ на засегнатите граждани. Няма опасност за живота им, увери по-рано кметът. \r\nВъв вторник Гърция обяви извънредно положение на остров Сими заради силна буря, която нанесе щети по домовете на населението и доведе до прекъсване на електричеството и водоснабдяването.Тереза Герова", "date": "2017.11.15", "title": "„Курир“ (Македония): Наводненията в Гърция отнеха живота на двама души"}
{"url": "http://www.focus-news.net/news/2017/11/15/2457267/veliko-tarnovo-500-stikera-za-avtomobili-s-nadpis-spri-davam-pat-na-peshehodets-shte-badat-razdadeni-v-gorna-oryahovitsa-levski-i-svishtov.html", "text": "500 стикера за автомобили с надпис „Спри! Давам път на пешеходец“ ще бъдат раздадени в Горна Оряховица, Левски и Свищов. Това съобщи за Радио „Фокус“ – Велико Търново Виолета Панова, председател на Горнооряховски младежки парламент. Инициативата на младежите ще се проведе на 16 ноември – Международния ден на толерантността. На този ден от 16.30 часа момчетата и момичетата от младежкия парламент в Горна Оряховица ще раздават стикери за автомобили с основното послание на кампанията на паркинга до комплекс „Амбарица“ и пред магазин „Макс Марк“, до детските градини „Ален мак“, „Щастливо детство“ и „Бодра смяна“, на паркинга зад НЧ „Напредък – 1869“ и на паркинга зад Общината. \r\nВиолета Панова посочи, че в Горна Оряховица акцията се провежда за втора поредна година. За първи път в нея обаче се включват и Ученическите съвети в Левски и Свищов. „Тази година включихме в кампанията и други градове и тя стана малко по-мащабна. Точно на 16 ноември Ученически съвет – Левски и Ученически съвет – Свищов също ще раздават нашите стикери. Младежката инициатива вече се прехвърля и в други градове. Отворени сме и ако има желаещи младежки организации от други градове да се включат следващата година, нека да се обърнат към нас. Ще намерим вариант за отпечатване на стикери и ще продължим кампанията във времето в много по-голям мащаб в цяла България“, посочи Панова. Тя допълни, че средствата за отпечатването на стикерите тази година са по спечелен проект на Сдружение „Младежка толерантност“, в който е била заложена сума за доброволческа инициатива. Цената на един стикер е 0,80 лева. Те са направени от хартия със специално покритие, така че атмосферните условия да не оказват влияние върху тях. Виолета Панова отбеляза, че следващата година ще се търсят възможности за финансиране за отпечатване на стикерите и от Община Горна Оряховица.\r\nИдеята за кампанията се ражда преди пет години от родителите на Лора и Ники – деца загинали в пътнотранспортни произшествия на пешеходни пътеки във Варна и Русе с активното съдействие на Юлиан Емануилов, инициатор на акцията „СПРИ! Давам път на пешеходец”. „При нас кампанията пристигна от Варна, благодарение на наш член, който живее вече във Варна и е харесал инициативата. Хората дойдоха, обясниха, разказаха и младежите от Горна Оряховица поеха тази положителна инициатива“, отбеляза Виолета Панова.\r\nНадежда КРЪСТЕВА", "date": "2017.11.15", "title": "Велико Търново: 500 стикера за автомобили с надпис „Спри! Давам път на пешеходец“ ще бъдат раздадени в Горна Оряховица, Левски и Свищов"}
{"url": "http://www.focus-news.net/news/2017/11/15/2457268/komisiyata-za-finansov-nadzor-shte-se-samofinansira-ot-taksi.html", "text": "Народните представители приеха на второ четене промени в Закона за Комисията за финансов надзор за осигуряване на необходимия бюджет на комисията чрез финансирането й от такси, предаде репортер на Агенция „Фокус“. Досега комисията се финансираше със средства от държавния бюджет. Промените, внесени от Министерски съвет, бяха приети на първо четене на 2 ноември. В приложение в закона се регламентират всички такси, които Комисията за финансов надзор ще събира при осъществяване на правомощията си. Въвеждат се и нови такси, произтичащи от промени в законодателството и от европейските регламенти. Според промените всяка година до 30 април служителите на комисията са длъжни да декларират пред председателя на комисията своето имотно състояние, както и получените от предходната календарна година доходи. \r\nБиляна ИВАНОВА", "date": "2017.11.15", "title": "Комисията за финансов надзор ще се самофинансира от такси"}
{"url": "http://www.focus-news.net/news/2017/11/15/2457269/kyustendil-zapochvat-aktivni-proverki-po-spazvane-na-zabranata-za-pushene-v-zakriti-obshtestveni-obekti.html", "text": "Започват активни проверки по спазване на забраната за пушене в закрити обществени обекти. Това съобщиха за Радио „Фокус” – Кюстендил от Дирекция „Обществено здраве” към Регионална здравна инспекция – Кюстендил. С понижаване на температурите и влошаване на метеорологичната обстановка проверките ще се увеличават. \r\nЗа миналия месец екипи на дирекцията са провели здравен контрол по спазване забраната за тютюнопушене на закрити и някои открити обществени места, като в търговските обекти и обектите за обществено хранене са извършени 102 проверки. При проверките е установено само едно нарушение. За него е съставен акт за административно нарушение, който е издаден на физическо лице.\r\nВенцеслав ИЛЧЕВ", "date": "2017.11.15", "title": "Кюстендил: Започват активни проверки по спазване на забраната за пушене в закрити обществени обекти"}
{"url": "http://www.focus-news.net/news/2017/11/15/2457270/ministerstvoto-na-pravosadieto-spored-doklada-na-ek-po-mehanizma-za-satrudnichestvo-v-balgariya-e-postignat-znachitelen-napredak-po-pokazatel-nezavisimost-na-sadebnata-vlast.html", "text": "Според доклада на ЕК по Механизма за сътрудничество в България е постигнат значителен напредък по показател „Независимост на съдебната власт“. Това съобщиха от пресцентъра на Министерство на правосъдието във връзка с публикуването на доклада на Европейската комисия за напредъка на България по показателите от Механизма за сътрудничество и оценка от 15 ноември 2017 г. В позицията на Министерство на правосъдието се казва още:\r\n\"Докладът е положителен, обективен и ясно очертаващ положителните тенденции и постигнатите резултати. Прави впечатление цялостният положителен тон на доклада, в който са направени ясни и недвусмислени позитивни констатации.\r\nДокладът отчита положителното развитие в изпълнението на препоръките през деветте месеца след публикуването на доклада през м. януари 2017 г. и призовава България със същата решимост да продължи пълното им изпълнение.\r\nПо отношение на ролята на настоящото правителство, докладът посочва, че то е успяло да навакса забавянето от предсрочните парламентарни избори и да възобнови работата във всички ключови области, които са предмет на наблюдение в рамките на МСО.\r\nДокладът дава множество положителни оценки както за работата на настоящото правителство, така и по отношение на цялостната ситуация в страната, като това в особена степен се отнася за изградената институционална структура и за резултатите от дейността на специализираните органи за борба с организираната престъпност. Това включва както създадените по времето на действие на МСО специализирани органи съд и прокуратура, за чиято работа докладът за първи път дава цялостна положителна оценка, така и за специализираната полицейска служба ГДПОБ. В областта на противодействието на корупцията докладът отново посочва добрият пример на МВР, което прилага широк набор от фокусирани антикорупционни мерки.\r\nВисоко са оценени усилията в борбата с организираната  престъпност, като се отчита намалението на заплахата от организирана престъпност до степен, сходна с тази в други държави членки на Европейския съюз. Комисията оценява резултатите в борбата с организираната престъпност като устойчиви.\r\nПостигнат е значителен напредък по показател І „Независимост на съдебната власт“, като се посочва, че изборите за членове на ВСС и за председател на ВАС са проведени прозрачно и публично.\r\nВажен напредък е постигнат според Комисията и в изпълнението на препоръките за приемане на изменения в Наказателно-процесуалния кодекс и Наказателния кодекс за подобряване на нормативната уредба на наказателното преследване на корупцията по високите етажи на властта и тежката организирана престъпност.\r\nДадена е висока оценка на усилията на Министерството на правосъдието за изработване на цялостна правна рамка за противодействие на корупцията по високите етажи на властта. Изрично е отбелязан проведения широк кръг консултации с ангажираните институции и с неправителствените организации.\r\nОценена е решимостта на правителството да се публикуват от Министерство на правосъдието регулярни доклади за изпълнението на Актуализираната стратегия за продължаване на реформата в съдебната система, което е послужило като основа за публичен дебат, диалог с ВСС, съдебната власт и неправителствения сектор. Препоръчва се този подход да продължи.\r\nНезависимо от дадените положителни оценки, които само могат да ни мотивират да продължим да работим за пълното изпълнение на всички препоръки на Европейската комисия, това, което може би е най-важно за този доклад, е че той потвърждава ясната перспектива за приключване на Механизма за сътрудничество и оценка въз основа на различни аргументи:\r\n- При запазване на досегашната политическа воля и последователни усилия в процеса на реформа\r\n- При изпълнение на вече формулираните в предходния доклад препоръки\r\n- Изрично се посочва, че не се налага формулиране на нови препоръки с оглед на изпълнението на показателите.\r\nПравителството подкрепя, изразената перспектива  за преминаване към хоризонтален механизъм за върховенство на закона – общ за Европейския съюз.\r\nСледващият доклад, който ще направи преглед на изпълнението на препоръките, ще бъде публикуван в края на 2018 г.\"", "date": "2017.11.15", "title": "Министерството на правосъдието: Според доклада на ЕК по Механизма за сътрудничество в България е постигнат значителен напредък по показател „Независимост на съдебната власт“"}
{"url": "http://www.focus-news.net/news/2017/11/15/2457271/afp-prezidentat-na-zimbabve-e-pod-domashen-arest.html", "text": "Държавният глава на Зимбабве Робърт Мугабе е под домашен арест. Това става ясно от изявление на правителството на Южноафриканската република, разпространено в сряда, след като военните поеха контрола в столицата Хараре, предава AFP.\r\n„Президентът (Джейкъб) Зума говори с президента Робърт Мугабе по-рано днес, който призна, че е затворен в дома си, но заяви, че е добре\", се казва в разпространения текст. Тереза Герова", "date": "2017.11.15", "title": "AFP: Президентът на Зимбабве е под домашен арест"}
{"url": "http://www.focus-news.net/news/2017/11/15/2457272/v-narodnoto-sabranie-shte-badat-otkriti-4-informatsionni-shtanda-na-koito-narodnite-predstaviteli-i-gostite-na-parlamenta-shte-mogat-da-se-zapoznayat-s-deynostta-na-zdravnite-mediatori.html", "text": "В Народното събрание ще бъдат открити 4 информационни щанда, на които народните представители и гостите на парламента ще могат да се запознаят с дейността на здравните медиатори. Инициативата е на Сдружение „Национална мрежа на здравните медиатори” и е под патронажа на парламентарната Комисия по здравеопазването. Това съобщиха от пресцентъра на Народното събрание.\r\nВ 11.30 часа на 16 ноември председателят на Комисията по здравеопазването д-р Даниела Дариткова ще открие щандовете, разположени в кулоарите на Народното събрание. Здравни медиатори от Сдружение „Национална мрежа на здравните медиатори” ще предоставят информация за дейността и постиженията им в областта на превантивната медицина, сексуалното и репродуктивното здраве, както и за работата им с институции и в общността. \r\nПо повод 10-годишнината от създаването на Сдружение „Национална мрежа на здравните медиатори” в 12.30 часа в зала „Изток” на Народното събрание е организирана дискусия. На нея са поканени представители на държавни институции, на съсловни организации в сферата на здравеопазването, на професионални, неправителствени и пациентски организации, както и водещи български медицински специалисти и експерти.", "date": "2017.11.15", "title": "В Народното събрание ще бъдат открити 4 информационни щанда, на които народните представители и гостите на парламента ще могат да се запознаят с дейността на здравните медиатори"}
{"url": "http://www.focus-news.net/news/2017/11/15/2457273/iskren-veselinov-obedineni-patrioti-adekvatno-beshe-izgonena-korneliya-ninova-ot-plenarna-zala.html", "text": "Адекватно беше изгонена Корнелия Нинова от пленарна зала. Това каза пред журналисти в парламента зам.-председателят на ПГ на „Обединени патриоти“ Искрен Веселинов по повод отстраняването на лидера на БСП Корнелия Нинова и депутата Антон Кутев от пленарното заседание, предаде репортер на Агенция „Фокус“. „Доколкото помня, не беше изгонена за декларация, а за недопустим обиден език спрямо своите колеги. Обидиха колегите от ГЕРБ, а не конкретно мен. Но за мен има един много сериозен дебат, който трябва да се случи в Народното събрание и това е профанизацията на езика в парламента и от трибуната му. Това за мен е дебатът, който всъщност трябва да се случи и аз не симпатизирам на г-жа Нинова, че се е подала на този език. Имаше нарушен правилник и според мен адекватно бе изгонена г-жа Нинова“, коментира Веселинов и уточни, че тя ги е обвинила, като е заявила, че те са унижавани от премиера. „Внушението беше, че са някакви послушковци, които са под нивото й. Това беше един поучителен тон, който не за първи път се случва на г-жа Нинова. В случая беше насочен към колегите от ГЕРБ, бил е насочван и към нас и според мен някъде трябваше да се сложи точка. В случая спорим дали беше целесъобразно, а не дали беше правилно от юридическа гледна точка, защото очевидно г-жа Нинова си мобилизира групата да я защитава и се опита да провали деня в Народното събрание. За мен, от гледна точка на правото, нейното наказание беше адекватно“, каза още Искрен Веселинов. \r\nЛюба АЛЕКСИЕВА", "date": "2017.11.15", "title": "Искрен Веселинов, „Обединени патриоти“: Адекватно беше изгонена Корнелия Нинова от пленарна зала"}
{"url": "http://www.focus-news.net/news/2017/11/15/2457274/blagoevgrad-kmetat-na-simitli-apostol-apostolov-i-obshtinskoto-rakovodstvo-shte-dadat-preskonferentsiya-vav-vrazka-s-intsidenta-v-mina-oranovo.html", "text": "Кметът на Община Симитли Апостол Апостолов и общинското ръководство ще дадат пресконференция във връзка с инцидента в мина „Ораново“. Това съобщи за Радио „Фокус“ – Пирин Таня Тасева, експерт „Връзки с обществеността“ към общината. Пресконференцията ще се проведе на 16 ноември от 10.30 часа в заседателната зала на Община Симитли. По време на пресконференцията кметът ще отговори на всички въпроси, свързани със случая.\r\nЛивия НИНОВА", "date": "2017.11.15", "title": "Благоевград: Кметът на Симитли Апостол Апостолов и общинското ръководство ще дадат пресконференция във връзка с инцидента в мина „Ораново“"}
{"url": "http://www.focus-news.net/news/2017/11/15/2457275/varna-zapochva-aktsiya-po-razchistvane-na-izlezli-ot-upotreba-motorno-prevozni-sredstva-ot-ulitsi-i-parkingi-v-grada.html", "text": "Започва акция по разчистване на излезли от употреба моторно-превозни средства от улици и паркинги във Варна. Това заяви Младен Иванов, директор на общинското предприятие „Паркинги и синя зона“, съобщиха от Община Варна. Екоинспектори ще маркират старите коли със специални стикери. Мярката важи за моторни превозни средства, които не са в движение, със стари регистрационни номера или не са преминали технически преглед през последните 2 години. Собствениците им ще трябва да ги преместят в имоти, които са частна собственост, или да ги предадат за разкомплектоване на лицензирана фирма.\r\nВ противен случай, излезлите от употреба автомобили ще бъдат принудително премествани с техническо  средство  тип „паяк“ на паркинга в южната промишлена зона под Аспаруховия мост. Там ще могат да останат в срок до три месеца. През този период собствениците им ще могат да ги приберат след като платят за репатриране и отговорно пазене. Ако автомобилите не бъдат потърсени, ще бъдат предавани за разкомплектоване на лицензиран оператор.  От 2014 г. до момента служителите от звеното за „Репатриране на излезли от употреба МПС“ към общинското предприятие са изготвили констативни протоколи за 1148 стари коли, 131 са репатрирани на общинския паркинг.\r\nСигнали за излезли от употреба МПС могат да се подават на signali@varna.bg; op_parkingi@abv.bg или на телефон 052/820 921.", "date": "2017.11.15", "title": "Варна: Започва акция по разчистване на излезли от употреба моторно-превозни средства от улици и паркинги в града"}
{"url": "http://www.focus-news.net/news/2017/11/15/2457276/haskovo-obshtinata-organizira-koledno-novogodishen-bazar-koyto-shte-bade-otkrit-na-1-dekemvri.html", "text": "Коледно-новогодишен базар организира Община Хасково от 1 декември 2017 година до 8 януари 2018 година. Това съобщиха от пресцентъра на Община Хасково. Желаещите да участват в базара могат да подават от днес заявления за ползване на временни търговски обекти (дървените къщички в централна пешеходна зона). Крайният срок за кандидатстване е 24 ноември 2017 година. Разрешителните ще бъдат издадени на 30 ноември. За участие в базара могат да кандидатстват юридически и физически лица. Те трябва да опишат вида на търговската дейност и точния период на ползване на обекта. Изискване е в търговските обекти да се предлагат само коледни и новогодишни подаръци. Възможно е предлагане на хранителни стоки но те трябва да бъдат пакетирани. С предимство се ползват производители и занаятчии. Консумираната ел. енергия ще се заплаща допълнително. Схеми с разположението на търговските обекти са изложени в касовия салон и на информационното табло в сградата на Дирекция “Архитектура, градоустройство, строителство и инвестиции“", "date": "2017.11.15", "title": "Хасково: Общината организира коледно-новогодишен базар, който ще бъде открит на 1 декември"}
{"url": "http://www.focus-news.net/news/2017/11/15/2457277/ek-prikani-balgariya-da-izpalni-17-te-preporaki-v-doklada-ot-yanuari-2017-g-a-kam-kraya-na-2018-g-shte-ni-otseni-otnovo.html", "text": "През деветмесечния период след доклада от януари 2017 г., в който бяха формулирани ключовите препоръки за изпълнение на всички показатели по МСП, настъпиха допълнителни положителни промени.  Това се посочва в заключението на доклада на ЕК относно стъпките, предприети от България в изпълнение на ангажиментите си по отношение на съдебната реформа и борбата с корупцията в рамките на механизма за сътрудничество и проверка (МСП), създаден при присъединяването на страната към Европейския съюз през 2007 г.\r\n„Въпреки че политическата несигурност доведе в някои случаи до забавяне на изпълнението на реформите в началото на годината, от месец май нататък процесът на реформи отново набра скорост, въпреки че окончателните резултати все още предстоят да се видят, по-специално в областите, изискващи законодателни реформи и действия от страна на правителството, като например борбата срещу корупцията. В съдебната система също настъпиха важни промени през тази година, по-специално с избора на новия състав на ВСС, чието въздействие следва да започне да се проявява през следващата година“, посочват от ЕК. В настоящия доклад се отбелязва, че е постигнат значителен напредък по препоръките, формулирани в доклада от януари 2017 г., по-специално по препоръка 1, във връзка с която от сега нататък новият състав на ВСС ще има задължението да демонстрира резултати, и по препоръки 16 и 17, във връзка с които трябва да се запази положителната тенденция . Значителен напредък бе постигнат също така по препоръка 4, макар че са необходими още усилия. Въпреки че Комисията все още не може да заключи, че някой от показателите е изпълнен в задоволителна степен на настоящия етап, тя остава на мнение, че с непрекъснато политическо лидерство и решимост за постигане на напредък в реформата, България би трябвало да може да изпълни оставащите препоръки по МСП в близко бъдеще. Комисията приканва България да предприеме необходимите действия и да изпълни всички препоръки, а към края на 2018 г. ще оцени отново постигнатия напредък.Агенция „Фокус“ припомня 17-те препоръки на ЕК от януари 2017 г.:Първи показател: Независимост на съдебната властПрепоръка 1: да се гарантира прозрачен избор на членовете на бъдещия ВСС, като преди избора на членовете от парламентарната квота следва да се проведе публично изслушване в Народното събрание и да се даде възможност на представителите на гражданското общество да коментират кандидатите. Препоръка 2: да се установи практика назначаването на висши съдебни длъжности да бъде прозрачно и да се основава на качествата на кандидатите, като това следва да важи и за предстоящото назначаване на нов председател на Върховния административен съд.Препоръка 3: да се подобрят практическото функциониране на ИВСС и последващите действия на Висшия съдебен съвет в отговор на констатациите на Инспектората, особено по отношение на въпроси, свързани с почтеността на магистратите; да се обмисли възможността за отправяне на искане за външна помощ, например от СПСР и/или Съвета на ЕвропаВтори показател: Нормативна уредба Препоръка 4: да се приемат изменения на Наказателно-процесуалния кодекс и Наказателния кодекс за подобряване на нормативната уредба на наказателното преследване на корупцията по високите етажи на властта и тежката организирана престъпност.Трети показател: продължаване на съдебната реформаПрепоръка 5: да се публикува за обществена консултация доклад, в който подробно се отчита напредъкът по изпълнението на националната стратегия за съдебна реформа и се определят оставащите стъпки, които трябва да бъдат предприети. Да се създаде механизъм за непрекъснато публично отчитане на напредъка през оставащата част от периода за изпълнение на стратегията. Препоръка 6: да се намери решение на положението с натовареността в най-заетите съдилища въз основа новите стандарти за натовареност и да се постигне съгласие по пътна карта за реформа на съдебната карта едновременно с развитието на електронното правосъдие. Препоръка 7: да се изготви пътна карта за изпълнение на препоръките на доклада на СПСР във връзка с реформата на прокуратурата и взаимодействието ѝ с другите институции, включително механизъм за отчитане на постигнатия напредък пред широката общественост. Препоръка 8: да се изготви пътна карта за изпълнението на препоръките, съдържащи се в изследването [върху решенията на ЕСПЧ], включително механизъм за отчитане на постигнатия напредък пред широката общественост.Четвърти показател: корупция по високите етажи на властта Препоръка 9: да се приеме нова нормативна уредба относно борбата с корупцията в съответствие с целите, изложени в стратегията за борба с корупцията, и да се осигури прилагането на тази уредба. Да се създаде ефективен орган за борба с корупцията. Препоръка 10: да се приеме и осъществи реформа на Закона за администрацията с цел укрепване на вътрешните инспекторати в държавната администрация. Препоръка 11: на основата на анализа на приключили дела да се изготви пътна карта за взаимодействие между всички съответни институции за отстраняване на слабостите при разследването и наказателното преследване на случаи на корупция по високите етажи на властта, като тази карта следва да включва и механизъм за отчитане на постигнатия напредък пред широката общественост. Препоръка 12: да се създаде механизъм за публично отчитане на напредъка по дела за корупция по високите етажи на властта, за които вече има информация в общественото пространство. При зачитане на презумпцията за невиновност, главният прокурор следва да докладва за разследванията и за повдигнатите обвинения. Върховният касационен съд и Министерството на правосъдието следва да докладват за постановените осъдителни присъди, както и за изпълнението на наказанията.Пети показател: Корупцията в по-общ план, включително на местно равнище и по границитеПрепоръка 13: да се осъществява външен контрол върху предварителните проверки на процедурите за обществени поръчки и върху свързаните с тях последващи действия, включително върху последващите проверки, както и във връзка с разкритите случаи на конфликт на интереси или корупция и коригиращите мерки за отстраняване на установените пропуски. Препоръка 14: да бъдат въведени основани на риска мерки за противодействие на корупцията по ниските етажи на властта във високорискови сектори в рамките на държавната администрация, като се черпи вдъхновение от постиженията в Министерството на вътрешните работи. Следва да бъдат продължени усилията в Министерството на вътрешните работи. Препоръка 15: да се създаде механизъм за публично отчитане на напредъка по изпълнението националната стратегия за борба с корупцията за оставащата част от периода на изпълнение на стратегията.Шести показател: Организирана престъпностПрепоръка 16: да се създаде механизъм за публично отчитане на напредъка по дела за организираната престъпност на високо равнище, за които вече има информация в общественото пространство. При зачитане на презумпцията за невиновност, главният прокурор следва да докладва за разследванията и за повдигнатите обвинения. Върховният касационен съд и Министерството на правосъдието следва да докладват за постановените осъдителни присъди, както и за изпълнението на наказанията. Препоръка 17:  да се приемат необходимите изменения на Закона за отнемане в полза на държавата на незаконно придобито имущество и да се гарантира, че Комисията за отнемане на незаконно придобито имущество ще продължи да работи независимо и ефективно..", "date": "2017.11.15", "title": "ЕК прикани България да изпълни 17-те препоръки в доклада от януари 2017 г., а към края на 2018 г. ще ни оцени отново"}
{"url": "http://www.focus-news.net/news/2017/11/15/2457278/plovdiv-parlamentarnata-komisiyata-po-otbrana-shte-provede-izneseno-zasedanie-v-61-va-mehanizirana-brigada-v-karlovo-na-17-noemvri.html", "text": "Комисията по отбрана на 44-ото Народно събрание ще проведе изнесено заседание на 17 ноември в 61-ва механизирана бригада в Карлово. Това съобщиха за Радио „Фокус“ – Пловдив от пресцентъра на Министерството на отбраната. Заседанието, което е в навечерието на празника на Сухопътни войски – 19 ноември, ще започне в 17.00 часа във военното формирование. По-рано народните представители ще разгледат 61-ва механизирана бригада, водещо формирование от състава на сухопътните войски. Те ще се запознаят с личния състав, ще разгледат въоръжението и бойната техника на бригадата в контекста на работата по проекта за модернизация на Сухопътни войски. Предвижда се членовете на Комисията по отбрана да посетят община Карлово и да се срещнат с кмета на града д-р Емил Кабаиванов. Народните представители ще получат информация как бригадата се вписва в живота на общината като предпоставка за решаване на трудните проблеми с некомплектования личен състав във Въоръжените сили.\r\nНародните представители ще положат цветя пред паметника на Васил Левски в родния град на Апостола.", "date": "2017.11.15", "title": "Пловдив: Парламентарната комисията по отбрана ще проведе изнесено заседание в 61-ва механизирана бригада в Карлово на 17 ноември"}
{"url": "http://www.focus-news.net/news/2017/11/15/2457279/inspektorite-po-truda-razsledvat-trudovata-zlopoluka-v-rudnik-oranovo.html", "text": "ИА ГИТ стартира проверка във връзка с трудовата злополука от 14 ноември 2017 г. в рудник “Ораново” към “Пирин – Ораново” ЕООД, гр. Перник, при която загина газоизмервач. Това съобщиха от пресцентъра на ИА “Главна инспекция по труда”. По първоначални данни от разследването около 16.40 часа по уклон № 2 се движат четирима работници за влизане в рудника. Единият от тях е пострадалият. По същото време електровозчикът на горно ниво е извършвал маневрени операции с един вагон, като се е опитвал да обърне стрелката на релсовия път. Преди това бариерата е била вдигната и вагонът полита надолу по уклона. Вдигането на бариерата при извършване на маневрени операции не е разрешено и това вероятно е нарушението, довело до злополуката. Уклонът е с наклон от 35 градуса, вагонът набира скорост и около 120-ия метър удря работника. Другите трима не са засегнати. \r\nНа пострадалия веднага е оказана първа долекарска помощ, изнесен е на повърхността и е откаран в спешен център на болницата в гр. Благоевград, но по-късно умира.\r\nКонтролните органи на Д ИТ Кюстендил продължават разследването на злополуката до пълното изясняване на причините, довели до нея.\r\nПострадалият е бил инструктиран в деня на злополуката.", "date": "2017.11.15", "title": "Инспекторите по труда разследват трудовата злополука в рудник “Ораново”"}
{"url": "http://www.focus-news.net/news/2017/11/15/2457280/parlamentat-ratifitsira-sporazumenie-za-ustanovyavane-na-zona-za-svobodna-targoviya-mezhdu-es-i-tsentralna-amerika.html", "text": "Парламентът ратифицира Споразумение за асоцииране между ЕС и Централна Америка, предаде репортер на Агенция „Фокус“. Това е първото междурегионално споразумение на ЕС и първото всеобхватно споразумение за асоцииране между двата региона. От доклада на парламентарната външна комисия става ясно, че срокът на действие и валидност на споразумението е неограничен. Основната му цел е засилването на връзките между ЕС и Централна Америка в приоритетни области като социално сближаване, регионални политики за сътрудничество, намаляване на равнището на бедност, неравенство, социална изолация и всяка форма на дискриминация. Със сключването му се предоставят нови възможности за диалог в области като борбата с наркотрафика, организираната престъпност, прането на пари, тероризма и корупцията. С него се установява Зона за свободна търговия и изцяло се освобождават износителите на промишлени и рибни продукти от ЕС за Централна Америка от заплащането на мита. Към момента документът е ратифициран от 22 страни членки на ЕС и от шестте държави от Централна Америка.  \r\nБиляна ИВАНОВА", "date": "2017.11.15", "title": "Парламентът ратифицира Споразумение за установяване на Зона за свободна търговия между ЕС и Централна Америка"}
{"url": "http://www.focus-news.net/news/2017/11/15/2457281/pregled-na-mezhdunarodnite-novini-do-13-chasa-agentsiya-fokus.html", "text": "Европейската комисия публикува днес най-новия си доклад относно стъпките, предприети от България в изпълнение на ангажиментите си по отношение на съдебната реформа и борбата с корупцията в рамките на механизма за сътрудничество и проверка (МСП), създаден при присъединяването на страната към Европейския съюз през 2007 г., съобщават от пресслужбата на ЕК.\r\nВ днешния доклад се разглежда конкретно постигнатият напредък по изпълнение на 17-те препоръки, отправени от Комисията в доклада по МСП от януари 2017 г. Първият заместник-председател на Комисията Франс Тимерманс заяви: „Налице е напредък в много области, но е необходима още работа. България е изпълнила или е постигнала напредък по няколко от нашите препоръки, но все още не по всички. Разчитам на правителството на Република България да изпълни всички планирани реформи и да избегне забавяния, за да се постигне напредък към целта да се сложи край на МСП в рамките на мандата на тази Комисия.“ \r\nВ последния доклад на Комисията от януари 2017 г. беше направен преглед на цялостния напредък през последните десет години и бяха набелязани 17 конкретни препоръки, които да помогнат на България да постигне напредък по изпълнението на всички показатели по МСП. В днешния доклад се отбелязва, че е постигнат значителен напредък по тези препоръки. Макар политическата несигурност да доведе до някои забавения в изпълнението на реформите в началото на годината, процесът на реформите се ускори от месец май насам. Предстои обаче да се видят окончателните резултати в области, изискващи законодателни реформи и действия от страна на правителството, като например борбата с корупцията. \r\n*** Лидерът на македонистката партия в Албания - \"Македонския алианс за европейска интеграция\" (МАЕИ), Васил Стерьовски,  смята, че с признаването на българското малцинство в страната се извършва \"геноцид над македонците\".\r\nСпоред Стерьовски \"в Албания има само македонско малцинство и всичко, което се прави сега, е насочено към изкуственото създаване на българско малцинство\".\r\nВ интервюто македонисткият лидер  твърди още, че \"в случая става дума за възраждане на старата българска стратегия за Санстефанска България, което е в противоречие с националните интереси на Албания\".\r\nСтерьовски заявява, че в \"Голо бърдо, Гора, Връбник и Преспа живеят само македонци и там няма никакви българи\". Той уверява, че неговата партия ще продължи да настоява пред президента Илир Мета да не подписва закона за малцинствата и да го върне за прегласуване в парламента.\r\n*** Държавният глава на Зимбабве Робърт Мугабе е под домашен арест. Това става ясно от изявление на правителството на Южноафриканската република, разпространено в сряда, след като военните поеха контрола в столицата Хараре.\r\n„Президентът (Джейкъб) Зума говори с президента Робърт Мугабе по-рано днес, който призна, че е затворен в дома си, но заяви, че е добре\", се казва в разпространения текст.\r\n*** Администрацията на президента на Руската федерация Владимир Путин не счита за голям проблем грешката с публикацията на кадрите от военна операция, която във вторник допуснаха от Министерството на отбраната в Москва. Това заяви пред журналисти говорителят на Кремъл Дмитрий Песков.\r\n„Грешките се случват и няма нищо страшно, ако бъдат поправени своевременно. Няма да преувеличавам значението“ на тази, подчерта Песков, като същевременно допълни, че Министерството на отбраната вече е наказало виновния. \r\nМинистерството на отбраната в Москва използва снимки от видеоигра, за да обвини САЩ в подпомагане на „Ислямска държава“. Кадрите бяха публикувани в официалните профили в социалните мрежи на руското ведомство във вторник, като според министерството, САЩ са осигурили въздушна защита за конвой на терористичната организация. В съобщението, прикрепено към снимките, се казва, че по време на двустранна операция между руски военновъздушни сили и сирийски военни, са излезели наяве „факти, доказващи директно сътрудничество и подкрепа указана от коалицията водена от САЩ за терористите от „Ислямска държава“. \r\nМалко по-късно стана ясно, че една от петте снимки е от видеоигра за мобилен телефон, а останалите четири са заснети през 2016 г. и показват операция на иракската армия срещу позиции на терористичната организация.\r\n*** Бейби бумът в Германия продължава - от 2011 г. насам всяка година раждаемостта се увеличава. През 2016 г. във Федерална република Германия на бял свят са се появили 792 хил. новородени, което с 55 хил. повече (7,4%) от предходната година. Това показват данните на Федералната статистическа служба във Висбаден.\r\nБракът изглежда също е на мода: броят им се увеличава от 2013 г. насам. През 2016 г. около 410 хил. двойки са си казали „да\", или с 2,6% повече от 2015 г. \r\nСъщевременно броят на смъртните случаи намалява от година на година. Около 911 хил. души са починали през 2016 г., което е с около 14 хил. ( 1,5%) по-малко, отколкото през 2015 г. Въпреки това, прирастът на населението остава отрицателен, показват статистическите данни.\r\n*** Ливанският президент Мишел Аун заяви в сряда, че министър-председателят на страната Саад Харири е бил „задържан\" в Саудитска Арабия, където той обяви оставката си по-рано този месец.\r\n„Нищо не оправдава неуспеха на министър-председателя Саад Харири да се върне в продължение на 12 дни, затова смятаме, че той е задържан в нарушение на Виенската конвенция\", се казва е съобщение от държавния глава, публикувано на официалната страница на ливанското президентство.\r\n*** Депутатите от Държавната дума на Руската федерация приеха на второ четене поправката, съгласно която чуждестранните средства за масова информация в страната, финансирани зад граница, може да бъдат признати за „чуждестранни агенти“.\r\nПоправката засяга законопроекта за извънсъдебно блокиране на сайтове на организации, забранени в Русия. За конкретни издания или телевизионни канали в поправката не се съдържат изрични уточнения. \r\n„Юридическите лиза, регистрирани в чужда държава или в чуждестранна структура, разпространяващи предназначени за неограничен кръг лица печатни, аудио-, аудиовизуални и други съобщения и материали може да бъдат признати за чуждестранни средства за масова информация, изпълняващи функции на чуждестранен агент, независимо от организационно-правната им форма, ако те получават парични средства или друго имущество от чужди държави, техните държавни органи, международни или чуждестранни организации, чуждестранни граждани, лица бе гражданство или упълномощени лица и руски юридически субекти, получаващи парични средства или друго имущество от указаните източници“, се казва в одобрената поправка.\r\n*** Министърът по въпросите за европейските работи Йомер Чилик заяви, че кандидатстващата за членство в Европейския съюз Турция не може да бъде определяна от Брюксел само като партньор в борбата срещу тероризма и справянето с бежанската криза.\r\nЧилик подчерта, че преговорите за членство в Общността са ключови за отношенията между Брюксел и Анкара. „Турция не може да се разглежда единствено като военен щаб в борбата срещу тероризма или като лагер за бежанци. Ние не приемаме да бъдем страна, с която единствено си сътрудничат по въпросите на бежанците и борбата срещу тероризма\", заяви Челик пред парламента в Анкара. Турският министър подчерта недвусмислено, че страната му подкрепя пълноправните преговори за членство и не би приела други предложения за партньорство.\r\nРазговорите между Анкара в Брюксел са достигнали до задънена улица в резултат на пропастта по отношение на ключови политически въпроси. Въпреки че някои европейски държави призоваха за прекратяване на преговорите с Турция, Анкара бе категорична, че няма да напусне масата за преговори за членство в ЕС.\r\n***", "date": "2017.11.15", "title": "Преглед на международните новини до 13 часа (Агенция „Фокус“)"}
{"url": "http://www.focus-news.net/news/2017/11/15/2457282/kyustendil-obshtina-dupnitsa-shte-naeme-trima-mladezhi-po-programata-start-v-karierata.html", "text": "Община Дупница ще наеме трима младежи по програмата „Старт в кариерата”. Това съобщи за Радио „Фокус” – Кюстендил зам.-кметът на Община Дупница Крум Милев. От началото на 2018 година възможност да навлязат в професиите си ще имат завършили студенти, като отделите в които ще бъдат назначени за срок от 9 месеца са „Екология“, „Административно-информационно обслужване“ и в правния отдел. Заплатите за целия период на договора се плащат от държавния бюджет. „Общо шестима млади хора се явиха на интервюто. Най-голям бе интересът към юридическия отдел на администрацията, за който кандидатите бяха четирима”, каза Крум Милев. По думите му Община Дупница кандидатства по всяка програма, която дава възможност да бъдат разкрити работни места, особено за млади хора в региона.\r\nВенцеслав ИЛЧЕВ", "date": "2017.11.15", "title": "Кюстендил: Община Дупница ще наеме трима младежи по програмата „Старт в кариерата”"}
{"url": "http://www.focus-news.net/news/2017/11/15/2457283/smolyan-evrodeputatat-vladimir-uruchev-i-narodniyat-predstavitel-ot-gerb-d-r-daniela-daritkova-organizirat-seminar-za-preventsiya-na-zavisimostite-pri-mladi-hora.html", "text": "Евродепутатът от ГЕРБ/ЕНП Владимир Уручев и народният представител от ГЕРБ д-р Даниела Дариткова, която е и председател на здравната комисия в Народното събрание, организират семинар на тема „Превенция на зависимостите при младите хора“ в Смолян. Това съобщиха от пресцентъра на ПП ГЕРБ. Форумът ще се състои на 17 ноември (петък) в хотел „Кипарис Алфа“ – Смолян. В него ще участват младежи между 16 и 18 години. \r\nЩе се обсъждат възможностите за намаляване на зависимостите при младите хора, свързаните с тях здравни и социални рискове, както и щетите за индивида, семейството и обществото.\r\nЦелта е да се повиши информираността на младежите за въздействието на различните видове зависимости и моделиране на тяхното здравословно поведение за в бъдеще.\r\nЩе се организира и младежка работилница, където ще бъде представен опита на младите хора, ще се изработи идеен проект на дипляна и банери. \r\nУчастие в семинара ще вземат Мария Семерджиева – съветник на министъра на образованието, психолозите Елена Каневска-Андреева и Веселина Пичурова.", "date": "2017.11.15", "title": "Смолян: Евродепутатът Владимир Уручев и народният представител от ГЕРБ д-р Даниела Дариткова организират семинар за превенция на зависимостите при млади хора"}
{"url": "http://www.focus-news.net/news/2017/11/15/2457284/sport-rene-myulenstiyn-kerala-blastars-shte-igrae-kato-manchestar-yunayted.html", "text": "Треньорът на Димитър Бербатов в Керала Бластърс – Рене Мюленстийн обеща, че тимът ще играе офанзивен стил и ще наподобява на Манчестър Юнайтед през новия сезон на индийската Суперлига. Холандецът, който в продължение на шест години беше асистент на Сър Алекс Фъргюсън в Манчестър коментира, че тимът му е в добра позиция преди началото на шампионата в петък, когато Керала Бластърс с Димитър Бербатов ще играе с Атлетико де Колката.\r\nВенцислав ДРАГОМАНОВ", "date": "2017.11.15", "title": "Спорт: Рене Мюленстийн: Керала Бластърс ще играе като Манчестър Юнайтед"}
{"url": "http://www.focus-news.net/news/2017/11/15/2457285/administrativnite-otdeli-na-vap-protestirat-obshtinskite-naredbi-za-uchredyavane-pravoto-na-nadstroyavane-iili-na-pristroyavane-na-sgrada-chastna-obshtinska-sobstvenost.html", "text": "Административните отдели на прокуратурата в страната са предприели действия по реда на надзора за законност като са протестирали пред административните съдилища незаконосъобразни разпоредби залегнали в общинските наредби в страната, касаещи условията и реда за учредяване на право на надстрояване и/или на пристрояване на сграда - частна общинска собственост. Това съобщиха от пресцентъра на Върховна административна прокуратура (ВАП). В наредбите е дадена възможност за учредяване на такива права само със заповед на кмета на съответната община, без решение на общинския съвет. Стореното е в противоречие с чл.38, ал.1 и ал.2 от Закона за общинската собственост, които предвиждат безпрекословната изискуемост на решение на общинския съвет като предпоставка за извършване на действията на разпореждане с общинска собственост. \r\nС решения на Административен съд – София град и Административен съд – Варна, са били отхвърлени протестите на прокуратурата с аргумент, че с атакуваните разпоредби в наредбите на общините е възможно да се допусне изключение от правилото на чл.38, ал.1 и ал.2 от ЗОС. \r\nТези решения на съдилищата са протестирани от прокуратурата чрез касационни протести пред Върховен административен съд.", "date": "2017.11.15", "title": "Административните отдели на ВАП протестират общинските наредби за учредяване правото на надстрояване и/или на пристрояване на сграда частна общинска собственост"}
{"url": "http://www.focus-news.net/news/2017/11/15/2457286/18-mladezhi-ot-velikotarnovska-i-gabrovska-oblast-shte-uchastvat-v-natsionalna-sreshta-na-uchenicheskite-parlamenti-v-balgariya.html", "text": "18 младежи от Великотърновска и Габровска област ще участват в Национална среща на Ученическите парламенти в България. В нея се включват ученици от училища, работещи по проект „Всеки ученик ще бъде отличник – 2“. Това каза за Радио „Фокус“ – Велико Търново Деница Иванова, организатор за групата за региона. За пръв път през тази година в срещата ще участват само младежи в гимназиална възраст. „Целта ни е да работим с тях за мотивацията им за завършване на средно образование и да ги стимулираме да продължат обучението си и във висши учебни заведения. В училището се включат ученици от български, ромски и турски произход“, обясни Иванова. Изборът на младежите се извършва от директорите на училищата, в които те учат. Това са активни ученици, които в повечето случаи са председателите на Училищните парламенти. \r\n„От срещите, които правим, има голяма полза за младежите, защото с участието си в тях те се развиват, научават нови практики, които прилагат на местно ниво след това. Те са предимно деца от малки населени места, които не са имали възможност да се срещат със свои връстници от други градове и села в страната, както и с високопоставени лица, които винаги присъстват на нашите събития. През настоящата година гост ще ни омбусманът Мая Манолова“, обясни още Деница Иванова. По време на инициативата се раждат и идеи за различни кампании, които след това се реализират на практика през годината. Събитието ще се проведе за пети пореден път, в дните между 16 и 19 ноември в град Сливен.\r\nЛуиза ТРАНЧЕВА", "date": "2017.11.15", "title": "18 младежи от Великотърновска и Габровска област ще участват в Национална среща на Ученическите парламенти в България"}
{"url": "http://www.focus-news.net/news/2017/11/15/2457287/afp-yuar-izprashta-spetsialni-pratenitsi-v-zimbabve-za-razreshavane-na-krizata.html", "text": "Южноафриканската република ще изпрати  специални пратеници в Зимбабве, за да се срещнат с намиращия се под домашен арест държавен глава Робърт Мугабе и с военните, които поеха контрола в столицата Хараре, предава AFP.\r\n„Президентът Джейкъб Зума, в качеството си на председател на Южноафриканската общност за развитие, изпраща специални пратеници в Зимбабве\", се казва в изявление на организацията.Тереза Герова", "date": "2017.11.15", "title": "AFP: ЮАР изпраща специални пратеници в Зимбабве за разрешаване на кризата"}
{"url": "http://www.focus-news.net/news/2017/11/15/2457288/evrodeputatat-ot-gerb-emil-radev-ek-predstavi-mozhe-bi-nay-polozhitelniya-doklad-koyto-e-poluchavala-balgariya-v-ramkite-na-mehanizma-za-satrudnichestvo-i-otsenka.html", "text": "Европейската комисия представи може би най-положителния доклад, който е получавала България в рамките на механизма за сътрудничество и оценка. Това каза евродепутатът от ГЕРБ Емил Радев по повод публикувания днес доклад на Европейската комисия за напредъка на България по показателите от Механизма за сътрудничество и оценка от 15 ноември 2017 г., съобщиха от пресцентъра на ПП ГЕРБ. \"Докладът дава множество положителни оценки както за работата на правителството, така и по отношение на цялостната ситуация в страната, като това в особена степен се отнася до изградената институционална структура и практики, за резултатите от действията на специализираните органи за борба с организираната престъпност\", заяви Радев. По думите му по отношение на ролята на правителството докладът посочва, че то е успяло да навакса забавянето и да възобнови работата във всички ключови области, които са предмет на наблюдение в рамките на механизма. \"Няма нови препоръки в доклада, разглежда се само изпълнението на препоръките от месец януари 2017. Посочени са ясни критерии, които България трябва да изпълни и това дава светлина в тунела, че през 2018 ние ще имаме последния доклад и този механизъм, който позволява България и Румъния да бъдат сочени като черните овце на Европа, ще бъде прекратен\", каза още Емил Радев. По думите му по отношение на конкретните препоръки Европейската комисия отчита два важни момента в областта на съдебната независимост. \"На първо място това е изборът на нови членове на Висшия съдебен съвет и на второ място - номинирането и изборът на нов председател на Върховния административен съд\", добави Радев. Според него като положителни стъпки в доклада са отбелязани промените в НПК, както и ангажимента на българското правителство да се публикуват редовни доклади относно процеса на изпълнение в рамките на националната стратегия за съдебна реформа. \"Тук, разбира се, остава да се изпълни препоръката за промени в Наказателния кодекс и приемането на нов антикорупционен закон. Не остана време, защото докладът беше изтеглен няколко месеца предварително заради българското председателство, но това са моменти, които вече са залегнали в законодателната програма на Народното събрание и те ще могат да бъдат изпълнени следващата година\", каза още евродепутаът. Емил Радев заяви, че като положителни са посочени и промените в Закона за публичната администрация, засягащи работата на вътрешните инспекторати в държавната администрация. \"Много положително е разгледана и работата на специализираните органи - специализираният съд, прокуратурата, която създаде специално звено. Отбелязано е и, че ГДБОП има много положителни акценти в работата си.\r\nВ областта на борбата с организираната престъпност препоръката е да се консолидират положителните тенденции в тази област\", каза още Радев. По думите му в областта на борбата с корупцията като добър пример се посочват МВР и фокусираните антикорупционни мерки, които МВР предприема. \"Разбира се, тук ние трябва да изпълним и останалите препоръки. Що се касае, например, до Румъния, този доклад е значително по-неблагоприятен. Там се казва, че е загубена инерцията, предизвикателствата поставят под въпрос независимостта на съдебната система и са постоянен източник на притеснение\". Според Радев по отношение на Румъния ЕК заявява, че не може все още да заключи, че който и да е от показателите е задоволително изпълнен на този етап. \"С оглед и на този доклад мисля, че целта за сваляне на механизма е постижима през следващата година и се надяваме наистина да видим край през 2018 и от тук нататък да говорим за общоевропейски механизъм за върховенството на закона, включващ абсолютно всички държави членки\", добави Емил Радев.", "date": "2017.11.15", "title": "Евродепутатът от ГЕРБ Емил Радев: ЕК представи може би най-положителния доклад, който е получавала България в рамките на механизма за сътрудничество и оценка"}
{"url": "http://www.focus-news.net/news/2017/11/15/2457289/ministar-krasimir-karakachanov-i-nachalnikat-na-otbranata-general-leytenant-andrey-botsev-shte-prisastvat-na-praznika-na-suhopatnite-voyski.html", "text": "Министърът на отбраната Красимир Каракачанов и началникът на отбраната генерал-лейтенант Андрей Боцев ще присъстват на тържественото събрание-концерт за празника на Сухопътните войски утре, 16 ноември, съобщиха от пресцентъра на министерството. То ще се проведе в киносалона на Военната академия „Г.С. Раковски” от 10.00 часа. На него военнослужещи и цивилни служители от Сухопътните войски ще бъдат отличени с награди от министъра на отбраната и началника на отбраната за проявен професионализъм при изпълнение на служебните задължения.", "date": "2017.11.15", "title": "Министър Красимир Каракачанов и началникът на отбраната генерал-лейтенант Андрей Боцев ще присъстват на празника на Сухопътните войски"}
{"url": "http://www.focus-news.net/news/2017/11/15/2457290/ministar-tsetska-tsacheva-dokladat-na-ek-dava-polozhitelna-otsenka-na-izraboteniya-antikoruptsionen-zakon.html", "text": "Докладът на ЕК дава положителна оценка на изработения антикорупционен закон. Това каза министърът на правосъдието Цецка Цачева на брифинг в Министерски съвет по повод доклада на Европейската комисия по механизма за сътрудничество, предаде репортер на Агенция „Фокус“. По отношение на съдебната реформа в доклада е посочено, че българските власти са  приложили широк спектър от законодателни и институционално рамки, които започват с промяната на Конституцията и са последвани от промените в Закона за съдебната власт. „Отчита се позитивно новия ред и механизъм, по който бяха избрани членовете на новия ВСС. Ясно се заявява, че процедурите са били публични и открити. Относно процедурата за избор на председател на ВАС е заявено, че този избор също е проведен в изпълнение на новите правила. Отбелязано е, че президентът е върнал на новия състав на ВСС кандидатурата посочена от предходния и при условия на зачитане на съдийското самоуправление, новият ВСС е потвърдил кандидатурата на г-н Чолаков“, обясни министър Цачева. По думите й от Комисията високо се оценява и работата по анализа, който бе извършен от Службата за подкрепа на структурни реформи, за предоставяне на помощ, както по отношение на прокуратурата, така и по отношение на наказателното правосъдие, работата на инспектората и на административното правосъдие. „Комисията високо оценява измененията по отношение на инспектората и фактът, че интегритетът на магистратите ще бъде внимателно проверяван във връзка с декларациите, които те подават, не само имуществени, но и за конфликт на интереси“, допълни още министър Цачева. \r\nПо отношение на правната рамка тя отбеляза, че е отчетен приетият през лятото законопроект за изменение и допълнение на НКП – отново в изпълнение на препоръките, с които се цели по-бързо правораздаване, както и възможността корупционни престъпления по високите етажи на властта да бъдат разглеждани занапред от специализираните съд и прокуратура. „Коментира се и изготвения законопроект за изменение и допълнение на Наказателния кодекс. Междуведомственото обсъждане по него приключва утре. Той ще бъде обсъден в Съвета по актуализираната стратегия за продължаване на съдебната реформа на 25 ноември“, посочи министър Цачева, като припомни, че там се преосмисля редакцията на корупционни престъпления, свързани с длъжностно присвояване. По думите й е положителна и оценката за изготвените шестмесечни годишни доклади за напредъка в изпълнение на актуализираната стратегия, като е отчетен позитив по отношение на откритостта за постигането на отделните препоръки и разписаната пътна карта по стратегията и нейното прилагане. \r\n„В частта относно корупцията се дава положителна оценка на изработения антикорупционен закон, като е отбелязан публичния начин, по който той е изготвен от работна група с широко участие на неправителствения сектор, магистрати и заинтересовани лица, като и, че той е приет на първо четене в Народно събрание. Изразява се очакване по най-бързия начин законът да заработи“, посочи министър Цецка Цачева. Тя припомни, че, за да се засили ролята на инспекторатите през октомври НС гласува промени в закона за администрацията, което по думите й Комисията отчита като важен елемент, доказващ изпълнението на антикорупционната стратегия от 2015 година. „В областта на противодействието на корупцията докладът отново посочва добрия пример на Министерството на вътрешните работи, което прилага широк набор от фокусирани антикорупционни мерки“, допълни тя. \r\n„По линия на организирана престъпност високо са оценени усилията на държавата в борбата с нея, като в доклада се отчита намалението на заплахата от организирана престъпност до степен, сходна с тази в други държави членки на ЕС“, обяви още министър Цачева. \r\nВесела ПЕТРОВА", "date": "2017.11.15", "title": "Министър Цецка Цачева: Докладът на ЕК дава положителна оценка на изработения антикорупционен закон"}
{"url": "http://www.focus-news.net/news/2017/11/15/2457291/sofiya-17-chuzhdentsi-sa-zaloveni-v-rayona-na-selo-dramsha.html", "text": "17 чужденци са заловени в района на костинбродското село Дръмша. Това съобщиха от ОДМВР - София. Около 18.15 часа на 14 ноември, служители на РУ - Костинброд се отзовали на получен сигнал за забелязана съмнителна група от около 20 души с раници, движещи се  пеша по пътното платно в близост до село  Дръмша. На място са установени общо 17 чужди граждани от мъжки пол, представящи се за афганистанци, от които само един с надлежни документи от Държавната агенция по бежанците. Групата, съставена от 13 непълнолетни и четирима пълнолетни, е доведена в РУ- Костинброд за продължаване на работата с тях от служители на група „Миграция“ към ОДМВР - София.", "date": "2017.11.15", "title": "София: 17 чужденци са заловени в района на село Дръмша"}
{"url": "http://www.focus-news.net/news/2017/11/15/2457292/tass-darzhavnata-duma-utvardi-na-treto-chetene-promenite-za-chuzhdestrannite-medii-finansirani-zad-granitsa.html", "text": "Депутатите от Държавната дума на Руската федерация приеха на трето четене закона, съгласно който чуждестранните средства за масова информация в страната, финансирани зад граница, ще бъдат признати за „чуждестранни агенти“, предава ТАСС.\r\nПромените предвиждат промяна на статута на средствата за масова информация, в резултат на което за тях ще важат същите ограничения и задължения, които сега са в сила за чуждестранните нетърговски организации, които получават средства извън Русия.\r\n„Юридическите лица, регистрирани в чужда държава или в чуждестранна структура, разпространяващи предназначени за неограничен кръг лица печатни, аудио-, аудиовизуални и други съобщения и материали може да бъдат признати за чуждестранни средства за масова информация, изпълняващи функции на чуждестранен агент, независимо от организационно-правната им форма, ако те получават парични средства или друго имущество от чужди държави, техните държавни органи, международни или чуждестранни организации, чуждестранни граждани, лица бе гражданство или упълномощени лица и руски юридически субекти, получаващи парични средства или друго имущество от указаните източници“, се казва в одобрената поправка. Тереза Герова", "date": "2017.11.15", "title": "ТАСС: Държавната дума утвърди на трето четене промените за чуждестранните медии, финансирани зад граница"}
{"url": "http://www.focus-news.net/news/2017/11/15/2457293/natsionalnoto-sdruzhenie-na-kmetovete-na-kmetstva-nastoyava-vsyako-naseleno-myasto-v-balgariya-da-ima-samostoyatelen-byudzhet.html", "text": "Всяко населено място в България да има самостоятелен бюджет настояват от Националното сдружение на кметовете на кметства. Това съобщи за Радио „Фокус” – Пловдив председателят на сдружението – кметът на Калофер Румен Стоянов. Днес този въпрос ще бъде поставен пред омбудсмана Мая Манолова, която е поканена на заседание на сдружението. То се провежда в Пловдив, като на него присъстват представители на кметства от цяла България. „Пристигат хора от най-отдалечените точки на България”, подчерта Стоянов.\r\n„Сдружението ще настоява още да има Закон за самостоятелните бюджети на кметствата, който да задължава кметовете на общини да го изпълняват”, добави Стоянов. Ще се разискват и други искания на кметовете на кметства, свързани с изборния закон и с обществените поръчки. Досега от сдружението са провели няколко срещи с представители на институциите у нас, премиерът Бойко Борисов също е запознат с тях.\r\nНационалното сдружение на кметовете на кметства в Република България бе учредено миналата година. Кметовете се обединиха около идеята за промяна в местното самоуправление и по-справедлив начин за разпределяне на средствата от общинския бюджет така, че парите на данъкоплатците да стигат и до най-малките населени места.\r\nЦветана ТОНЧЕВА", "date": "2017.11.15", "title": "Националното сдружение на кметовете на кметства настоява всяко населено място в България да има самостоятелен бюджет"}
{"url": "http://www.focus-news.net/news/2017/11/15/2457294/stara-zagora-videokameri-i-1-200-novi-peyki-shte-badat-postaveni-v-park-mitropolit-metodiy-kusev.html", "text": "С водосвет за здраве и благоденствие днес бе даден старт на строителните дейности по проекта за обновяване на емблематичния за Стара Загора парк „Митрополит Методий Кусев“. Това съобщиха от пресцентъра на Община Стара Загора. На символичната първа копка присъстваха Янчо Калоянов, зам.-кмет по строителството, Иванка Сотирова, зам.-кмет по хуманитарните дейности, Таньо Брайков, председател на Общински съвет Стара Загора, главният архитект на Община Стара Загора Виктория Грозева, Момчил Борисов, изпълнителен директор на „Водстрой 98“ АД – изпълнител на проекта, общински съветници, журналисти и граждани.\r\n„Проектът предвижда реконструкция и възстановяване на пешеходни алеи, детски и спортни площадки, места за отдих, обновяване на паркова мебел, която ще бъде уникална – само тук, възстановяване и обновяване на растителните видове и т. н.“, съобщи инж. Веска Узунова“, директор на Дирекция „Строителство и инвестиции“ в Община Стара Загора. По думите ѝ ще се изградят нови кътове, атракционни съоръжения, велоалеи по източната алея, ще бъдат възстановени настилките. „Ще се изградят 12 нови беседки и ще бъдат поставени 1200 пейки, всички фонтани ще се обновят, ще има ново парково алейно осветление, както и камери за видеонаблюдение“, каза още инж. Узунова.\r\nПроектът се реализира по Оперативна програма „Региони в  растеж 2014-2020“ и е на обща стойност 7.052 млн. лв. Срокът за изпълнение е 270 календарни дни.\r\n„За нас е особена гордост, че можем да участваме в този интересен проект. Той е огромно предизвикателство – да направим едно любимо за всички старозагорци място, още по-любимо. Надяваме се на позитивна оценка и ще се стараем“, каза Момчил Борисов. Той благодари на Община Стара Загора и проектантите, че са направили лесен за изпълнение проект (няма да има тежки машини, както и промяна в организацията на движението, което би довело до дискомфорт на гражданите) и обеща бърза, коректна и качествена работа. А оценката на старозагорци се чака след девет месеца.  \r\nСлед това зам.-кметът Янчо Калоянов и Момчил Борисов направиха символичната първа копка в началото на парка.", "date": "2017.11.15", "title": "Стара Загора: Видеокамери и 1 200 нови пейки ще бъдат поставени в парк „Митрополит Методий Кусев“"}
{"url": "http://www.focus-news.net/news/2017/11/15/2457295/sofiya-50-godishen-mazh-e-zadarzhan-za-shofirane-s-313-promila-alkohol-v-elin-pelin.html", "text": "50-годишен мъж е задържан за шофиране с 3.13 промила алкохол в Елин Пелин. Това съобщиха от ОДМВР - София. Около 11.55 часа на 14 ноември на бул. „Новоселци“ автопатрул спрял за проверка лек автомобил „Фолксваген Голф“, управляван от мъж с инициали И. Д. 50- годишният водач бил тестван с дрегер и задържан за срок до 24 часа, след като уредът отчел, че шофира с внушителните 3.13 промила алкохол. Срещу нарушителя е започнато бързо производство.", "date": "2017.11.15", "title": "София: 50-годишен мъж е задържан за шофиране с 3.13 промила алкохол в Елин Пелин"}
{"url": "http://www.focus-news.net/news/2017/11/15/2457296/veliko-tarnovo-80-chuvala-s-otpadatsi-sabraha-dobrovoltsi-pokray-patekata-svarzvashta-kvartalite-cholakovtsi-i-buzludzha.html", "text": "80 чувала с отпадъци събраха доброволци покрай пътеката, свързваща кварталите „Чолаковци“ и „Бузлуджа“ във Велико Търново. Акцията се проведе в неделя, като 25-те участници се организираха в социалните мрежи, предаде репортер на Радио „Фокус“ – Велико Търново. В инициативата се включиха и седем деца. В рамките на два часа те почистиха голяма част от отпадъците покрай пътеката, по която ежедневно минават десетки хора. „Това са нашите човешки боклуци! Пътеката е едно квартално сметище. В момента тя е почистена на 50%“, посочват организаторите, като подчертават, че от квартал „Чолаковци“, в който живеят над 10 000 души, в акцията са се включили едва двама. Те призовават „Бъди чистолюбив българин!“. \r\nПочти всяка седмица се организират инициативи за почистване на различни местности в града и околностите. Доброволците се организират в създадената наскоро собствена страница в една от социалните мрежи „Доброволно чистене – Велико Търново“. На Димитровден те почистиха боклука под Панорамната тераса на хълма „Света гора“ във Велико Търново. В почистването тогава се включиха 10 души, които събраха 15 чувала с боклук.\r\nНадежда КРЪСТЕВА", "date": "2017.11.15", "title": "Велико Търново: 80 чувала с отпадъци събраха доброволци покрай пътеката, свързваща кварталите „Чолаковци“ и „Бузлуджа“"}
{"url": "http://www.focus-news.net/news/2017/11/15/2457297/kurir-sarbiya-deputatite-na-republika-srabska-blokiraha-parlamenta-v-saraevo-zaradi-izyavleniyata-na-bakir-izetbegovich.html", "text": "Депутатите от партиите „Съюз на независимите социалдемократи“ (СНСД) и Сръбската демократическа партия (СДП) не присъстваха на заседанието на парламента в Сараево в знак на протест срещу изявленията на босненския член на председателството Бакир Изетбегович, съобщава белградското електронно издание Kurir. Поради отсъствието на депутатите на двете партии, които са от Република Сръбска, сесията бе отложена.\r\n„В момента имаме кворум за работа, но не и за вземане на решения, и отлагаме сесията до по-нататъшно известие\", заяви председателят на органа Боряна Кришто. Заместник-председателят на Камарата на представителите Младен Босич заяви, че парламентарната сесия няма да се проведе, тъй като в сегашната политическа среда няма атмосфера за нормална работа.\r\nДо изостряне на напрежението в Сараево се стигна след изказвания на Бакир Изетбегович, съгласно които Босна и Херцеговина ще признае независимостта на Косово. Тереза Герова", "date": "2017.11.15", "title": "Kurir (Сърбия): Депутатите на Република Сръбска блокираха парламента в Сараево заради изявленията на Бакир Изетбегович"}
{"url": "http://www.focus-news.net/news/2017/11/15/2457298/burgas-ot-nachaloto-na-mesets-noemvri-ostrov-sveta-anastasiya-se-zazimyava.html", "text": "От началото на месец ноември остров Света Анастасия се зазимява, каза за Радио „Фокус” – Бургас Роселина Димитрова, директор на ОП „Туризъм“ към Община Бургас. Островът вече е недостъпен за посетители заради лошите метеорологични условия. В момента сградите се обезопасяват, изключва се електрическото захранване, зазимяват се и растенията. Специалистите от общинското предприятие са в процес на планиране на дейностите за следващия туристически сезон. „Започнахме да планираме местата и туристическите изложения и борси, които ще посетим, за да представим Бургас като туристическа дестинация и да търсим потенциални нови гости, които ще посетят града“, каза още Димитрова. \r\nПо думите й проведено е поредното заседание на Консултативния съвет по въпросите на туризма, където също са обсъдени възможните варианти за реклама на Бургас. Димитрова обобщи, че туристическият сезон е преминал успешно. „Имахме нова атракция – Авиомузей „Бургас“, който се намира на входа на летището. Мястото е много привлекателно за посетителите, което ще продължи да се развива и съм убедена, че ще има още по-добър успех занапред“, каза още директорът.\r\nМария РУСЕВА", "date": "2017.11.15", "title": "Бургас: От началото на месец ноември остров Света Анастасия се зазимява"}
{"url": "http://www.focus-news.net/news/2017/11/15/2457299/sofiya-postradalata-zhena-v-studentski-grad-ostava-za-lechenie-v-reanimatsiya-na-umbal-sv-anna.html", "text": "61-годишна жена, пострадала при авария на асансьор в Студентски град, е със счупени ребра и пневмоторакс. Остава за активно лечение в реанимация на УМБАЛ „Св. Анна”, съобщиха от пресцентъра на здравното заведение.", "date": "2017.11.15", "title": "София: Пострадалата жена в Студентски град остава за лечение в реанимация на УМБАЛ „Св. Анна”"}
{"url": "http://www.focus-news.net/news/2017/11/15/2457300/bchk-zapochva-blagotvoritelna-kampaniya-kupi-i-dari-v-pomosht-na-nuzhdaeshti-se-balgarski-detsa.html", "text": "Днес започва съвместната коледна благотворителна кампания на БЧК и фирма Тимбарк България ЕООД, производител и дистрибутор на соковете Queen’s. Това съобщиха от пресцентъра на БЧК. В периода 15 ноември 2017 г. – 26 декември 2017 г. при всеки закупен сок Queen’s – 1 л. 0.05 лв. ще бъдат отчислявани за подпомагане на деца в неравностойно положение по Програма „Топъл обяд“.\r\nСъвместната инициатива ще допринесе за каузата, чиято основна цел е да подпомогне децата на България.\r\nПрез учебната 2017/2018 г. 1 600 нуждаещи се деца ще получават всеки учебен ден безплатна топла храна в училище на територията на 25 области в страната. Програмата, която се реализира вече 13 години, има за цел да се подпомогне физическото развитие на деца в неравностойно положение и чрез топлия обяд те да се върнат в класните стаи. Осигуряването на храна на някои особено уязвими ученици чрез включването им в проекта „Топъл обяд” е единствената възможност те да посещават редовно учебните занятия. До сега програмата е обхванала 14 500 деца от цялата страна.", "date": "2017.11.15", "title": "БЧК: Започва благотворителна кампания „Купи и дари“ в помощ на нуждаещи се български деца"}
{"url": "http://www.focus-news.net/news/2017/11/15/2457301/prez-oktomvri-ravnishteto-na-registriranata-bezrabotitsa-v-stranata-e-67.html", "text": "През октомври равнището на регистрираната безработица е 6.7% , като нараства с 0.2 процентни пункта спрямо септември. Това съобщиха от пресцентъра на Агенция по заетостта. За ползване на посредническите услуги в бюрата по труда вече интензивно се регистрират приключилите работа в летните сезонни дейности, предимно в областите Бургас и Варна. В сравнение с октомври 2016 г. равнището на безработица е значително по-ниско – с 1.2 процентни пункта. \r\nРегистрираните безработни в края на месеца са 220 172. Техният брой се увеличава спрямо предходния месец с 3.2%, а спрямо година по-рано се отчита значително намаление – от 14.7%. От новорегистрираните безработни през октомври 1 054 са били неактивни, т.е. не са били нито заети, нито учащи и не са търсили работа. Броят на активираните от медиаторите и посредниците в бюрата по труда и техните партньори от началото на годината достига 10 389 лица. \r\nПредоставяните в бюрата по труда услуги са насочени освен към безработни лица и към заети, учащи и пенсионери. През месеца като търсещи работа са регистрирани общо 1 205 заети, учащи и пенсионери, с което броят им от началото на годината вече е 4 379. \r\n20 456 лица през октомври са постъпили на работа по данни на Агенцията по заетостта, с което общият брой на устроените през десетте месеца на 2017 достига 208 260. Значителен е делът на започналите работа в реалната икономика – 81.8% от общо постъпилите. В резултат на активните мерки за насърчаване на заетостта през месеца в субсидирана заетост са включени общо 3 727 безработни лица, в т.ч. 1 483 по проекти, финансирани по Оперативната програма за развитие на човешките ресурси. За периода януари – октомври общо 26 782 безработни лица са устроени на работни места, субсидирани от държавния бюджет и Европейския социален фонд. \r\nВ съответствие с увеличеното търсене на квалифицирана работна сила Агенцията по заетостта продължава обученията за придобиване на професионална квалификация и ключови компетентности. Включените безработни в обучение през месеца наброяват 143 лица, а от началото на годината броят им е 17 563. Провеждат се и групови срещи за професионално ориентиране и активно поведение на пазара на труда. В мероприятията за професионално ориентиране и активиране са участвали 13 321 безработни лица.\r\n14 168 свободни работни места на първичния пазар са заявили работодателите, като над половината от тях са от частния сектор - 75.3%. Бизнесът търси работна сила в следните икономически дейности: преработваща промишленост (4 435); търговия (2 445); хотелиерство и ресторантьорство (1 017); административни и спомагателни дейности (1 002); строителство (859); образование (656); държавно управление (651); транспорт, складиране и пощи (627); операции с недвижими имоти (370) и др.\r\nНай-търсените професии по заявени работни места в бюрата по труда са работници в добивната и преработваща промишленост; оператори на стационарни машини и съоръжения; продавачи; персонал, зает в сферата на персоналните услуги (бармани, сервитьори, камериери и т.н.); квалифицирани работници в производството на храни, облекло, дървени изделия и сродни; работници по събиране на отпадъци и сродни на тях; металурзи, машиностроители и сродни на тях; водачи на МПС и подвижни съоръжения; преподаватели; монтажници и др.", "date": "2017.11.15", "title": "През октомври равнището на регистрираната безработица в страната е 6.7%"}
{"url": "http://www.focus-news.net/news/2017/11/15/2457302/ekathimerini-narastva-broyat-na-zhertvite-na-navodneniyata-v-gartsiya.html", "text": "Наводнения в западните покрайнини на гръцката столица отнеха живота на най-малко трима души, съобщава електронното издание Ekathimerini. \r\nПървоначално бе разпространена информация за загинали жена и възрастен мъж, които са открити в домовете им в град Мандра. По-късно стана ясно, че има най-малко още една жертва.\r\nПроливните дъждове, които паднаха в нощта срещу сряда, превърнаха пътищата в реки от кал и отломки и наводниха десетки домове и предприятия. Пожарникарите са получили поне 340 обаждания за помощ за изпомпване на вода от наводнени сгради и за спасяване на хора, блокирани от покачващите се води след тежка буря през нощта. Спасени са пътници от автобус, бедстващи от придошлите води на магистрала. \r\nМестните власти затвориха училищата в районите на Мандра, Неа Перамос и Мегара, както и достъпът в участъци на магистралата Атина-Коринт. Пожарната служба призова гражданите да избягват навлизането в района, освен ако не е абсолютно необходимо, за да се намали трафика.\r\nВъв вторник Гърция обяви извънредно положение на остров Сими заради силна буря, която нанесе щети по домовете на населението и доведе до прекъсване на електричеството и водоснабдяването.Тереза Герова", "date": "2017.11.15", "title": "Ekathimerini: Нараства броят на жертвите на наводненията в Гърция"}
{"url": "http://www.focus-news.net/news/2017/11/15/2457303/zadarzhani-sa-8-dushi-za-trafik-na-migranti-ot-turtsiya-do-avstriya.html", "text": "Специализираната прокуратура повдигна обвинения на осем участници в организирана престъпна група за незаконно превеждане на мигранти през територията на България, Румъния и Унгария до Австрия. Това съобщиха от пресцентъра на Апелативна специализирана прокуратура. Участниците в групата са задържани на 14 ноември 2017 г. в София, Видин и Лом при специализирана операция на ГДБОП, ДАНС, „Гранична полиция“ и Специализираната прокуратура. Двама от задържаните са пакистански граждани.\r\nСъбраните до момента доказателства сочат, че за разлика от повечето други „каналджийски“ структури, въпросната група е организирала превеждането на мигранти не само през територията на България, но и до крайната точка на пътуването им. Това е налагало стройна организация и специализация на действията на всеки от участниците, както и наемането на трети лица.\r\nДвамата пакистанци са набирали желаещи да пътуват на Запад, най-вече от Турция - предимно пакистанци, афганистанци и иракчани. Членове на групата са ги посрещали на „зелена граница“ и са ги превозвали и настанявали в София, Видин и Лом. Впоследствие мигрантите са били прекарвани през Дунав с лодки, наети от местни рибари. Там участници в групата, които предварително са пристигали на румънска земя, са ги посрещали с автомобилите си и са ги закарвали до границата с Унгария. След поредно нелегално преминаване през „зелена граница“, са били транспортирани по същата схема до Будапеща. Оттам, вече с коли с чужди номера, са „доставяни“ на австрийска територия.\r\nЗа достигането до крайната точка мигрантите са плащали между 4 и 6 хиляди евро на човек. Превеждането до Румъния е струвало от 600 до 1000 евро.\r\nПлащането е ставало главно по арабската система за разплащане Хавала, след достигане на дадения мигрант на предварително уговореното място. Иззети са документи, според които плащането е ставало и чрез фирми за международни преводи. След получаването на сумите, те са били разпределяни между участниците в групата, плащани са били и договорените „хонорари“ на наетите лодкари, шофьори и хазяи. Шофьорите по трасето до Австрия са получавали по 100 евро за мигрант, между 50 и 100 лева за човек са давани на лодкарите за плаването през Дунав.\r\nС постановления на прокурор от Специализирана прокуратура на шестима от участниците, в т.ч. на двамата пакистански граждани, е наложено прокурорско задържане до 72 часа. На 16 ноември 2017 г. в Специализирания наказателен съд ще бъде внесено искане за „Задържане под стража“ на всеки от тях. Един от участниците е в европейска държава, след задържането му предстои да му бъде предявено обвинение. На осмия участник е наложена мярка за неотклонение „Парична гаранция“ от 5000 лева поради тежко здравословно състояние.\r\nВидео от акцията може да гледате в страницата на ИА „Фокус“ във „Фейсбук“", "date": "2017.11.15", "title": "Задържани са 8 души за трафик на мигранти от Турция до Австрия"}
{"url": "http://www.focus-news.net/news/2017/11/15/2457304/prof-kiril-kolev-vvmu-varna-neobhodimo-e-izgrazhdane-na-sistema-za-upravlenie-na-navodneniyata-i-ranno-opovestyavane-na-naselenieto.html", "text": "Необходимо е в страната ни да бъде изградена действаща система за управление на наводненията и ранно оповестяване на населението. Това каза пред журналисти проф. Кирил Колев, специалист по управление и анализ на риска, „Кризисен мениджмънд“ към Висшето военноморско училище, който участва в обучителна и информационна кампания по проблемите, свързани с наводненията и популяризиране използването на застрахователни имуществени продукти в застрашените от наводнения райони, предаде репортер на Радио „Фокус“ – Варна. Срещата е организирана в изпълнение на Плана за управление на риска от наводнения през 2017 година на Басейнова дирекция „Черноморски район“. Според проф. Кирил Колев докато не се вземат превантивни мерки, наводненията в страната ще продължават да нанасят сериозни поражения. Разходите при въвеждане на превантивни мерки са осем пъти по-малки от тези след настъпилите щети.\r\n„Когато се говори за наводнения, трябва да се говори за система за управления при наводнение. Определящо при възникване на наводнение е нарастването на водното ниво за единица време, което зависи от количеството литри, паднали на квадратен метър площ за единица време. Отчита се и възможността на отточната система – какво може да се оттече, да се изведе от района и колко може да попие в земята. Има страни, които са изключително предразположени към такива наводнения, като Холандия. 80-90 процента от територията на Холандия е под морското равнище, но там няма наводнения, защото има разработена система, която работи и е нормативно осигурена“, заяви проф. Кирил Колев.\r\nКато превантивна мярка експертът посочи и застраховането на източниците на заплаха от наводнение – микроязовирите. „Целта на микроязовирите е да служат като предпазители, предварително да се отдаде част от водата, за да може излишната вода да се поеме от тях. Когато се премахват предпазителите, всичко отива в населените места. Когато говорим за катастрофално застраховане, трябва да бъдат застраховани източниците на заплаха. Именно микроязовирите са източникът на бедствието. Задължаване на концесионерите на язовири да ги застраховат е възможност за избягване на риска“, отбеляза проф. Кирил Колев. „Когато системата се свърже с мониторингова система, която да отчита количеството литри, паднали на квадратен метър, възможностите на отточната система и се разположат в застрашените райони – би могло да се създаде система за ранно оповестяване и хората да се евакуират“, каза още проф. Кирил Колев. \r\nТой допълни, че рисковото място във Варна е ниската зона около гаровия комплекс, където системата за отвеждане на водите не е в състояние да поеме водите при обилен валеж.\r\nМарияна ВАЛЕНТИНОВА", "date": "2017.11.15", "title": "Проф. Кирил Колев, ВВМУ – Варна: Необходимо е изграждане на система за управление на наводненията и ранно оповестяване на населението"}
{"url": "http://www.focus-news.net/news/2017/11/15/2457305/ministar-biser-petkov-kolednite-dobavki-shte-badat-izplateni-zaedno-s-dekemvriyskite-pensii.html", "text": "1 232 000 пенсионери ще получават коледни добавки от 40 лева. Това каза министърът на труда и социалната политика Бисер Петков пред журналисти в Министерски съвет във връзка с отпуснатите близо 50 млн. лв. за коледни добавки за част от пенсионерите, предаде репортер на Агенция „Фокус“. „Тези средства ще послужат за изплащане на коледна добавка в размер на 40 лева на пенсионери, които получават размер на пенсията до 321 лева, включително“, съобщи той, като поясни, че сумата е предлаганата линия за бедност за 2018 година. „По данни на Националния осигурителен институт 1 232 000 пенсионери получават такива пенсии и ще получат коледни надбавки. Това представлява около 57% от всички пенсионери“, уточни министър Петков. Той допълни, че коледните добавки ще бъдат изплатени заедно с декемврийските пенсии, чието изплащане започва от 7-и. „Целта беше да се запази обхвата, така че броят на пенсионерите, които ще получат тази година е приблизително равен на миналогодишния“, каза още министър Петков. \r\nВесела ПЕТРОВА", "date": "2017.11.15", "title": "Министър Бисер Петков: Коледните добавки ще бъдат изплатени заедно с декемврийските пенсии"}
{"url": "http://www.focus-news.net/news/2017/11/15/2457306/afp-es-izrazi-zagrizhenost-za-situatsiyata-v-zimbabve-i-prizova-za-mirno-razreshavane-na-krizata.html", "text": "В сряда Европейският съюз призова за „мирно разрешаване“ на кризата в Зимбабве, след като военните установиха контрол над парламента и поставиха под домашен ареста президента Робърт Мугабе, предава AFP.\r\n„Призоваваме всички участници да пристъпят от конфронтация към диалог с цел постигане на мирно решение\", заяви говорителят на Европейската комисия Катрин Рей, като определи ситуацията в Зимбабве като „проблем за ЕС\".Тереза Герова", "date": "2017.11.15", "title": "AFP: ЕС изрази загриженост за ситуацията в Зимбабве и призова за „мирно разрешаване“ на кризата"}
{"url": "http://www.focus-news.net/news/2017/11/15/2457307/veliko-tarnovo-kmetat-na-svishtov-izdade-zapoved-za-nedopuskane-na-ptichi-grip-na-teritoriyata-na-obshtinata.html", "text": "Кметът на Свищов Генчо Генчев издаде заповед за предприемане на мерки за недопускане проникване на заболяване Инфлуенца по птиците на територията на общината, съобщават от пресцентъра на Община Свищов. Със заповедта се нарежда да не се допуска контакт между домашните птици с птици, живеещи в дивата природа. Освен това домашните птици трябва да се отглеждат в закрити помещения. Фуражът, с който се изхранват домашните птици, също трябва да се съхранява също в закрити помещения, като се поставят мрежи на прозорците и отворите, през които могат да преминават диви птици. В заповедта се подчертава, че трябва да се създадат условия за разделно отглеждане на домашни патици и гъски (водоплаващи) от други домашни птици.\r\nКметовете на населените места, съвместно с ветеринарно-медицинските специалисти, трябва да осъществяват проверки на личните стопанства в съответните населени места, както и да предприемат действия за недопускане на домашни водоплаващи птици до водоемите.\r\nОсвен това трябва са се уведоми незабавно Областната дирекция по безопасност на храните град Велико Търново при отклонение в здравословното състояние на отглежданите птици или при завишена смъртност. С издадената заповед от кмета се забранява организирането на всякакви пазари и изложения, на които да се продават и излагат птици.\r\nЗаповед е разпратена до всички кметове на населените места на територията на община Свищов.", "date": "2017.11.15", "title": "Велико Търново: Кметът на Свищов издаде заповед за недопускане на птичи грип на територията на общината"}
{"url": "http://www.focus-news.net/news/2017/11/15/2457308/veliko-tarnovo-s-informatsionna-kampaniya-pod-mototo-da-podarim-zdrave-v-grada-shte-bade-otbelyazan-mezhdunarodniyat-den-bez-tyutyunopushene.html", "text": "С информационна кампания под мотото „Да подарим здраве“ в града ще бъде отбелязан Международният ден без тютюнопушене - 16 ноември. Това съобщиха от пресцентъра на Община Велико Търново. Ученици и доброволци ще заменят цигари за ябълки и ще раздават балони с послания за ползите от спиране на тютюнопушенето. Всеки, включил се в кампанията, ще може да завърти колело на късмета. Част от акцията е и разпространението на здравно-образователни материали. Акцията ще се състои пред сградата на Общината, а началото ѝ е в 12.00 часа на 16 ноември. Участие ще вземат ученици от Частна професионална гимназия „Аркус“, както и експерти от Превантивния информационен център по наркомании. Организатори са Община Велико Търново и Регионалната здравна инспекция.\r\nМеждународният ден без тютюнопушене е отбелязан за първи път през 1977 г. и оттогава, по инициатива на Американската общност за борба с рака, се чества всеки трети четвъртък от месец ноември.", "date": "2017.11.15", "title": "Велико Търново: С информационна кампания под мотото „Да подарим здраве“ в града ще бъде отбелязан Международният ден без тютюнопушене"}
{"url": "http://www.focus-news.net/news/2017/11/15/2457309/kyustendil-v-okrazhnata-prokuratura-ne-e-postapvala-informatsiya-za-nasrocheno-delo-za-obzhalvane-myarkata-na-zadarzhaniya-za-obira-na-bankomat-v-sapareva-banya.html", "text": "До момента в Окръжна прокуратура – Кюстендил не е постъпвала информация за насрочено дело за обжалване на мярката за неотклонение срещу задържания за обира на банкомат в Сапарева баня. Това съобщиха за Радио „Фокус” – Кюстендил от Окръжна прокуратура – Кюстендил.„Фокус” припомня:\r\nНа 13 ноември Районен съд – Дупница постанови мярка за неотклонение „Задържане под стража” спрямо Г. Динев, която може да се обжалва в срок от 3 дни пред Окръжен съд – Кюстендил. Искането за вземане на мярката за неотклонение беше внесено от Районна прокуратура – Дупница, която е привлякла в качеството на обвиняем 34-годишния Г. Динев. На 9 ноември около 03.20 часа в град Сапарева баня от офис на банка на ул. „Княз Борис I“ в съучастие с Т. Богданов, К. Микев и Кр. Йорданов, в качеството му на помагач, обвиняемият Динев умишлено улеснил противозаконно отнемане на чужда движима вещ. Той управлявал лек автомобил и осигурявал безпрепятственото придвижване на друг лек автомобил, с който било извършено престъпното деяние. Чрез взривяване на вратата на банкомата е бил отнет сейф, съдържащ касета с парични средства в размер на 9 000 лева.\r\nЗа престъплението, в извършването на което е обвинен Г. Динев, законът предвижда наказание „лишаване от свобода“ от една до десет години.\r\nВенцеслав ИЛЧЕВ", "date": "2017.11.15", "title": "Кюстендил: В Окръжната прокуратура не е постъпвала информация за насрочено дело за обжалване мярката на задържания за обира на банкомат в Сапарева баня"}
{"url": "http://www.focus-news.net/news/2017/11/15/2457310/razgrad-76-godishen-mazh-ot-isperih-e-stanal-zhertva-na-telefonna-izmama-sas-sumata-ot-4-900-leva.html", "text": "76-годишен мъж от Исперих е станал жертва на телефонна измама. Това съобщиха от ОДМВР - Разград. Около 18.10 часа на 13 ноември мъжът с инициали Х .М. е получил обаждане, с което го убедили, че помага на служител от криминална полиция за залавянето на телефонни измамници. Потърпевшият оставил пред дома си 4 900 лева в найлонова чанта. Съобщил за случилото се около 9.00 часа днес в Районното управление. По случая е образувано досъдебно производство.", "date": "2017.11.15", "title": "Разград: 76-годишен мъж от Исперих е станал жертва на телефонна измама със сумата от 4 900 лева"}
{"url": "http://www.focus-news.net/news/2017/11/15/2457311/sport-balgari-otnovo-na-ofroud-varha.html", "text": "Два български офроуд екипажа оглавиха шампионата на Балканите след последния кръг на Източно Европейския Шампионат в Турция. След победи в Румъния, Гърция и България, европейският шампион Николай Гочев с навигатор Красимир Колев остана недостижим в генералното класиране и стъпи на шампионския връх в Източно Европейския Шампионат за 2017 година.   \r\nЗаедно с Тодор Христов през 2018 година ще атакуват световния „Баха“ шампионат  с кръгове в Русия, Казахстан, Катар, Мароко, Италия, Полша, Португалия и Испания.   \r\nВенцислав ДРАГОМАНОВ", "date": "2017.11.15", "title": "Спорт: Българи отново на офроуд върха"}
{"url": "http://www.focus-news.net/news/2017/11/15/2457312/veliko-tarnovo-okrazhnata-prokuratura-predade-na-sad-mazh-za-opit-za-ubiystvo.html", "text": "Окръжната прокуратура предаде на съд мъж за опит за убийство. Това съобщиха от пресцентъра на Апелативна прокуратура - Велико Търново. Обвинението срещу Александър К. е за това, че на 14 декември 2013 г. около 01.30 часа в град Велико Търново на улица „Охрид” направил опит умишлено да умъртви Тихомир И., като го прострелял с пистолет „Макаров” от непосредствена близост в областта на лявото слепоочие и му причинил огнестрелно нараняване в лява челна област на главата, представляващо общо разстройство на здравето, опасно за живота, и засядане на проектила в тъканта на главния мозък. Деянието е извършено от Александър К. при превишаване пределите на неизбежната отбрана, изразяващо се в явно несъответствие между характера и опасността на нападението (невъоръжено посегателство срещу здравето от страна на Тихомир И. спрямо Александър К.) и на защитата (посегателство срещу жизненоважен орган с огнестрелно оръжие от страна на Александър К. спрямо Тихомир И.). Деянието е довършено, но по независещи от дееца причини - оказаната своевременна и висококвалифицирана медицинска помощ, не са настъпили предвидените в закона общественоопасни последици. Пострадалият бил с приятели в бистро на ул.“Ниш“, като  към 01.30 часа си тръгнали. По същото време, обвиняемият и приятелката му се прибирали към дома си.  При разминаването с групата, обвиняемият се обърнал към шумната компания и ги попитал, дали говорят за тях, при което пострадалият отговорил утвърдително. След размяната на репликите, пострадалият се нахвърлил към обвиняемият и двамата се сбили. Обвиняемият бил съборен на земята, блъскан и ритан от тримата мъже от групата. Хора от бистро излезли и разделили биещите си.  Докато приятелката помагала на обвиняемия да се изправи, пострадалия тръгнал да го напада отново. Виждайки го, обвиняемият се опитал да избяга, но Тихомир И. го  последвал. Бягайки Александър К. викал: „Махай се, остави ме“, „Полицай съм имам пистолет, махни се“, извадил от чантичката пистолета си, заредил патрон и вървейки на зад  произвел два –три изстрела насочени към уличното платно, като продължавал да вика „Махай се“. Въпреки изстрелите Тихомир И. се приближил до обвиняемият като викал „Ти на полицай ли ми се правиш“ и се нахвърлил върху него. Тогава обвиняемият произвел изстрел в лявото слепоочие на Тихомир И. и той паднал на земята. Веднага след това обвиняемият насочил пистолета  към главата си и се прострелял в дясното слепоочие.\r\nУплашени приятелите на Тихомир И. бързо напуснали мястото без да видят какво е състоянието му. Останала приятелката на обвиняемият, която  се обадила на тел.112, да извика линейка. Двамата простреляни мъже били приети по спешност в „ОАРИЛ“ с опасност за живота, в състояние на медикаментозна кома, на командно дишане и с тежки черепно-мозъчни травми. Предстои насрочване на делото за разглеждане от съда .", "date": "2017.11.15", "title": "Велико Търново: Окръжната прокуратура предаде на съд мъж за опит за убийство"}
{"url": "http://www.focus-news.net/news/2017/11/15/2457313/afp-frenskiyat-vanshen-ministar-shte-sreshtne-s-podaliya-ostavka-premier-na-livan-v-sauditska-arabiya.html", "text": "Министърът на външните работи на Франция Жан Ив Ле Дриан пристигна в Саудитска Арабия в сряда, където по-късно днес ще проведе среща с подалия оставка премиер на Ливан Саад Харири, предава AFP.\r\nСъотвената информация бе потвърдена от съветник на първия дипломат на Париж.\r\nПо-рано днес ливанският президент Мишел Аун заяви, че министър-председателят на страната Саад Харири е бил „задържан\" в Саудитска Арабия, където той обяви оставката си по-рано този месец.\r\n„Нищо не оправдава неуспеха на министър-председателя Саад Харири да се върне в продължение на 12 дни, затова смятаме, че той е задържан в нарушение на Виенската конвенция\", се казва е съобщение от държавния глава, публикувано на официалната страница на ливанското президентство.Тереза Герова", "date": "2017.11.15", "title": "AFP: Френският външен министър ще срещне с подалия оставка премиер на Ливан в Саудитска Арабия"}
{"url": "http://www.focus-news.net/news/2017/11/15/2457314/lovat-na-gyulenisti-v-turtsiya-arestuvani-sa-nad-50-novi-zapodozreni-za-vrazki-s-fethullah-gyulen.html", "text": "В рамките на операция, проведена в сряда на територията на страната, турските сили за сигурност са арестували най-малко 52-ма заподозрени за връзки с мрежата на Фетхуллах Гюлен, предава Anadolu Agency. \r\nСред тях има 18 военни офицери, които са задържани след акции в общо 20 провинции в Турция. Издадени са заповеди за арест на 34 заподозрени, включително лейтентат на служба и трима бивши лейтенанти, а също 28 сержанти.Тереза Герова", "date": "2017.11.15", "title": "Ловът на гюленисти в Турция – арестувани са над 50 нови заподозрени за връзки с Фетхуллах Гюлен"}
{"url": "http://www.focus-news.net/news/2017/11/15/2457315/gen-konstantin-popov-na-zasedanieto-na-komisiyata-po-otbrana-v-karlovo-na-17-noemvri-shte-se-sreshtnem-s-horata-ot-armiyata-noseshti-otgovornostta-pred-rodinata.html", "text": "На заседанието на Комисията по отбрана в Карлово ще се срещнем с хората от армията, носещи отговорността пред родината. Това каза за Агенция „Фокус“ председателят на Комисията по отбрана и депутат от ПГ на ГЕРБ ген. Константин Попов за изнесеното заседание на Комисията, което ще се проведе в Карлово на 17 ноември. „На 19 ноември е Празникът на сухопътните войски и по този повод искаме да бъдем в едно от формированията, което е едно от най сериозните на Сухопътни войски. Второ, Карлово е градът на Васил Левски“, коментира Попов. По думите му третият важен фактор за изнесеното заседание е приемането на бюджета за 2018 г. „Искаме да изслушаме и Министерството на отбраната, и представителите на висшето военно ръководство за това какво ще се прави с бюджета накрая на годината, проекта за инвестиционен разход на сухопътни войски, така че да имаме много по-пряка информация от хората, които ги интересува, за можем съответно да имаме и правилното отношение въобще към българската армия“, уточни ген. Попов. \r\nТой обясни, че досега е имало само едно изнесено заседание  - в сградата на Министерството на отбраната, а това в Карлово ще е второто. „По-нататък предвиждаме да има и други. Разбира се, ще търсим конкретен повод и причина това да го направим. Хубаво е, че депутатите от Комисията по отбрана могат да се срещнат с реалните хора в армията, които носят цялата тежест и на службата, и на отговорността пред род и родина“, заяви още ген. Константин Попов. \r\nЛюба АЛЕКСИЕВА", "date": "2017.11.15", "title": "Ген. Константин Попов: На заседанието на Комисията по отбрана в Карлово на 17 ноември ще се срещнем с хората от армията, носещи отговорността пред родината"}
{"url": "http://www.focus-news.net/news/2017/11/15/2457316/targovishte-zhena-e-postradala-pri-katastrofa-na-okolovrastniya-pat-na-grada.html", "text": "Жена е пострадала при катастрофа на околовръстния път на града. Това съобщиха за Радио „Фокус“ - Шумен от Областната дирекция на МВР. В 11.24 часа в Оперативната дежурна част на ОД на МВР е получен сигнал за възникнало пътнотранспортно произшествие между два леки и един товарен автомобил на околовръстния път на Търговище, участъкът е част от главния път София - Варна. Към момента огледът на местопроизшествието продължава и информацията е първоначална. \r\nВ резултат на пътното произшествие по първоначални данни 58-годишна жена от Варна е откарана в МБАЛ- Търговище, с фрактура на две ребра. Движението на мястото на катастрофата не е преустановявано, но до приключване на огледа ще се регулира от служители на Пътна полиция.\r\nИвелина ИВАНОВА", "date": "2017.11.15", "title": "Търговище: Жена е пострадала при катастрофа на околовръстния път на града"}
{"url": "http://www.focus-news.net/news/2017/11/15/2457317/tsvetan-tsvetanov-gerb-iztsyalo-sme-dovolni-ot-doklada-na-ek-ot-nas-zavisi-dali-prez-2018-g-shte-bade-prekratena-protsedurata-po-mehanizma-za-satrudnichestvo-i-otsenka.html", "text": "Изцяло сме доволни от доклада на ЕК, от нас зависи дали през 2018 г. ще бъде прекратена процедурата по механизма за сътрудничество и оценка. Това каза на брифинг председателят на ПГ на ГЕРБ Цветан Цветанов по повод доклада на Европейската комисия по механизма за сътрудничество и проверка, предаде репортер на Агенция „Фокус“. „Докладът е обективен. Няма нови препоръки, които се препоръчват на страната. Във всички от миналия доклад има определено изпълнение. За първи път се говори, че докладът може да бъде преустановен и това е много ясен знак за напредъка на страната ни. За мен е много удовлетворително това, което се говори за организираната престъпност, защото последните 10 години успехите, които имаме и всичко, което сме направили, сме достигнали една по-голяма сигурност, която съответства и на очакванията на ЕС“, заяви Цветанов и уточни, че се дава ясен сигнал за това, което са направили в предишния парламент за конституционните реформи и за избора на ВСС. \r\n„Изцяло сме доволни от доклада, който излезе за страната ни. Всеки от нас може да прочете внимателно, че на база политическата нестабилност, служебното правителство, с провеждането на изборите, не е било възможно да продължат реформи. Отчита се в доклада, че от май месец вече имаме стабилност. Правителството е продължило съответните реформи и има подем. От самите нас зависи дали през 2018 г. ще бъде прекратена тази процедура по механизма за сътрудничество и оценка“, каза още Цветан Цветанов. \r\nЛюба АЛЕКСИЕВА", "date": "2017.11.15", "title": "Цветан Цветанов, ГЕРБ: Изцяло сме доволни от доклада на ЕК, от нас зависи дали през 2018 г. ще бъде прекратена процедурата по механизма за сътрудничество и оценка"}
{"url": "http://www.focus-news.net/news/2017/11/15/2457318/veliko-tarnovo-prez-dekemvri-shte-bade-vrachena-parvata-nagrada-za-mlad-futbolist-trifon-ivanov.html", "text": "През декември във Велико Търново ще бъде връчена първата награда за млад футболист, носеща името на легендарния защитник на „Етър“ и българския национален отбор по футбол Трифон Иванов. Това съобщиха от пресцентъра на Община Велико Търново. Призът бе учреден от Община Велико Търново в памет на „Железния защитник“. \r\nНосителят на наградата „Трифон Иванов“ ще бъде определен от разширена комисия, председателствана от заместник-кмета на Старата столица с ресор „Хуманитарни дейности“ Ганчо Карабаджаков. В състава ѝ влизат също председателят и секретарят на Зоналния съвет на Българския футболен съюз – Бончо Генчев и Игор Бакьов, двама общински съветници от Постоянната комисия за младежта и спорта, спортни журналисти и спортни експерти от Община Велико Търново. Предложението на комисията ще бъде гласувано по време на сесия на Общинския съвет. \r\nНаградата ще бъде връчена от кмета Даниел Панов в рамките на церемонията „Спортист на годината“. \r\nПризът „Трифон Иванов“ ще бъде присъждан ежегодно на най-добрия футболист  на възраст между 15 и 19 години, състезаващ се за клуб на територията на общината. \r\nВ памет на легендарния защитник, по инициатива на кмета Даниел Панов всяка година се провежда детски футболен турнир. Първото издание през 2015 г. бе спечелено от момчетата на „Лудогорец“, а първенци през изминалото лято станаха „сините“ от „Левски“.", "date": "2017.11.15", "title": "Велико Търново: През декември ще бъде връчена първата награда за млад футболист „Трифон Иванов“"}
{"url": "http://www.focus-news.net/news/2017/11/15/2457319/roselina-dimitrova-obshtina-burgas-otchita-se-rast-ot-115-na-prihodite-ot-turisticheskiya-danak-kam-kraya-na-septemvri-spryamo-2016-godina.html", "text": "Отчита се ръст от 11,5% на приходите от събран туристически данък в Бургас към края на септември спрямо 2016 година. Това съобщи за Радио „Фокус“ – Бургас Роселина Димитрова, директор на ОП „Туризъм“ към Община Бургас. Наблюдава се и ръст в реализираните нощувки в града от 9%. По думите й данните сочат, че чужденците са повече от българите, съответно ръстът е с 10% и с 4%. Туристите са от цял свят, като традиционно посетителите са от Германия, Русия, Великобритания. „Много добре са затъпени пазари като Чехия и Словакия, при които през последните години наблюдаваме сериозни ръстове. Редовно имаме организиране на туристически посещения на остров Св. Анастасия от Полша, Унгария и Чехия“, добави Димитрова. По думите й има спад при туристите от Русия, което според нея е вследствие на геополитическата обстановка и преразпределението на пазарите.\r\nМария РУСЕВА", "date": "2017.11.15", "title": "Роселина Димитрова, Община Бургас: Отчита се ръст от 11,5% на приходите от туристическия данък към края на септември спрямо 2016 година"}
{"url": "http://www.focus-news.net/news/2017/11/15/2457320/ombudsmanat-maya-manolova-protsesat-na-detsentralizatsiya-na-mestnata-vlast-tryabva-da-stigne-i-do-nay-malkite-naseleni-mesta.html", "text": "Процесът на децентрализация на местната власт трябва да стигне и до най-малките населени места. Това каза пред журналисти в Пловдив омбудсманът Мая Манолова, която присъства на срещата на Националното сдружение на кметовете на кметства, предаде репортер на Радио „Фокус” - Пловдив. „Подкрепям исканията на кметовете на кметства, които искат делегирани бюджети, участие в европрограми и финансиране по европроекти, изборност на кметовете и в най-малките населени места, създаване на кметски съвети към общинските съвети, за да са сигурни, че гласът им ще се чува”, обясни Манолова. Според нея именно тези кметове са представителите на властта, които са най-близко до хората. Те поемат първия удар от множеството проблеми на хората в България и са длъжни да ги решават, а хората не питат имат ли пари. Искат проблемите им да са решени.\r\nОмбудсманът Мая Манолова каза още, че до нея са стигали сигнали от кметове на малки населени места срещу общински съвети заради това, че не им се дава думата, докато се решава местен проблем, че гласът им изобщо не се чува. Постъпвали са и сигнали за обществени поръчки и пренебрежение от общинските власти. Според Манолова всичко това може да бъде избегнато, ако бъде записано в закон.\r\nЦветана ТОНЧЕВА", "date": "2017.11.15", "title": "Омбудсманът Мая Манолова: Процесът на децентрализация на местната власт трябва да стигне и до най-малките населени места"}
{"url": "http://www.focus-news.net/news/2017/11/15/2457321/varna-zadarzhaha-zhena-i-mazh-razprostranyavali-narkotitsi.html", "text": "Под ръководството на Окръжната прокуратура във Варна е била проведена специализирана операция на Второ РУ на МВР. Задържани са били двама наркоразпространители, продавали различни наркотични вещества. Това съобщиха от пресцентъра на Апелативна прокуратура – Варна.\r\nОкръжната прокуратура във Варна е повдигнала обвинения за извършено престъпление по член 354а, ал. 1 от Наказателния кодекс на Б. К. и Д. Д. С постановление на наблюдаващия делото прокурор жената и мъжът са задържани за срок до 72 часа. При операцията е установен и трети участник – К. С., който е с повдигнато обвинение за държане на наркотични вещества. \r\nИ тримата обвиняеми са наркозависими и осъждани вече за различни престъпления.\r\nПри личен обиск на лицата и при претърсване на автомобили и жилища във Варна са намерени и иззети различни видове забранени за притежаване наркотични вещества. Назначени са експертизи. \r\nОкръжната прокуратура във Варна ще внесе искане във Варненския окръжен съд за вземане постоянна мярка за неотклонение „Задържане под стража“ спрямо Б.К. и Д.Д. \r\nПродължават процесуално-следствените действия.", "date": "2017.11.15", "title": "Варна: Задържаха жена и мъж, разпространявали наркотици"}
{"url": "http://www.focus-news.net/news/2017/11/15/2457322/aktsenti-v-predavaneto-simitli-minalo-nastoyashte-i-badeshte-na-radio-fokus-pirin.html", "text": "В днешното издание на предаването „Симитли – минало, настояще и бъдеще” на Радио „Фокус” – Пирин ще се спрем на няколко важни теми за града и малките население места в общината. В началото на предаването ще говорим за поредния инцидент, който през вчерашния ден се случи в мина „Ораново”, отнемайки живота на миньор от село Долно Осеново. Защо отново се стигна до смъртен случвай в рудника и какво може да направи Община Симитли, ще попитаме кмета Апостол Апостолов. За трагедията ще говорим и с кмета на село Долно Осеново Бисер Сегменов. \r\nВъв втората част на предаването рязко ще сменим темата, за да насочим внимание ви към автомагистрала „Струма“, тъй като миналата седмица стана ясно, че Европейската комисия одобри проекта за изграждане на 40 км от АМ „Струма“ в участъците Благоевград – Крупник, Кресна – Сандански и тунел „Железница“. Какво предстои от тук насетне ще разберете само ако бъдете на нашите честоти във времето от 15.00 до 16.00 часа. В края на предаването няма да пропуснем да направим и обзор на по-важните събития и новини за Симитли и района, който се случиха в последните 7 дни.\r\nСлушателите и читателите могат да коментират темите, за които говорим днес или пък да предлагат такива, които биха били интересни за тях, като ни позвънят на телефон 0885 303 373 и 073/ 88-55-81 или да ни пишат на е-майл: pirin@focus-news.net. На посочените контакти могат да се задават и въпроси от различни естество, които касаят Симитли, а ние ще ги отправим към имащите отношение по въпроса отдели в общината.\r\nБъдете с нас във времето от 15.00 до 16.00 часа, ако искате да бъдете на фокус за всичко, актуално, което се случва в Симитли и малките населени места от общината. Предаването „Симитли – минало, настояще и бъдеще“ се излъчва на честотите на Радио „Фокус“ – Пирин всяка сряда от 15.00 до 16.00 часа с водещ Ливия Нинова.", "date": "2017.11.15", "title": "Акценти в предаването „Симитли – минало, настояще и бъдеще” на Радио „Фокус” – Пирин"}
{"url": "http://www.focus-news.net/news/2017/11/15/2457323/reuters-nay-malko-sedem-dushi-sa-zaginali-pri-navodneniyata-v-gartsiya.html", "text": "По последни данни на властите най-малко седем души са станали жертви на наводненията в западните покрайнини на гръцката столица, предава Reuters. По-рано се съобщаваше за трима загинали.\r\nПетима души – две жени и трима мъже, са открити мъртви в наводнените им домове в Мандра. Телата на другите двама загинали са открити в морето. \r\nОсвен Мандра, сериозно засегнато е населеното място Неа Перанос. И двете са разположени на около 27 километра западно от Атина.Тереза Герова", "date": "2017.11.15", "title": "Reuters: Най-малко седем души са загинали при наводненията в Гърция"}
{"url": "http://www.focus-news.net/news/2017/11/15/2457324/zhasmina-keranova-baseynova-direktsiya-chernomorski-rayon-horata-tryabva-da-se-informirat-dali-zemite-im-popadat-v-zalivaema-zona.html", "text": "Хората трябва да се информират дали земите им попадат в заливаема зона. Това каза пред журналисти Жасмина Керанова, началник на отдел „Планове“ към Басейнова дирекция „Черноморски район“, във връзка с информационната кампания по проблемите, свързани с наводненията, както и популяризиране използването на застрахователни имуществени продукти в застрашените от наводнения райони, предаде репортер на Радио „Фокус“ – Варна. „Това е първата среща в изпълнение на мярката, свързана с провеждане на информационна и обучителна кампания по проблемите с наводненията, на която сме събрали отговорните за управление на мярката институции – Басейнова дирекция, кметове на общините и Регионална дирекция „Пожарна безопасност и защита на населението“. На тази първа среща представяме какво се прави в областта за информиране и обучение на населението. Подготвили сме брошури, като целта е да дадем информация на хората за Плана за управление на риска от наводнения в Черноморски район за басейново управление на водите, за отговорностите на компетентните институции, както и да знаят хората откъде могат да получат информация“, допълни Жасмина Керанова. Тя каза още, че гражданите могат да се информират от сайта на Басейнова дирекция „Черноморски район“, от кметове на общини, от сайта на Главна дирекция „Пожарна безопасност и защита на населението“, където има публикувани правила за действие при наводнения, както и допълнителна информация. Планове за реагиране и други документи по темата са публикувани и на сайта на Български червен кръст.\r\nЖасмина Керанова даде и основни съвети относно действия за защита от наводнение и при наводнение. „След като се информират дали земите им попадат в заливаема зона, гражданите могат да потърсят информация и да предприемат действия по отношение на защита на имуществото си чрез застрахователни продукти. Цената на една застрахователна полица е много по-малка от стойността на средствата, нужни за възстановяване от евентуално наводнение“, отбеляза Жасмина Керанова. Тя допълни, че хората трябва да знаят към кого да се обърнат в случай на бедствие, при кого да отидат, как да се евакуират, както и да имат подготвени комплекти за бързо реагиране. Той може да включва храна, вода, мобилен телефон, зарядно, лекарства за хората, които са уязвима категория, както и за децата.\r\nПланът за управление на риска от наводнения разглежда всички аспекти на управлението на риска, като се съсредоточава върху предотвратяването, защитата, подготвеността, включително прогнозите за наводнения, системите за ранно предупреждение и отчита характеристиките на Черноморския район за басейново управление на водите за период от шест години – от 2016 до 2021 година, включително. Той включва Програма от конкретни мерки или комбинация от мерки за решаване на установените проблеми и постигане на поставените цели за всеки един от определените 45 района със значителен потенциален риск от наводнения. За Варна има определен един заливаем район, който е за защита от морски наводнения – Черно море, т.е. участъци, близо до морето. За област Добрич има определени три района: Шабла, Балчик и Дуранкулак. За Бургас уязвими райони са Обзор, Бургас, Приморско.\r\nМарияна ВАЛЕНТИНОВА", "date": "2017.11.15", "title": "Жасмина Керанова, Басейнова дирекция „Черноморски район”: Хората трябва да се информират дали земите им попадат в заливаема зона"}
{"url": "http://www.focus-news.net/news/2017/11/15/2457325/osigureno-e-finansiraneto-na-sabitiyata-s-koito-shte-bade-otbelyazana-100-godishninata-ot-parvata-svetovna-voyna.html", "text": "Правителството одобри допълнителни разходи и трансфери в размер на 360 000 лв. за организирането и провеждането на мероприятия от Националния план за отбелязване на 100-годишнината от Първата световна война и участието на България в нея. Средствата, които са предвидени в централния бюджет, ще бъдат разпределени между министерствата на отбраната и на културата, ВА „Г. С. Раковски”, БАН, ДА „Архиви“ и общини. Това съобщиха от правителствената информационна служба.\r\nНационалният план е одобрен с решение на Националния комитет за отбелязване на годишнината. Основни акценти в него са възстановяването на военни паметници у нас и в чужбина, ритуали за почитане паметта на загиналите, провеждането на военноисторически конференции, кръгли маси, издаване на сборници, изложби и др. Той включва също така издаване на третата книга от поредицата „Българска пехота“, на преработено и допълнено издание на български и английски език на книгата на акад. Георги Марков „Голямата война и българският меч над балканския възел 1914-1919“, на документален сборник с непубликувани и малко известни спомени и дневници на офицери и войници, изработване на интерактивна карта на военните паметници на територията на България и др.\r\nПо бюджета на Министерството на отбраната бяха одобрени и 20 млн. лв. допълнителни разходи. Средствата са предвидени в централния бюджет за частично разплащане на Военномедицинска академия с „Българска банка за развитие“ АД по цесия на вземанията на кредиторите на ВМА.", "date": "2017.11.15", "title": "Осигурено е финансирането на събитията, с които ще бъде отбелязана 100-годишнината от Първата световна война"}
{"url": "http://www.focus-news.net/news/2017/11/15/2457326/pernik-obshtinata-shte-kandidatstva-za-finansirane-za-remont-na-bivshata-zala-po-voleybol-v-sportniya-kompleks-druzhba.html", "text": "Местният общински съвет гласува Община Перник да кандидатства за финансиране пред Министерството на младежта и спорта за ремонт на бившата зала по волейбол в спортния комплекс \"Дружба\". Това съобщиха от пресцентъра на Община Перник. Проектът е на стойност 93 042 лв. с ДДС и предвижда цялостна подмяна на подовата настилка, доставка и монтаж на кошове за баскетбол, волейболна мрежа с подвижни колове, електронно табло за отчитане на резултати, както и подвижни трибуни за посетители. „Част от спортните съоръжения и обекти са проектирани преди повече от 30 години, което предполага тяхното морално и физическо остаряване. Този факт и нарастващата потребност от материално техническата база налагат нуждата от планираната им реконструкция и модернизация, съобразно съвременните изисквания и стандарти за подобен род съоръжения“, коментира кметът Вяра Церовска.\r\nТя посочи, че Община Перник ще предоставя спортния обект за безвъзмездно ползване - изцяло или частично, за определено време на детски градини, училища и на извънучилищни звена за реализиране на задължителните учебни програми и извънкласни занятия по физическо възпитание, както и за тренировъчна и състезателна дейност на учащите се.\r\nРеконструкцията и модернизацията на спортната зала, съобразно съвременните изисквания на спорта за високи постижения ще помогне издигането на спортно-техническата подготовка на по-високо ниво.", "date": "2017.11.15", "title": "Перник: Общината ще кандидатства за финансиране за ремонт на бившата зала по волейбол в спортния комплекс \"Дружба\""}
{"url": "http://www.focus-news.net/news/2017/11/15/2457327/sofiya-intsidentat-v-studentski-grad-s-propadnalata-zhena-v-asansyorna-shahta-e-stanal-po-vreme-na-tehnicheski-pregled-na-saorazhenieto.html", "text": "Инцидентът в Студентски град с пропадналата жена в асансьорна шахта е станал по време на технически преглед на съоръжението. Това съобщиха от пресцентъра на СУ „Св. Климент Охридски“ по повод случая в блок 17 в Студентския град, стопанисван от Поделение „Социално-битово обслужване“ на университета. Пострадалата е служителка на поделението. Поради предстоящи ремонтни дейности в блок 17 техници от поддържащата асансьорна фирма са извършвали преглед на товарен асансьор, в шахтата на който е паднала служителката на Поделението. \r\nСлужители от Поделението са в постоянен контакт с болницата, в която е настанена пострадалата жена и следят за нейното състояние.   \r\nСлужители на Софийския университет са подали сигнал за инцидента около 11.00 часа днес. В момента представители на Държавната агенция за метрологичен и технически надзор и на полицията извършват разследване. До приключване на работата на специализираните органи представители на Софийския университет ще се въздържат от изявления.", "date": "2017.11.15", "title": "София: Инцидентът в Студентски град с пропадналата жена в асансьорна шахта е станал по време на технически преглед на съоръжението"}
{"url": "http://www.focus-news.net/news/2017/11/15/2457328/prokuraturata-na-r-balgariya-za-monitoringoviya-doklad-na-ek-pokazatelna-za-priznatiya-napredak-e-lipsata-na-novi-preporaki.html", "text": "Показателна за признатия напредък е липсата на нови препоръки и увереността, че изпълнението на вече дадените е възможно „в близко бъдеще“ при „добро сътрудничество между институциите“. Това се посочва в позиция на ръководството на прокуратурата по доклада на ЕК относно напредъка на България по МСО, разпространена от пресцентъра на Прокуратурата на Р България. \"Фокус\" публикува позицията без редакторска намеса:", "date": "2017.11.15", "title": "Прокуратурата на Р България за мониторинговия доклад на ЕК: Показателна за признатия напредък е липсата на нови препоръки"}
{"url": "http://www.focus-news.net/news/2017/11/15/2457329/targovishte-vazstanoveno-e-dvizhenieto-po-okolovrastniya-pat-na-grada.html", "text": "Възстановено е движението по път I-4 околовръстен път на Търговище. Това съобщиха от пресцентъра на Агенция \"Пътна инфраструктура\".", "date": "2017.11.15", "title": "Търговище: Възстановено е движението по околовръстния път на града"}
{"url": "http://www.focus-news.net/news/2017/11/15/2457330/aleksandar-vuchich-ako-kazha-che-republika-srabska-tryabva-da-bade-nezavisima-shte-svarsha-pred-tribunala-v-haga.html", "text": "Изявленията на Бакир Изетбегович, член на председателството на Босна и Херцеговина, съгласно които управляващите в Сараево ще признаят независимостта на Косово, ще имат дългосрочни политически и правни последици в региона. Това предупреди държавният глава на Сърбия Александър Вучич, пише скопското електронно издание „Локално“, като се позовава на белградските медии. \r\n„Това интервю (на Изетбегович за „Дойче веле“) усложнява много неща в региона“, заяви Вучич пред репортери, като същевременно изрази увереност, че „ще свърша пред Трибунала в Хага“, ако каже, че Република Сръбска трябва да бъде призната за независима. \r\nСръбският президент допълни, че Белград ще излезе с официален отговор на изявленията на босненският политик. Тереза Герова", "date": "2017.11.15", "title": "Александър Вучич: Ако кажа, че Република Сръбска трябва да бъде независима, ще свърша пред Трибунала в Хага"}
{"url": "http://www.focus-news.net/news/2017/11/15/2457331/ministar-nikolina-angelkova-predlozheniyata-za-tsyalostno-premahvane-na-premestvaemite-obekti-po-plazhovete-iziskvat-golyam-debat.html", "text": "Предложенията в Закона за устройство на Черноморското крайбрежие, свързани с цялостното премахване на преместваемите обекти по плажовете изисква голям дебат. Това каза министърът на туризма Николина Ангелкова по време на обществената дискусия по промените в Закона за устройство на Черноморското крайбрежие, предаде репортер на Агенция „Фокус“. Ангелкова поясни, че общественото обсъждане на законпроекта е изтекло преди месец. Ангелкова отчете, че за периода на обсъждане са се появили противоположни становища и предложения. Според нея поради това е необходимо те да бъдат дискутирани и обсъдени преди представяне на законопроекта на вниманието на Министерски съвет. „Иска ми се да поставим за дебат основни групи предложения, които са извън тези, които ние като водещо министерство, сме направили с настоящия законопроект за изменение  допълнение на Закона за устройство на Черноморското крайбрежие“, коментира Ангелкова. По думите й промените, които са в две противоположни позиции, са свързани с предложението за цялостно премахване на преместваемите обекти на територията на морските плажове. Ангелкова заяви, че предложението е постъпило от вицепремиера Валери Симеонов и от две организации. Тя поясни, че е дошло и противоположно мнение да няма премахване на преместваемите обекти от територията на морските плажове и от територията на националните курорти и общини. Ангелкова уточни, че становището е постъпило от работодателските организации, Асоциацията на концесионерите и редица хотелиери. Тя поясни, че друга група промени е свързана с разширяване на обхвата и по-скоро разширяване на плажовете, които попадат в групата за природосъобразен туризъм. „Другата голяма част от предложенията са технически. Една група от тези, които предлагат основните промени в ЗИД-а искат съответно да се обособят устройствени териториални планове специално за плажовете“, каза министърът на туризма. Ангелкова припомни, че основната цел на подготвените от Министерство на туризма промени в Закона за устройство на Черноморското крайбрежие е свързана с групирането на морските плажове, съобразно с тяхната индивидуална характеристика. Тя допълни, че в представения законопроект се формират четири групи морски плажове: в близост до урбанизирани територии, отдалечени от урбанизирани територии, на територията на национални курорти и плажове с особен вид туризъм. Министър Ангелкова посочи, че друга основна група предложения по законопроекта е свързана с административно-наказателните разпоредби и прецизирането на органите, които следва да налагат санкции, определянето на размера на санкциите конкретно свързани с достъпа до плажа, дюните, поставянето на преместваеми обекти.\r\nДеница КИТАНОВА", "date": "2017.11.15", "title": "Министър Николина Ангелкова: Предложенията за цялостно премахване на преместваемите обекти по плажовете изискват голям дебат"}
{"url": "http://www.focus-news.net/news/2017/11/15/2457332/pravitelstvoto-se-razporedi-s-imoti-darzhavna-sobstvenost.html", "text": "Правителството прехвърли на община Твърдица имот в местността „Чумерна“ край гр. Шивачево. Той е необходим на местната власт за изграждането на пречиствателна станция за питейни води, което е част от изпълнението на проект за водоснабдяване на града. Това съобщиха от правителствената информационна служба.\r\nСградите на две професионални гимназии – по селско стопанство във Велики Преслав и по керамика в Елин Пелин, стават общинска собственост, реши правителството. Досега те са били публична държавна собственост, управлявани от МЗХ и МОН като техен принципал, но са преобразувани в общински училища.\r\nНародно читалище „Отец Паисий – 1870“ в Омуртаг получава безвъзмездно право на ползване за срок от 10 г. върху сграда на ул. „Васил Левски“ №2 града. Читалищните дейци ще използват помещенията за съхранение на традиционни народни облекла на ансамбъл „Лисец“.\r\nОт публична в частна държавна собственост беше променен статутът на няколко имота, предоставени за управление на Национална компания „Железопътна инфраструктура“ и на Българската агенция по безопасност на храните. Те се намират в с. Марикостиново, община Петрич, в гр. Петрич, в с. Грашево, община Велинград, и в гр. Павел баня и са с отпаднала необходимост за ведомствата.", "date": "2017.11.15", "title": "Правителството се разпореди с имоти – държавна собственост"}
{"url": "http://www.focus-news.net/news/2017/11/15/2457333/tsvetan-tsvetanov-gerb-izvinyavame-se-na-balgarskite-grazhdani-za-tova-koeto-provokiraha-kolegite-ot-bsp.html", "text": "Извиняваме се на българските граждани за това, което провокираха колегите от БСП. Това каза на брифинг председателят на ПГ на ГЕРБ Цветан Цветанов по повод доклада на Европейската комисия по механизма за сътрудничество и проверка, предаде репортер на Агенция „Фокус“. „Има много обективни елементи в него. За някои от нещата се отчита, че са необратими. Това е много ясен знак за напредъка на страната ни по изпълването на този дефицит, който имаме от 2007 г., когато страната ни беше приета като страна членка в ЕС. За мен е много удовлетворително това, което се говори за организираната престъпност. Отчита се положително разделението за съдебната колегия и прокуратурата, което означава, че изцяло сме доволни от доклада, който дава обективната ситуация. Призивът ми към всичките ни политически опоненти, които днес за пореден път демонстрираха опити за дискредитиране на българския парламент, нека просто да прочетат внимателно доклада“, коментира Цветанов и призова всички да работят в интерес на държавата и да се съобразяват с изводите от доклада. „Правителството е стабилно и чакаме с нетърпение да чуем мотивите за вота на недоверие, защото четейки този доклад, смятам, че имаме достатъчно аргументи, за да оборим опозицията от поредните опити за дискредитиране на усилията на правителството за това, което правим и във връзка с предстоящото председателство. Имахме възможност да отхвърлим предложението на Кристиан Вигенин, но видяхте, че се получи пълнен консенсус. Дори можеше, след като те напуснаха пленарната зала, ние да отхвърлим тази точка, но демонстрирахме последователност в действията си за намаляване на напрежението в парламента и няма да се поддаваме на провокациите, които се целят от БСП и техния лидер. Няма да допуснем да се обижда както лидерът, на която и да е политическа сила, в случая и министър-председателя, затова се извиняваме на българските граждани за това, което провокираха колегите от БСП“, подчерта той и изрази надежда, че в утрешния ден ще се върнат към нормалния ритъм на работа, защото докладът на ЕК ги задължава да работят и да изпълняват това, което оценяват като положително и позитивно. „Нека да спорим по същество, по политики, а не да хвърляме обвинения и лични нападки към опонентите“, призова Цветан Цветанов. \r\nЛюба АЛЕКСИЕВА", "date": "2017.11.15", "title": "Цветан Цветанов, ГЕРБ: Извиняваме се на българските граждани за това, което провокираха колегите от БСП"}
{"url": "http://www.focus-news.net/news/2017/11/15/2457334/pazardzhik-v-panagyurishte-shte-se-provede-obshtestveno-obsazhdane-na-proekt-na-naredba-za-klubovete-za-pensioneri-i-litsa-s-uvrezhdaniya.html", "text": "Община Панагюрище подлага на обществено обсъждане проект на Наредба за организацията, финансирането и дейността на клубовете за пенсионери и лица с увреждания на територията на общината, съобщи за Радио „Фокус“ – Пазарджик Радка Костуркова от Общината. Заместник-кметът с ресор „Хуманитарни дейности“ Галина Матанова отправя покана за участие в общественото обсъждане. То ще се проведе на 20 ноември, понеделник, от 17.15 часа в Сесийната зала на Община Панагюрище. \r\n„На интернет страницата на Община Панагюрище е публикуван проектът на наредбата, придружен с мотиви за неговото приемане. Предложения и становища могат да бъдат направени по електронна поща или подавани в писмен вид в Центъра за административно обслужване в Панагюрище“, уточни Радка Костуркова.\r\nВаня НИКОЛОВА", "date": "2017.11.15", "title": "Пазарджик: В Панагюрище ще се проведе обществено обсъждане на проект на наредба за клубовете за пенсионери и лица с увреждания"}
{"url": "http://www.focus-news.net/news/2017/11/15/2457335/danail-kirilov-gerb-dokladat-na-ek-e-motivirasht.html", "text": "Докладът на ЕК е мотивиращ. Това каза председателят на Комисията по правни въпроси и депутат от ПГ на ГЕРБ Данаил Кирилов на брифинг в парламента Цветанов по повод доклада на Европейската комисия по механизма за сътрудничество и проверка, предаде репортер на Агенция „Фокус“. „Смятам, че докладът е обективен и много положителен. Той е мотивиращ доклад. Получили сме голяма подкрепа по огромния обем, която извършихме в рамките на тези около 7 месеца. Зачетени са всички усилия и във връзка с антикорупционното законодателство, процесуалните закони. Изразявам леко съжаление за това, че работим и по трите процесуални кодекса, просто мисията беше по-рано и в доклада не сме могли да се похвалим за напредъка“, заяви Кирилов и уточни, че приемат и ще се съобразят с бележките, които са отразени във връзка с публичните обсъждания по отношение на законодателната работа. „На няколко пъти обяснихме на колегите законодателната процедура и гаранцията за участието на обществото във всичките му проявления“, каза още Данаил Кирилов. \r\nЛюба АЛЕКСИЕВА", "date": "2017.11.15", "title": "Данаил Кирилов, ГЕРБ: Докладът на ЕК е мотивиращ"}
{"url": "http://www.focus-news.net/news/2017/11/15/2457336/krum-zarkov-bsp-spored-doklada-na-ek-nyama-nito-edna-izpalnena-preporaka-vaodushevlenieto-na-gerb-e-neobyasnimo.html", "text": "В 17-тия поред доклад на ЕК ясно е отбелязано, че няма нито една изпълнена препоръка от тези, които бяха определени през януари. Това каза пред журналисти в Народното събрание зам.-председателят на ПГ на БСП Крум Зарков по повод доклада на ЕК за изпълнението на Механизма за сътрудничество и оценка, предаде репортер на Агенция „Фокус“. „България ще се озове в ситуация да председателства един съюз, който се съмнява в основните си принципи в тази страна, а именно върховенството на правото“, заяви той. „Въодушевлението на ГЕРБ от този доклад е наистина необяснимо. В него ясно е заявено, че законодателният процес в областта на правосъдието е хаотичен и не достатъчно добре подготвен“, посочи Крум Зарков. „В доклада е констатирано, че няма ефект в борбата с корупцията по висшите етажи на властта“, коментира депутатът от БСП. „ЕК се съмнява до колко е удачно решението Комисията за конфискация да бъде основа на новия антикорупционен орган. Акцентът е поставен върху ефективното разследване, което вярваме, че с новия закон няма да се случи“, обясни той. „Съдебната реформа не е завършена и това много ясно се констатира в доклада“, посочи Крум Зарков и допълни, че за 10 години няма трайни резултати в борбата с корупцията във властта. „Докладът е обективен, но вътре пише, че нито една от препоръките не е изпълнена“, каза още депутатът от БСП. \r\nБиляна ИВАНОВА", "date": "2017.11.15", "title": "Крум Зарков, БСП: Според доклада на ЕК няма нито една изпълнена препоръка, въодушевлението на ГЕРБ е необяснимо"}
{"url": "http://www.focus-news.net/news/2017/11/15/2457337/ombudsmanat-maya-manolova-izrazi-gotovnost-da-uchastva-v-razrabotvaneto-na-zakonodatelni-predlozheniya-vav-vrazka-s-iskaniyata-na-kmetovete-na-kmetstva.html", "text": "Решаването на исканията на кметовете на кметства зависи от Народното събрание. Това каза в Пловдив омбудсманът Мая Манолова, предаде репортер на Радио „Фокус” - Пловдив. Според Манолова необходими са промени в законите, свързани с местното самоуправление и администрация. Тя припомни, че е изготвила подобни предложения, докато е била депутат, но те не са били приети. „Това са проблеми, които трябва да бъдат осъзнати и защитавани от депутатите, ако искаме да задържим хората”, каза още Манолова. Тя изрази готовност да участва в разработването на тези законодателни предложения, да ги подкрепя и аргументира. \r\n„На кметовете ще е нужна и подкрепата от кметовете на големите общини”, каза още Мая Манолова. Другият проблем, по който трябва да работят те е да обединят двете такива сдружения, които сега съществуват.„Несправедливо е, че в момента на тези кметове не им се делегират никакви средства за решаването на ежедневни проблеми. Кметовете сега си купуват всичко сами, лични средства, а заплатите им не са толкова големи”, каза Мая Манолова. „Част от тях са подложени на унижението за всяка покупка да минават през много кабинети в Общината, за да искат одобрен разход”, добави тя.\r\nОмбудсманът Мая Манолова пристигна в Пловдив за да присъства на среща на Националното сдружение на кметовете на кметства.\r\nЦветана ТОНЧЕВА", "date": "2017.11.15", "title": "Омбудсманът Мая Манолова изрази готовност да участва в разработването на законодателни предложения във връзка с исканията на кметовете на кметства"}
{"url": "http://www.focus-news.net/news/2017/11/15/2457338/blagoevgrad-nova-asfaltova-nastilka-e-polozhena-po-ulitsi-v-selata-kavrakirovo-i-mihnevo.html", "text": "Нова асфалтова настилка е положена по улици в селата Кавракирово и Михнево. Това съобщиха от пресцентъра на Община Петрич. Улиците, които се рехабилитират, са общинска пътна мрежа и грижа за тяхното поддържане има Община Петрич. Дейностите, които се извършват са в посока цялостно благоустрояване, предвид тежкото състояние. За село Михнево е извършено фрезоване на съществуващата настилка на улицата, която е входно-изходна за селото, положен е нов асфалтов пласт и са почистени прилежащите тротоари. От години насам това практически е първият асфалт, който влиза в уличната мрежа на село Михнево. За село Кавракирово нова асфалтова настилка се полага по главната улица започваща от стадиона , покрай площада до излизането на третокласния път с. Първомай – с. Старчево, който също беше изцяло благоустроен. В село Кавракирово се подмени и водопровод около 500 метра, за да няма аварии, които да налагат разкопаване на новия асфалт. Освен това, където е било необходимо са повдигнати съществуващите улични шахти в двете села. Кметът на село Кавракирово Александър Треновски заяви, че поне от 35 години насам не помни да е полаган асфалт в селото. „За 2017 година приключват ремонтите на пътната и подземната инфраструктура. Имаме подменени общи 6 000 метра водопровод в града и селата. Изкърпената и положена нова асфалтова настилка за годината възлиза на 13 000 кв. м за града и 12 000 кв. м за селата. Максимално бързо се стремим вече да ремонтираме участъците, разкопавани при аварии на водопроводната мрежа”, обобщи кметът на Община Петрич Димитър Бръчков.", "date": "2017.11.15", "title": "Благоевград: Нова асфалтова настилка е положена по улици в селата Кавракирово и Михнево"}
{"url": "http://www.focus-news.net/news/2017/11/15/2457339/ministar-nikolina-angelkova-nad-53-mln-sa-chuzhdestrannite-turisti-u-nas-ot-yuni-do-septemvri-2017-g-koeto-e-7-rast-spryamo-sashtiya-period-na-minalata-godina.html", "text": "Над 5,3 млн. са чуждестранните туристи у нас от юни до септември 2017 г. Това каза министърът на туризма Николина Ангелкова по време на обсъждането на промените в Закона за устройство на Черноморското крайбрежие, предаде репортер на Агенция „Фокус“. По думите ѝ това е 7% ръст в сравнение със същия период на миналата година. „Само приходите от международен туризъм са 3,7 млрд. лв.“, поясни Ангелкова. Тя отчете, че по груби сметки около 1 млрд. лв. са приходите само от Слънчев бряг. „Това показва, важността на националните курорти, особено когато говорим за летен туризъм“, каза Ангелкова. Министърът на туризма изтъкна, че летният туристически сезон е протекъл изключително успешно. \r\nДеница КИТАНОВА", "date": "2017.11.15", "title": "Министър Николина Ангелкова: Над 5,3 млн. са чуждестранните туристи у нас от юни до септември 2017 г., което е 7% ръст спрямо същия период на миналата година"}
{"url": "http://www.focus-news.net/news/2017/11/15/2457340/veliko-tarnovo-blagotvoritelen-kontsert-v-pomosht-na-tri-tezhko-bolni-detsa-shte-se-provede-v-grada.html", "text": "Благотворителен концерт под надслов „За децата от децата“ ще събира средства за лечението на три тежкоболни деца от Велико Търново. Това съобщи за Радио „Фокус“ – Велико Търново Иванина Янкова, координатор на Регионалния съвет на КНСБ – Велико Търново. Събитието ще се проведе в 18.00 часа в Музикално-драматичен театър „Константин Кисимов“ – в навечерието на Деня на християнското семейство. Участие в концерта ще вземат представили на творчески формации от детските градини, училищата и културни институти като Центъра за работа с деца, Младежки дом и други. На входа ще се продават ръчно изработени от великотърновските деца картички, които ще са своеобразен билет за концерта. Стойността на всяка картичка е 5 лева. Организаторите съобщиха, че до момента децата от великотърновските детски градини са изработили над 600 картички. Във фоайето на театъра ще бъде организиран благотворителен базар с изделия, изработени от деца.\r\nИнициативата се организира от Регионален съвет на КНСБ – Велико Търново съвместно с благотворителен фонд „Проф. д-р Желязко Христов“, Младежки дом – Велико Търново, граждани и институции, и с подкрепата на председателя на Общински съвет Венцислав Спирдонов. Организаторите съобщиха, че трите деца, за които ще се набират средства, са подбрани според спешността за лечение на тяхното заболяване. Те подчертаха, че целият процес по набиране на средствата е напълно прозрачен. Чрез благотворителния фонд „Проф. д-р Желязко Христов“ събраната сума ще бъде разпределена по трите предоставени сметки на децата.\r\nНадежда КРЪСТЕВА", "date": "2017.11.15", "title": "Велико Търново: Благотворителен концерт в помощ на три тежко болни деца ще се проведе в града"}
{"url": "http://www.focus-news.net/news/2017/11/15/2457341/dobrich-startira-bezplatna-konsultantska-programa-za-uchenitsi-ot-obshtina-kavarna.html", "text": "Община Каварна обявява стартирането на включване в безплатна консултантска програма за ученици, съобщиха от пресцентъра на Общината. Програмата включва професионално консултиране, психологическо консултиране и групово консултиране (ученик, родител, учител). Проектът включва и семинари с работодатели на местно и областно ниво, както и учебни посещения в област Констанца (Румъния). \r\nВ програмата могат да участват ученици редовно обучение, записани в IX-X класове през 2017/2018 учебна година, които са жители на община Каварна. Включването в консултантската програма ще бъде осъществено в община Каварна.\r\nПодробности и документи относно процедурата за регистрация могат да бъдат намерени .\r\nПроектът е съфинансиран от Европейския съюз чрез Европейския фонд за регионално развитие по програма Interreg V-A Румъния-България.\r\nРегистрацията става в сградата на общинска администрация всеки работен ден в периода от 15 ноември до 15 декември 2017г., между 8:00 и 17:00 часа.", "date": "2017.11.15", "title": "Добрич: Стартира безплатна консултантска програма за ученици от община Каварна"}
{"url": "http://www.focus-news.net/news/2017/11/15/2457342/ministar-nikolina-angelkova-ministerstvo-na-turizma-opredeli-tereni-za-bazari-na-teritoriyata-na-slanchev-bryag-iztok.html", "text": "Министерство на туризма определи терени за базари на територията на „Слънчев бряг – изток“.  Това каза министърът на туризма Николина Ангелкова по време на обществената дискусия по промените в Закона за устройство на Черноморското крайбрежие, предаде репортер на Агенция „Фокус“. Ангелкова допълни, че на тези места ще може да се изнесе една част от търговската дейност. Според нея така ще се подобри обликът на курорта. „Ще поканим тези от вас, които са заинтересовани на последващо обсъждане на четирите типови проекти, които ще предложим и ще задължим всеки един, който иска да разполага преместваеми обекти на територията на „Слънчев бряг“ АД да се съобразява с тях. Всичко това е в синхрон с разговорите, които сме водили с вас до момента, които са свързани с архитектурната визия по отношение на националните курорти“, каза министър Ангелкова.  \r\nДеница КИТАНОВА", "date": "2017.11.15", "title": "Министър Николина Ангелкова: Министерство на туризма определи терени за базари на територията на „Слънчев бряг – изток“"}
{"url": "http://www.focus-news.net/news/2017/11/15/2457343/odobreni-sa-tipovite-izyavleniya-za-prisaedinyavane-ili-namerenie-za-uchastie-na-balgariya-po-dva-mezhdunarodni-dokumenta-v-oblastta-na-otbranata.html", "text": "Правителството одобри типовите изявления за присъединяване или намерение за участие на България към международни документи в областта на отбраната. Това съобщиха от правителствената информационна служба.\r\nРешението се отнася до меморандумите за разбирателство между правителствата на Финландия и на Швеция и Щаба на Върховния командващ на Съюзното командване на НАТО по трансформацията и Върховното главно командване на Обединените въоръжени сили в Европа относно осигуряването на поддръжка от страната домакин за провеждане на операции, учения и подобни военни дейности на НАТО.\r\nС решението се създават необходимите условия за планиране и провеждане на поддръжка на военни формирования от въоръжените сили на България при участие в учения/операции на НАТО на територията на всяка една от двете страни. Това допълнително гарантира изпълнението на поетите военни ангажименти, произтичащи от пълноправното членство на страната в НАТО и повишава оперативните способности за гарантиране на националната сигурност и интегриране към колективната отбрана.", "date": "2017.11.15", "title": "Одобрени са типовите изявления за присъединяване или намерение за участие на България по два международни документа в областта на отбраната"}
{"url": "http://www.focus-news.net/news/2017/11/15/2457344/tsvetan-tsvetanov-gerb-bsp-ne-poiska-otmyana-na-nakazaniyata-kam-korneliya-ninova-i-anton-kutev.html", "text": "БСП не поискаха отмяната на наказанията към Корнелия Нинова и Антон Кутев. Това каза на брифинг председателят на ПГ на ГЕРБ Цветан Цветанов във връзка с отстраняването на лидера на БСП Корнелия Нинова и депутата Антон Кутев от днешното пленарно заседание, предаде репортер на Агенция „Фокус“. „Оставката на Димитър Главчев не стои на дневен ред нито в парламентарната група, нито в парламентарното мнозинство. Всичко това, което днес се случи, всеки един си прави равносметка за поведението и начина, по който се създаде тази недобра среда в днешния пленарен ден“, заяви Цветанов и подчерта, че са готови да правят компромиси в интерес на намаляване на това напрежение. „Председателят беше готов да свика извънреден председателски съвет от 11.30 часа и да се разгледа възможността за отмяна на тези наказания, но това не се случи от страна на БСП, което за пореден път показа тяхната неискреност“, коментира Цветанов. \r\nЛюба АЛЕКСИЕВА", "date": "2017.11.15", "title": "Цветан Цветанов, ГЕРБ: БСП не поиска отмяна на наказанията към Корнелия Нинова и Антон Кутев"}
{"url": "http://www.focus-news.net/news/2017/11/15/2457345/plovdiv-detskata-gradina-vyara-v-rayon-yuzhen-e-s-obnoven-fizkulturen-salon.html", "text": "Детска градина „Вяра“ в пловдивския район „Южен“ вече е с обновен физкултурен салон. Това съобщи за Радио „Фокус“ – Пловдив районният кмет Борислав Инчев. По думите му спортната зала не е функционирала в продължение на 4 години. Реновирани са основно покривът и настилката. „С общи усилия и с разбирането и подкрепата на Общинския съвет в Пловдив решихме дългогодишен проблем, който изискваше немного усилия и средства“, коментира Инчев. Той припомни, че салонът не можеше да се ползва от децата заради пропадналия и течащ покрив, който бе възстановен със специално гласувани от Общинския съвет 16 000 лв.\r\n„В ерата на компютрите и телефоните е от изключителна важност още от малки децата да свикват и с физическата активност, която носи здраве“, каза още кметът Борислав Инчев.\r\nТони МИХАЙЛОВ", "date": "2017.11.15", "title": "Пловдив: Детската градина „Вяра“ в район „Южен“ е с обновен физкултурен салон"}
{"url": "http://www.focus-news.net/news/2017/11/15/2457346/sport-karlo-ancheloti-favorit-za-posta-selektsioner-na-italiya.html", "text": "Карло Анчелоти е все по-близо до това да поеме националния отбор на Италия, след като настоящият селекционер - Джампиеро Вентура не успя да класира \"Скаудра адзура\" на Световно първенство. Нещо, което не се е случвало на италианците от 59 години насам.\r\nСпоред \"Corriere dello Sport\", независимо, че наставникът не подаде оставка след отпадането от Швеция, той много скоро ще бъде освободен. От футболната федерация на страната ще направят всичко възможно да убедят Анчелоти да поеме отбора, въпреки че той неведнъж заяви, че желае да продължи да работи в клубния футбол.", "date": "2017.11.15", "title": "Спорт: Карло Анчелоти фаворит за поста селекционер на Италия"}
{"url": "http://www.focus-news.net/news/2017/11/15/2457347/mustafa-karadaya-dps-za-otsenka-na-doklada-na-ek-mozhem-da-izpolzvame-dvoynoto-polozhitelno-otritsanie-da-da-ama.html", "text": "В българския език можем да използваме едно конкретно понятие, свързано с двойното положително отрицание- да, да, ама или пък да, бе, да. Това каза на брифинг в Народното събрание председателят на ПГ на ДПС Мустафа Карадайъ по повод доклада на ЕК за изпълнението на Механизма за сътрудничество и оценка, предаде репортер на Агенция „Фокус“. „Преди нас имаше две оценки към доклада, които са от по една дума. Думите са обективен провал“, посочи той. „Ще се позовем конкретно на текстове от доклада и ще се опитаме да направим превод от брюкселски на българския език“, коментира Мустафа Карадайъ. „В уводната част на доклада е казано, че с непрекъснатото политическо лидерство и решимост за постигане на напредък в реформата България би следвало да може да изпълни неизпълнените препоръки в близко бъдеще“, обясни той. „В заключението е казано, че е постигнат значителен напредък по препоръките обаче също окончателните резултати все още престои да се видят“, допълни председателят на групата на ДПС. „Комисията все още не може да заключи, че някой от показателите е изпълнен в задоволителна степен на настоящия етап“, каза още той. \r\nБиляна ИВАНОВА", "date": "2017.11.15", "title": "Мустафа Карадайъ, ДПС: За оценка на доклада на ЕК можем да използваме двойното положително отрицание- да, да, ама"}
{"url": "http://www.focus-news.net/news/2017/11/15/2457348/tsvetan-tsvetanov-gerb-izpalnyavame-vsichko-zapisano-v-doklada-na-ek-a-ne-resheniyata-koito-izlizat-ot-plenuma-i-kongresite-na-bsp.html", "text": "Изпълняваме всичко записано в доклада на ЕК, а не решенията, които излизат от пленума и конгресите на БСП. Това каза на брифинг председателят на ПГ на ГЕРБ Цветан Цветанов по повод доклада на Европейската комисия по механизма за сътрудничество и проверка, предаде репортер на Агенция „Фокус“. Според Цветанов журналистите са интелигентни хора и не влизат в тези 80%, за които е говорел депутат от БСП. „Докладът е пред мен и всеки един от вас има възможност да го прочете. Кажете ми един израз, който да означава шамар за днешното управление. Написани са реалните констатации. Може би г-жа Нинова още живее във времето на 2007, 2008, 2009 г., когато имахме тежки констатации и много на брой препоръки, които трябваше да изпълни правителството. Ако нямахме и това прекъсване от първия мандат и имахме втори и трети заедно на правителство на ГЕРБ, нещата щяха да изглеждат много по-различно и днес нямаше да имаме този доклад. Той щеше да бъде прекратен“, коментира Цветанов. По думите му за тези 18 месеца, в които са управлявали „Орешарски и компания“, са съсипали всичко това, което ГЕРБ са съградили като авторитет и са дали основата за нещо положително. „Докладите след управлението на Орешарски и точно на БСП – тези, които искат в момента и вот на недоверие, всъщност се върнахме в начална изходна позиция да имаме доклад през 6 месеца. Кое според Вас е шамар? Проблемът в БСП е, че търсят умисъл, за да саботират действията на правителството и парламентарното мнозинство. Днес всички го видяхте в пленарна зала. Това, което правим, е да изпълняваме всичко, което е записано в доклада на ЕК, а не решенията, които излизат от пленума на БСП или от конгресите на БСП. Ние сме държава членка на ЕС и сме поели ангажимента си пред ЕС. В постоянен диалог сме, когато управлява ГЕРБ“, допълни той. Според него, когато управляват други, няма този диалог и констатациите са много по-тежки. \r\n„Мога да им пожелая успех на БСП, когато имат възможност да управляват, да имат подобни положителни доклади. Не искам да припомням всичко, което се случи и в тяхното управление 2013-2014 г. – докладите на държавния департамент, за трафика на хора, защото в момента тази тема е много актуална и във филми, които се прожектират. Нали си спомняте, че в доклада на Държавния департамент точно констатацията е за трафик на хора и за липсата на противодействие на корупцията в органите, които се занимават с противодействието на трафика. Чакаме с нетърпение мотивите на БСП за корупцията. Докладът ще бъде отговор на всички техни мотиви“, каза още Цветан Цветанов. \r\nЛюба АЛЕКСИЕВА", "date": "2017.11.15", "title": "Цветан Цветанов, ГЕРБ: Изпълняваме всичко записано в доклада на ЕК, а не решенията, които излизат от пленума и конгресите на БСП"}
{"url": "http://www.focus-news.net/news/2017/11/15/2457349/kaloyan-pargov-bsp-sofiya-sluchayat-v-novi-iskar-dokaza-che-upravlyavashtite-varshat-rabota-samo-pod-natisk.html", "text": "Натискът на гражданите от Нови Искър, подкрепен от общински съветници и депутати от БСП, даде резултат и още от 19 ноември, неделя, маршрутът на автобусни линии с номера 20 и 21/22 ще бъде удължен, съобщиха от пресцентъра на ГС на БСП - София. \"Този случай доказа, че управляващите решават проблемите в крайните квартали само тогава, когато хората се вдигнат на бунт\", коментира председателят на групата на БСП в СОС Калоян Паргов след извънредното заседание на Комисията по транспорт и туризъм.\r\n\"Проведената среща с протестиращите жители на селата Кубратово, Подгумер, Негован и Чепинци в края на октомври във връзка с проблемите с транспортното обслужване в района, която организирахме с народния представител Георги Свиленски доведе до резултат, коментира лидерът на БСП - София Калоян Паргов. - Бунтът на гражданите принуди управляващите в Столична община най-накрая да им обърнат внимание и да се съобразят с нуждите им. Така още от идната неделя, 19 ноември, автобусите с номера 20 и 21/22 ще се движат по удължен маршрут и ще правят връзка с метростанцията на Лъвов мост. По този начин транспортното обслужване на гражданите от район Нови Искър значително ще се подобри. Въпросът обаче е друг – защо трябва хората от крайните квартали да се вдигнат на протести, да се разбунтуват и тогава управляващите в Столична община да започнат да търсят решение на проблемите им\".", "date": "2017.11.15", "title": "Калоян Паргов, БСП - София: Случаят в Нови Искър доказа, че управляващите вършат работа само под натиск"}
{"url": "http://www.focus-news.net/news/2017/11/15/2457350/todor-mladenov-rb-mihalaki-georgiev-vidin-prez-1841-g-pisatelyat-hans-kristian-andersen-poseshtava-grada-vpechatleniyata-si-opisva-v-patepisa-po-dunav.html", "text": "През 1841 година датският писател Ханс Кристиан Андерсен посещава Видин, като впечатленията си от посещението си на българските земи описва в пътеписа „По Дунав”. Това каза за Радио „Фокус” – Видин Тодор Младенов, главен библиотекар в Регионална библиотека „Михалаки Георгиев”. Той посочи, че различни изследователи определят пътеписа на Андерсен като смесица от журналистически бележки и поетически книги – описателни и звучни в начина, по който представя реалността. „Българската одисея на Андерсен започва на 5 май 1841 година, когато тръгва от Цариград на борда на кораба „Фердинад Първи”, с който стига до Кюстенджа и от там се прехвърля на дунавски кораб „Арго”, като първите спирки на кораба са Силистра и Тутракан. Последната спирка на Андерсен е във Видин, където датският писател има възможност да слезе на брега и да се разходи“, казва Младенов. \r\nТой допълни, че Андерсен описва Видин, като най-здравата българска крепост, от чиито бойници надничат оръдията. Датският писател посочва, че 25 минарета посрещат корабите. „При пристигането си във Видин и слизайки на брега Андерсен е трябвало да премине през процедура на „опушване” заради чумата, която по това време се разпространява в Цариград. Датският писател се е разходил из Видин, посещава улицата, на която има много занаятчийски работилници, като най-голям интерес у него предизвикват бръснарниците”, казва Тодор Младенов. Той цитира и бележките, които Андерсен си води при посещението си във Видин: „Видин, 25 минарета, голям гарнизон, 280 оръдия, най-силната българска крепост”. На следващия ден датският писател допълва: „Вторник, 11 май 1841 г. Едва в 04.30 ч. бе достатъчно светло, за да отплаваме от Видин. Двете корабни платна танцуваха във въздуха. На една височина до 1839 година е имало римски развалини, но пашата взел камъните, за да строи с тях. Кадифено зелени блата, големи стада с рогат добитък и коне на водопой”. Тодор Младенов посочва, че Ханс Андерсен, който е майстор на приказките, така и не е написал такава за Видин.\r\nАнна ЛОЗАНОВА", "date": "2017.11.15", "title": "Тодор Младенов, РБ „Михалаки Георгиев” – Видин: През 1841 г. писателят Ханс Кристиан Андерсен посещава града – впечатленията си описва в пътеписа „По Дунав”"}
{"url": "http://www.focus-news.net/news/2017/11/15/2457351/dora-yankova-bsp-ne-biva-chrez-zakona-za-ustroystvo-na-chernomorskoto-kraybrezhie-da-se-vliza-v-mestnoto-samoupravlenie.html", "text": "Не бива чрез Закона за устройство на Черноморското крайбрежие да се влиза в местното самоуправление. Това каза народният представител от ПГ на „БСП за България“ Дора Янкова по време на обсъждането на промените в Закона за устройство на Черноморското крайбрежие, предаде репортер на Агенция „Фокус“. Според Янкова трябва да се има повече доверие на местните власти. Тя посочи, че е необходимо и да се избърза с териториално - устройствената схема по отношение на плажовете по Черноморието. „Надявам се, че правителството е на висотата на междуведомственото си съгласуване и да бъде коректно да предложи в парламента един закон, който да бъде полезен“, заяви Дора Янкова.\r\nОт своя страна министърът на туризма Николина Ангелкова добави,че именно това е целта на дискусията. Министър Ангелкова допълни, че текстовете в закона, свързани с общините, са редактирани. \r\nДеница КИТАНОВА", "date": "2017.11.15", "title": "Дора Янкова, БСП: Не бива чрез Закона за устройство на Черноморското крайбрежие да се влиза в местното самоуправление"}
{"url": "http://www.focus-news.net/news/2017/11/15/2457352/tsvetan-tsvetanov-gerb-nyama-dvoen-arshin-v-plenarna-zala.html", "text": "Няма двоен аршин в пленарна зала. Това каза на брифинг председателят на ПГ на ГЕРБ Цветан Цветанов за изказването на Мустафа Карадайъ, че председателят на парламента прилага двоен аршин при изказванията на опозицията и управляващите, предаде репортер на Агенция „Фокус“. „Това са обсъждания пред журналисти в кулоарите на парламента. Председателят на българския парламент има отношение за дисциплината по правилника за организацията и дейността на Народното събрание в пленарна зала“, заяви Цветанов и подчерта, че няма двойни аршини. „Единственият начин, за да има дисциплина, е когато се придържаме към правилата, които сме приели при полагането на клетва на 44-тия парламент“, каза още Цветан Цветанов. \r\nЛюба АЛЕКСИЕВА", "date": "2017.11.15", "title": "Цветан Цветанов, ГЕРБ: Няма двоен аршин в пленарна зала"}
{"url": "http://www.focus-news.net/news/2017/11/15/2457353/yordan-mladenov-bsp-pazardzhik-byudzhetat-za-2018-godina-ne-predlaga-resheniya-na-problemite-v-zdraveopazvaneto.html", "text": "Бюджетът за 2018 година трябва да отговаря на интересите на хората, каза за Радио „Фокус“ – Пазарджик депутатът от „БСП за България“ Йордан Младенов. Той обясни че, хората в страната се вълнуват от четири неща: здравеопазване, образование, доходи и сигурност. „Ако погледнем към здравеопазването, ще установим, че най-важен за хората е достъпът до болниците. Но той не е осигурен, защото те или са фалирали, или нямат лекари и консумативи. Оказва се, че новият бюджет не предлага решение на този проблем“, коментира Младенов. \r\nПо думите му друг голям проблем в здравеопазването са скъпите лекарства. „Само с 32 000 лева е увеличен бюджетът за лекарства и медицински изделия, а за администрацията на министерството с 1,6 милиона лева. Хората не ги интересува какво става в администрацията, а как те могат да имат достъп до по-евтини лекарства. Освен това осезаем е и недостигът на медицински сестри и лекари“, каза също Младенов. Според него управляващите не искат да вложат средства в откриването на нови учебни заведения за медицински сестри и лекари и даде за пример област Пазарджик, където идеята за такъв Медицински колеж остава нереализирана.\r\nВаня НИКОЛОВА", "date": "2017.11.15", "title": "Йордан Младенов, БСП – Пазарджик: Бюджетът за 2018 година не предлага решения на проблемите в здравеопазването"}
{"url": "http://www.focus-news.net/news/2017/11/15/2457354/orf-razmyanata-na-teritorii-mozhe-da-se-okazhe-patyat-kam-normaliziraneto-na-otnosheniyata-mezhdu-kosovo-i-sarbiya.html", "text": "Размяната на територия между Сърбия и Косово може да бъде път за нормализирането на отношенията между Белград и Прищина, коментира най-голямата обществена медия в Австрия ORF. \r\nСпоред белградските медии идеята за размяна на територии идеята е „актуална“ за сръбския президент Александър Вучич и министър-председателят на Албания Еди Рама. Според някои медийни доклади албанският премиер дори действа като посредник за реализацията на идеята. \r\nБившата сръбска провинция Косово (и Метохия) обяви едностранно независимост през февруари 2008 г. Белград все още отказва да признае съществуването й като независима държава. Тереза Герова", "date": "2017.11.15", "title": "ORF: Размяната на територии може да се окаже пътят към нормализирането на отношенията между Косово и Сърбия"}
{"url": "http://www.focus-news.net/news/2017/11/15/2457355/yordan-tsonev-dps-v-doklada-na-ek-nasokata-na-da-balgariya-za-debata-za-sadebnata-reforma-e-razbita-na-puh-i-prah.html", "text": "Насоката, която иска да даде на дебата за съдебната реформа „Да, България“ и присъдружните й организации, е абсолютно несъстоятелна. Разбита е на „пух и прах“ в доклада. Това каза на брифинг в Народното събрание зам.-председателят на ПГ на ДПС Йордан Цонев по повод доклада на ЕК за изпълнението на Механизма за сътрудничество и оценка, предаде репортер на Агенция „Фокус“. „Искам да подчертая оценката ни за пълната катастрофа на мнението на част от гражданското общество изразено от онази партия на Христо Иванов „Да, България“ и сателитните й граждански сдружения. Те виждат в тази реформа само недостатъци на Прокуратурата и изтъкват само това“, коментира той. „В доклада виждаме и положителни оценки за напредъка. Единствената препоръка е да има график за реформата в Прокуратурата“, уточни Йордан Цонев и подчерта, че онова, което ни внушава тази групичка не се споделя от доклада на ЕК. „Трябва да отбележим, че в доклада има оценки за напредък по отношение на законодателството, на препоръките за съдебната реформа в законодателството“, коментира депутатът от ДПС. „Има също така и някои положителни оценки например по отношение на онова, което се случи като реформа в Прокуратурата. Важно е, че на много места в доклада се казва, че един от недостатъците на реформата е недостатъчното време за обсъждане с гражданското общество“, каза още Йордан Цонев. \r\nБиляна ИВАНОВА", "date": "2017.11.15", "title": "Йордан Цонев, ДПС: В доклада на ЕК насоката на „Да, България“ за дебата за съдебната реформа е разбита на „пух и прах“"}
{"url": "http://www.focus-news.net/news/2017/11/15/2457356/sofiyska-voda-otvarya-vratite-na-edna-ot-nay-golemite-prechistvatelni-stantsii-za-otpadachni-vodi-na-balkanite-kubratovo.html", "text": "„Софийска вода“ отваря вратите на една от най-големите пречиствателни станции за отпадъчни води на Балканите – „Кубратово“, съобщиха от пресцентъра на дружеството. На 18 ноември (събота), по случай Европейската седмица за намаляване на отпадъците, столичната ВиК компания предлага една нетрадиционна семейна разходка на всички, които имат желание, да видят отблизо какво се случва със замърсената вода, която излиза от домовете ни и да се запознаят с процеса на пречистването й. Екипът на Софийска вода е готов в съботния ден да покаже как на практика успява да върне голямата кална река обратно в природата чиста и безопасна. \r\nОт пускането си в експлоатация през 1984г. до момента, ПСОВ Кубратово показва стабилна и безотказна технологична експлоатация, а оптимизацията на технологичните процеси при пречистване, благодарение на приложения международен опит на Веолия, тази година затвърди ефективността си. \r\nСофийската пречиствателна станция за отпадъчни води „Кубратово” (СПСОВ) се намира в кв. „Бенковски”. За улеснение на посетителите е осигурен безплатен транспорт. Той ще превозва гостите от начална точка - Метростанция „Лъвов мост” на бул. „Княгиня Мария Луиза“, локалното платно в посока Централна гара. Първият курс тръгва в 09:00 часа и се връща от СПСОВ в 11:30 часа. Вторият курс тръгва в 11:30 часа и се връща в 14:00 часа.\r\nПосещенията ще бъдат организирани на групи, придружени от специалисти на „Софийска вода”. Предвиждат се и две отделни междинни групи, за желаещите да дойдат със собствен или обществен транспорт (автобуси №-а  21, 22, 23  и маршрутка №11), които ще трябва да се съобразят със следните часове за посещение: \r\n-\tНачало на първа разходка - 10:00 ч.; \r\n-\tНачало на втора разходка - 11:00 ч.\r\nЗа „Софийска вода” АД, част от международната група „Веолия”, е изключително важно опазването на околната среда и биоразнообразието в природата. Това е и причината да разкажем за голямото внимание, което отделяме при пречистването на всяка капка вода, която след това връщаме в природата отново чиста и безопасна за живота в реката. \r\nПри регистрация на входа задължително ще се изисква документ за самоличност. \r\nДеца под 16 години ще се допускат само с придружител.", "date": "2017.11.15", "title": "„Софийска вода“ отваря вратите на една от най-големите пречиствателни станции за отпадъчни води на Балканите – „Кубратово“"}
{"url": "http://www.focus-news.net/news/2017/11/15/2457357/veliko-tarnovo-obshtina-svishtov-provede-rabotna-sreshta-s-direktorite-na-uchilishta-i-detski-gradini-vav-vrazka-s-gotovnostta-za-zimniya-sezon.html", "text": "Ресорният зам.-кмет Анелия Димитрова и началник отдел „Образование” Румяна Кузева проведоха поредната регулярна среща с директорите на училища и детски градини на територията на община Свищов, съобщиха от пресцентъра на Общината. На работната срещата, провела се в Зала 1 на Общината, присъстваха кметът Генчо Генчев и зам.-кметът Бедри Алиев, които обсъдиха с директорите на учебните заведения готовността им за предстоящия зимен сезон.  В резултат стана ясно, че всички училища и детски градини са обезпечени с гориво за отопление и имат готовност за предстоящите зимни месеци. Кметът Генчев увери присъстващите представители, че Община Свищов има готовност да окаже помощ на всяко едно учебно заведение, ако това се наложи през предстоящия зимен период.\r\nВ последвалите разговори на Анелия Димитрова и Румяна Кузева с педагозите бяха засегнати редица въпроси, свързани с бюджета на учебните заведения за 2018 година; проблема с отпадналите от учебния процес деца и съвместната работата на учебните, социалните институции, и органите на реда, за да ги върнат отново на училище; механизмите, чрез които да се привлече вниманието на учениците и да се засили желанието им да посещават учебните занятия. По време на дебатите бяха планувани предстоящи срещи, на които ще се обсъди приема за следващата учебна година, както и мерките за равномерно разпределение между учебните заведения и запазване броя на паралелките в училищата, и групите в детските градини.", "date": "2017.11.15", "title": "Велико Търново: Община Свищов проведе работна среща с директорите на училища и детски градини във връзка с готовността за зимния сезон"}
{"url": "http://www.focus-news.net/news/2017/11/15/2457358/ministar-nikolina-angelkova-grupiraneto-na-morskite-plazhove-shte-pozvoli-da-se-kontsesionira-plazh-kamchiya.html", "text": "Групирането на морските плажове ще позволи да се концесионира плаж „Камчия“. Това каза министърът на туризма Николина Ангелкова по време на обсъждането на промените в Закона за устройство на Черноморското крайбрежие, предаде репортер на Агенция „Фокус“. По думите й съобразно групата на плажа ще бъдат и изискванията за концесия. Тя поясни, че това означава, че ще бъдат намалени разходите за потенциални и бъдещи концесионери и наематели. „Това ще доведе до възможност за стопанисване на плажа“, каза министър Ангелкова.  \r\nДеница КИТАНОВА", "date": "2017.11.15", "title": "Министър Николина Ангелкова: Групирането на морските плажове ще позволи да се концесионира плаж „Камчия“"}
{"url": "http://www.focus-news.net/news/2017/11/15/2457359/sport-grigor-dimitrov-izliza-za-pobeda-koyato-go-pravi-parvi-v-grupata.html", "text": "Григор Димитров излиза срещу Давид Гофен в мач от изключително значение, тъй като при победа може да си гарантира предсрочно първото място в група „Пийт Сампрас“ на финалите в Лондон още днес. Българинът се превърна в един от топ-фаворитите за спечелване на финалите в Лондон. След отказването на световния № 1 Рафаел Надал, букмейкърите нареждат Григор Димитров непосредствено след Федерер. \r\nДвубоят в зала „О2 Арена“ започва след 16:00 часа.", "date": "2017.11.15", "title": "Спорт: Григор Димитров излиза за победа, която го прави първи в групата"}
{"url": "http://www.focus-news.net/news/2017/11/15/2457360/pravitelstvoto-odobri-rezultatite-ot-zasedaniya-na-savet-obshti-vaprosi.html", "text": "Правителството одобри резултатите от проведеното на 17 октомври в Люксембург редовно заседание на Съвета на Европейския съюз „Общи въпроси“ и от заседанието на Съвета във формата по чл. 50 от ДЕС. Това съобщиха от правителствената информационна служба.\r\nРедовното заседание подготви предстоящия на 19 и 20 октомври Европейски съвет, като държавите-членки обмениха мнения по темите миграция, дигитална Европа, отбрана и Външни отношения. България посочи, че отговорът на предизвикателствата, свързани с миграцията, трябва да бъде всеобхватен и приобщаващ, основаващ се на споделена отговорност и солидарност между държавите-членки. Страната ни подчерта значението на наблюдението на миграционната ситуация по всички маршрути и акцентира върху ефективността на връщането, която зависи в голяма степен от наличието на правнообвързващи инструменти за обратно приемане. България подкрепи визията на Стратегията за цифровия единен пазар, насочена към постигане на леснодостъпна, прозрачна и стабилна регулаторна среда, която насърчава цифровото предприемачество и подтиква икономиката към цялостна цифровизация в полза на бизнеса и потребителите.\r\nВъв формата по чл. 50 от Договора за ЕС бяха обсъдени преговорите по оттеглянето на Обединеното кралство от Съюза. Обменени бяха мнения по ключовите теми на преговорите – правата на гражданите, Ирландия/Северна Ирландия и финансовото споразумение. Констатирана беше липса на достатъчен напредък за преминаване към втората фаза на преговорите. В рамките на заседанието държавите-членки проведоха политическа дискусия за преместването от Лондон на двете децентрализирани агенции – Европейската агенция по лекарствата (ЕМА) и Европейския банков орган. Голяма част от държавите-членки заявиха, че непрекъснатостта на дейността следва да бъде поставена на първо място при избора на седалище на агенциите. От ключово значение е да бъде запазен квалифицираният персонал на ЕМА, а Европейският банков орган е важно да бъде поставен в среда, в която ще може лесно да общува с банковия сектор на ЕС.", "date": "2017.11.15", "title": "Правителството одобри резултатите от заседания на Съвет “Общи въпроси”"}
{"url": "http://www.focus-news.net/news/2017/11/15/2457361/s-15-godini-se-prodalzhava-kontsesiyata-za-dobiv-na-podzemni-bogatstva-ot-nahodishte-staroseltsi.html", "text": "С 15 години ще бъде удължен срокът на концесионния договор за добив на суров нефт от находище „Староселци“, община Долни Дъбник. Това реши Министерският съвет, одобрявайки поисканата от концесионера промяна. Концесионният договор за находище „Староселци“ е сключен на 12 септември 2003 г. с „Проучване и добив на нефт и газ“ АД за срок от 13 години. Този срок е изтекъл през август 2016 г. В съответствие с клаузите на договора, 15-месечното забавяне оттогава ще бъде прибавено към удължения срок на концесията. Това съобщиха от правителствената информационна служба.\r\nС друго решение правителството даде съгласието си „Заводски строежи“ АД да прехвърли изцяло на „ДЛВ-СИ“ ООД правата и задълженията си по концесионен договор за добив на доломити от находище „Студена“, участък „Заводски строежи 2“. Находището се намира на територията на община Перник, а концесията за него е предоставена през септември 2008 г. за срок от 25 години. Правителственото решение не предвижда промяна в условията по концесионния договор.", "date": "2017.11.15", "title": "С 15 години се продължава концесията за добив на подземни богатства от находище „Староселци“"}
{"url": "http://www.focus-news.net/news/2017/11/15/2457362/ungariya-shte-legalizira-tayvanski-ofitsialni-dokumenti-za-balgariya.html", "text": "Унгарският търговски офис в Тайпе ще легализира официални тайвански документи, предназначени за ползване в България, предвижда проект на договор между двете страни. Сключването на договора бе одобрено на днешното заседание на Министерския съвет, като правителството упълномощи заместник министър-председателя по правосъдната реформа и министър на външните работи Екатерина Захариева да проведе преговорите и да го подпише. Това съобщиха от правителствената информационна служба.\r\nБългария неотклонно се придържа към принципа за „един Китай“, признава Тайван като неделима част от Китай и не поддържа дипломатически отношения с Тайпе. Това налага определени ограничения във връзките с Тайван, в т.ч. и по отношение на легализирането на тайвански документи, предназначени за ползване в България. Към настоящия момент, за да бъдат валидни в България и да могат да послужат пред българските институции, издадени от тайванските власти документи на български граждани следва да имат поставен щемпел на „Министерството на външните работи на Тайван“. След това е необходимо да бъдат заверени от Представителството на Тайван в Атина, Гърция, а подписът и заверките на тайванското представителство в Атина да се заверят и от консулската служба на България в гръцката столица.\r\nСключването на договора между България и Унгария значително ще улесни българските граждани и ще стимулира установяването и развитието на бизнес контакти с тайвански граждани, без да противоречи на принципа за признаване на „един Китай“. Според договора, официалните тайвански документи, предназначени за ползване в България, ще бъдат легализирани от унгарския търговски офис в Тайпе, след което дирекция „Консулски отношения“ на МВнР ще заверява подписите и печатите на унгарските служители.\r\nТова е поредната конкретна мярка, предприета от правителството, насочена към облекчаване и ускоряване на административното обслужване на гражданите и бизнеса не само в страната, но и в чужбина.", "date": "2017.11.15", "title": "Унгария ще легализира тайвански официални документи за България"}
{"url": "http://www.focus-news.net/news/2017/11/15/2457363/mvnr-ne-e-postapvalo-pismo-ot-ek-che-otpusnatite-evropeyski-sredstva-za-ogranichavane-na-bezhanskiya-potok-ne-sa-razhodvani-saglasno-reglament-13-3542016.html", "text": "Не е постъпвало писмо от ЕК, че „европейските средства, отпуснати за „ограничаване на бежанския поток“ не са разходвани съгласно регламент 13-354/2016’’. Това съобщиха от пресцентъра на МВнР във връзка с медийни публикации относно твърдение, че в МВнР е депозирано писмо с подобно съдържание.", "date": "2017.11.15", "title": "МВнР: Не е постъпвало писмо от ЕК, че отпуснатите европейски средства за ограничаване на бежанския поток не са разходвани съгласно регламент 13-354/2016’’"}
{"url": "http://www.focus-news.net/news/2017/11/15/2457364/sliven-okrazhnata-prokuratura-predade-na-sad-mazh-prichinil-po-nepredpazlivost-smartta-na-dvama-dushi-pri-nezakonni-gonki-s-avtomobili.html", "text": "Окръжна прокуратура – Сливен предаде на съд Николай Ф. (на 28 год., от гр. Сливен). Това съобщиха от пресцентъра на Окръжната прокуратура. Той е подсъдим за това, че на 21 февруари 2016 г. на летище „Бършен“, при управление на моторно превозно средство – лек автомобил „Мерцедес“, нарушил правилата за движение и по непредпазливост причинил смъртта на Невен Б. и Галин Д., както и средна телесна повреда на Драгомир Б., изразяваща се в контузия на врата, довело до трайно затрудняване движението на врата. Тримата пострадали имали интерес към автомобилните състезания. \r\nОт публикации в интернет и организирана група във „Фейсбук“, преди обяд на 21 февруари 2016 г. тримата разбрали, че на пистата на летище „Бършен“ край Сливен е обявено събиране на автомобили и мотоциклети и „гонки“ с тях. Решили да отидат и около 11.00 часа потеглили с автомобила на Невен Б. До него на предната дясна седалка пътувал пострадалия Галин Д., а на задната седалка в дясно бил пострадалия Драгомир Б. Пристигнали в района на летището около 13.00 часа и въпреки поставените на главен път Сливен – Ямбол забранителни знаци, навлезли с автомобила на пистата. На входа на пистата, както и по самата писта, се движели множество автомобили с различна скорост и в различна посока.\r\nСлед като навлезли на пистата, пострадалите на предните два седалки отключили и премахнали предпазните колани. Невен Б. продължил да управлява автомобила с невисока скорост (около 60 км/час) в дясната част на пистата в посока от запад на изток.\r\nПриблизително по същото време в района на летище „Бършен“ пристигнал и подсъдимият с управлявания от него лек автомобил „Мерцедес“. Той също не се съобразил с обозначения забранителен пътен знак и навлязъл с автомобила на пистата. След кратко движение по пистата и направен обратен завой, подсъдимият потеглил в посока към входа на летището (посока изток – запад), като постепенно увеличил скоростта на движение на управлявания от него автомобил до 150 км/ч.\r\nВ същото време, пред управлявания от подсъдимия лек автомобил, в дясно от него и в съща посока, се движел със скорост от около 72 км/ч и управлявания от пострадалия Невен Б. лек автомобил „БМВ“. Тогава Невен Б. е предприел внезапна промяна в направлението на движение на автомобила си с рязък завой наляво и пресичане на коридора на движение на лекия автомобил „Мерцедес“. В момента на предприетата от страна на пострадалия Невен Б. маневра, същият е бил на разстояние около 45 м. от мястото на удара. Подсъдимият възприел предприетата маневра и реагирал, чрез задействане на спирачната система на автомобила и завиване на ляво. Въпреки предприетите действия между двата автомобила настъпил удар, като челната част на автомобила „Мерцедес“ ударил страничната лява част на автомобила „БМВ“. \r\nВ резултат на настъпилото пътно-транспортно произшествие пострадалите Невен Б. и Галин Д. получили тежки, несъвместими с живота, травматични увреждания и починали непосредствено след произшествието. \r\nПодсъдимият, пътуващият с него Николай Н. и пострадалия Драгомир Б. получили по-леки травматични увреждания и били откарани за оказване на медицинска помощ в спешния център при МБАЛ „Д-р Иван Селимински“ в Сливен.\r\nОкръжен съд – Сливен е насрочил заседанието си за 17 ноември 2017 г.", "date": "2017.11.15", "title": "Сливен: Окръжната прокуратура предаде на съд мъж, причинил по непредпазливост смъртта на двама души при незаконни гонки с автомобили"}
{"url": "http://www.focus-news.net/news/2017/11/15/2457365/stoyan-yovchev-obshtina-peshtera-pri-lipsa-na-chip-bezstopanstvenite-kone-se-umartvyavat-po-humanen-nachin-i-se-predavat-na-ekarisazh.html", "text": "Безстопанствени коне без електронен транспондер – чип се умъртвяват по хуманен начин от официалния ветеринарен лекар в Пещера и се предават на екарисаж, съобщи за Радио „Фокус” – Пазарджик Стоян Йовчев, експерт в Общината. Три коня с чип са били задържани по улиците на града и освободени след платена глоба от собствениците. „При установяване на безстопанствено пуснати коне по улици, паркове и пътната мрежа на територията на Пещера животните се улавят и задържат, като се сигнализира незабавно официалният ветеринарен лекар, обясниха Йовчев. При наличие на идентификационен чип на конете, собственикът заплаща глоба от 100 лв. и животното се освобождава. „При липса на чип обаче конете се умъртвяват на място и се насочват за обезвреждане в обект за обезвреждане на странични животински продукти. Причината е, че за тези животни не може да се установи чия собственост са и какво е било здравословното им състояние”, уточни Йовчев. \r\nТой каза още, че длъжностни лица на общинска администрация Пещера регулярно извършват проверки за спазване разпоредбите на общинската Наредбата за организацията и безопасността на движението, дисциплината на водачите на превозни средства и пешеходците на територията на Община Пещера и Наредбата за реда и условията за отглеждане на животни и птици. Многократно от началото на годината собствениците на регистрирани селскостопански животни на територията на община Пещера са уведомявани, че се извършват проверки за свободното движение и паша на селскостопански животни по улици, паркове и пътната мрежа на неидентифицирани животни.\r\nАлбена ЖИЛЕКОВА", "date": "2017.11.15", "title": "Стоян Йовчев, Община Пещера: При липса на чип безстопанствените коне се умъртвяват по хуманен начин и се предават на екарисаж"}
{"url": "http://www.focus-news.net/news/2017/11/15/2457366/parlamentat-reshi-srokat-na-kontsesiite-da-ne-e-po-dalag-ot-35-godini.html", "text": "Народните представители приеха на второ четене промени в Закона за концесиите, според които срокът за концесия за строителство и за услуги не може да бъде по-дълъг от 35 години, а за концесия за ползване - по-дълъг от 25 години, освен ако със специален закон е предвиден друг срок, предаде репортер на Агенция „Фокус“. С промените срокът на концесията може да се удължава при условие, че не е по-дълъг от една трета от този, определен в концесионния договор. В него се посочва максимален срок, както и всички допустими удължавания. Депутатите решиха срокът на концесия за строителство и услуги да не може да е по-дълъг от времето, необходимо на концесионера за възвръщане на направените инвестиции и на разходите по експлоатация на строежа. А срокът на концесия за ползване се съобразява с вида и техническите особености на обекта, както и с времето за поддържане на обекта в експлоатационна годност.Агенция „Фокус“ припомня: На 2 февруари президентът Румен Радев наложи вето върху Закона за концесиите с мотив, че е бил приет в последните часове на 43-тото Народно събрание с минимално мнозинство. Според него той съдържа разпоредби, които поставят под въпрос принципите на правовата държава и местното самоуправление, и въвежда широки граници на субективизъм и възможности за корупционни практики. По думите му законът предвижда промени в 29 други закона, с което навлиза дълбоко в икономическите отношения. Президентът счита още, че подобни ключови промени следва да се извършват след широк обществен дебат и с грижа за обществения интерес и националната сигурност. Според държавния глава възможните санкции от необнародването на закона са неизмерими с потенциалните рискове и щети от неговото прилагане. Ветото на президента обаче провокира ЕК да започне наказателна процедура срещу България, тъй като със законопроекта се въвежда европейска директива. На 8 юни депутатите приеха на първо четене Закона на концесиите с гласовете на ГЕРБ, „Обединени патриоти“ и ДПС. „Воля“ и БСП гласуваха „против“.\r\nБиляна ИВАНОВА", "date": "2017.11.15", "title": "Парламентът реши срокът на концесиите да не е по-дълъг от 35 години"}
{"url": "http://www.focus-news.net/news/2017/11/15/2457367/milorad-dodik-i-bakir-izetbegovich-imat-razlichni-vizii-za-badeshteto-na-bosna-i-hertsegovina-obzor.html", "text": "Медийните изяви от последните дни на президента на Република Сръбска Милорад Додик и Бакир Изетбегович, член на председателството на Босна и Херцеговина, показаха по категоричен начин, че двамата политици имат различни визии за бъдещето на страната.\r\nПреди броени дни пред изданието „Вечерне новости“ Додик призна: „Мечтая и вярвам, че някой ден Република Сръбска ще бъде отделна държава. Дали това ще е след пет, 10 или 15 г., няма никакво значение. Босна и Херцеговина е нестабилна държава и ако днес Република Сърбия реши да се отдели, няма да има никакъв проблем да фукционира като отделна държава. Ако мога още утре да обявя независима Република Сръбска, без при това да пада нито една глава, бих го направил. Моята цел е да направя това с политически средства“. \r\nПоследваха и други коментари. Босна и Херцеговина е невъзможна държава, но продължава да съществува благодарение на натиска на международната общност. Това заяви в интервю за предаването Upitnik („Въпросник\") на РТС („Радио-телевизия Сърбия\") президентът на Република Сръбска Милорад Додик.\r\nГоворейки пред сръбската държавна телевизия Додик подчерта, че босненските сърби са били принудени да приемат Дейтънското споразумение, въпреки че никога не са искали да живеят в държавата Босна и Херцеговина.\r\n„Тази държава продължава да съществува благодарение на намесата на международната общност, която вече губи силата си и не е същата като преди пет или 10 г.\", заяви Додик.\r\nСъгласно думите му, в Република Сръбска са налице всички елементи, които гарантират функционирането й като отделна държава. „Има територия, народ, който иска държава, изпълнителна власт и добри регионални отношения. Най-добре е с бошняците да се разделим. Ние просто си губим времето заедно. Чудовището Босна и Херцеговина не може да функционира“, заключи Додик.\r\nАко Република Сръбска обяви независимост, тя ще изгуби – надявам се, политически, а не военно. Това заяви на свой ред Бакир Изетбегович в интервю за „Дойче Веле“.\r\n„Това не е страната, която биха искали и за която се застъпваше баща ми, и каквато заслужават гражданите на Босна и Херцеговина“, коментира Изетбегович по повод ситуацията в страната. Босненският политик изрази увереност, че тя се развива в правилната посока, но това се случва твърде бавно. \r\nЗапитан какво ще направи, ако Република Сръбска тръгне по пътя на Каталуния и обяви независимост, Изетбегович отговори: „Ще направя това, което биха сторили всички патриоти в тази страна - ще защитавам постигнатото с борба в периода между 1992-1995 г. и Дейтънското мирно споразумение\".\r\nПо повод сценария за отцепване на Република Сръбска от страната, Изетбегович изрази увереност, че по-голямата част от гражданите ще се застъпят за териториалната цялост на Босна и Херцеговина.  Той изрази увереност, че страната, която представлява, се основава на „Дейтънското мирно споразумение, историята, конституцията, както и интересите на балканските страни, включително и на Сърбия\".\r\nНай-спорното изявление на Изетбегович обаче по отношение на Косово. Босненският политик заяви, че Сараево обмисля признаването на независимостта на най-младата държава на Балканския полуостров. Очаквано, думите му предизвикаха остра реакция както в Белград, така  и в Баня Лука. \r\nИзявленията на Бакир Изетбегович ще имат дългосрочни политически и правни последици в региона. Това предупреди държавният глава на Сърбия Александър Вучич. „Това интервю усложнява много неща в региона“, заяви Вучич пред репортери, като същевременно изрази увереност, че „ще свърша пред Трибунала в Хага, ако кажа, че Република Сръбска трябва да бъде призната за независима“.  Сръбският президент допълни, че Белград ще излезе с официален отговор на изявленията на босненският политик след провеждането на необходимите консултации. \r\nСпоред професора от Университета „Джонс Хопкинс“ и експерт по Балканите Даниел Сървър Бакир Изетбегович, босненският член на председателството на Босна и Херцеговина, е също толкова непоследователен, колкото и Милорад Додик, отбеляза по-рано тази седмица белградското електронно издание Blic. \r\nСъответните коментари експертът направи по повод изявленията на Изетбегович, съгласно които Босна и Херцеговина ще признае независимостта на Косово. „Изетбегович е не по-малко непоследователен от Милорад Додик, който призова за провеждането на референдум за независимост в Република Сръбска, но се противопостави на признаването на независимостта на Косово“, коментира професорът пред медиите в Белград. Сървър обаче е категоричен: между Косово и Република Сръбска не може да се търси аналогия. „Тяхната история, правен статут и международни отношения са различни“, подчерта експертът. Тереза Герова", "date": "2017.11.15", "title": "Милорад Додик и Бакир Изетбегович имат различни визии за бъдещето на Босна и Херцеговина (ОБЗОР)"}
{"url": "http://www.focus-news.net/news/2017/11/15/2457368/api-vremenno-e-ogranicheno-dvizhenieto-po-patna-vrazka-sofiya-lom-na-pat-i-1-pri-km-109-poradi-ptp.html", "text": "Временно е ограничено движението по пътна връзка София - Лом на път I-1, при км 109, поради ПТП. Това съобщиха от пресцентъра на Агенция \"Пътна инфраструктура\".\r\nОбходният маршрут е от пътна връзка с път III-112 - ул. \"Д. Ерийски\" – път II-81.", "date": "2017.11.15", "title": "АПИ: Временно е ограничено движението по пътна връзка София - Лом на път I-1, при км 109, поради ПТП"}
{"url": "http://www.focus-news.net/news/2017/11/15/2457369/ventsi-paskov-zamestnik-kmet-na-vidin-22-sa-sotsialnite-uslugi-koito-predlaga-obshtinata.html", "text": "22 са социалните услуги, които предлага Община Видин, каза за Радио „Фокус“ – Видин Венци Пасков, заместник-кмет на Община Видин. Той посочи, че през зимния период са създадени условия за нормално функциониране на социалните услуги. „Подсигурено е гориво за отопление и средства за храна. 90% от сградите, в които се извършват социални услуги, се отопляват на твърдо гориво чрез самостоятелни парни инсталации, останалите 10% – на течно гориво“, каза Пасков. Той допълни, че 80% от тези услуги са дадени на външни доставчици, като уточни, че предимно неправителствения сектор управлява тази част от социалните услуги.\r\nАнна ЛОЗАНОВА", "date": "2017.11.15", "title": "Венци Пасков, заместник кмет на Видин: 22 са социалните услуги, които предлага Общината"}
{"url": "http://www.focus-news.net/news/2017/11/15/2457370/ivaylo-trendafilov-obshtina-burgas-22-vodni-obekta-na-teritoriyata-na-obshtinata-se-sledyat-chrez-sistemata-za-ranno-preduprezhdenie-ot-navodneniya.html", "text": "22 водни обекта на територията на община Бургас се следят чрез системата за ранно предупреждение от наводнения. Това каза пред журналисти Ивайло Трендафилов, главен експерт в Дирекция „Европейски политики и програми“ в Община Бургас и ръководител на проекта „Интегрирано управление на риска от наводнения в община Бургас“, предаде репортер на Радио „Фокус“ – Варна. По време на обучително-информационната среща в изпълнение на Плана за управление на риска от наводнения, която се проведе във Варна, Трендафилов представи изградената в Бургас изцяло нова система, която следи нивото на водите на нейна територия и риска от наводнения. По проекта са инсталирани 22 мониторингови станции на територията на община Бургас на предварително определени точки: реки, езера, общински язовири, съгласно предписания на специалисти от Община Бургас и идентифицираните райони с риск от наводнения в Плановете за управление на риска от наводнения, подготвени от Басейнова дирекция за управление на водите в Черноморския регион. \r\n„Станциите мерят нивото на водите 24 часа 7 дни в седмицата с радарни сензори. Те са със соларен панел, защото са изградени на места, където няма електрозахранване. Имат и видеокамера“, обясни Ивайло Трендафилов. Мониторинговите станции замерват на няколко секунди. На 15 минути изпраща обобщена информация за водно ниво, а на 30 минути изпращат снимка на водния обект. Определени са три прага на водите – зелен, оранжев и червен праг, който вече е критичен. „В случай, че се отчете повишено ниво, самата информационна система, в която постъпват всички данни от станциите, изпраща автоматично съобщения до определени хора, които отговарят на местно ниво за безопасността на населението. Самата система е свободна, всеки може да влезе и да разгледа показанията, които постъпват, има също и архив“, каза още Ивайло Трендафилов.\r\nМарияна ВАЛЕНТИНОВА", "date": "2017.11.15", "title": "Ивайло Трендафилов, Община Бургас: 22 водни обекта на територията на общината се следят чрез системата за ранно предупреждение от наводнения"}
{"url": "http://www.focus-news.net/news/2017/11/15/2457371/blagoevgrad-v-grada-shte-se-provede-parviyat-po-roda-si-festival-na-greyanoto-vino.html", "text": "В града ще се проведе първият по рода си Фестивал на греяното вино. Това съобщиха от пресцентъра на Община Благоевград. Илия Ангелов, Хоризонт, Обратен ефект, Ice Cream ще бъдат част от събитието, което ще се проведе в Благоевград от 16 до 19 ноември на площад „Македония“. Началото е от 10.00 часа на 16. ноември 2017 г., а официалното откриване ще бъде от 20.00 часа. \r\nВ рамките на четири дни събитието ще акцентира върху изобилието от рецепти. Богатството от вкусове и аромати са вдъхновени от различни кътчета на света. Гостите на фестивала ще могат да избират измежду десетки различни вкусове на греяно вино. Посетителите ще се насладят и на кулинарни изкушения, приготвени на място по автентичен начин. Цялостната идея е да се изгради кътче, в центъра на града, което да носи топлина, пъстрота и празнично настроение.", "date": "2017.11.15", "title": "Благоевград: В града ще се проведе първият по рода си Фестивал на греяното вино"}
{"url": "http://www.focus-news.net/news/2017/11/15/2457372/ministar-nikolina-angelkova-kato-resoren-ministar-nyama-da-predlozha-krayna-zabrana-za-premestvaemite-obekti-po-plazhovete.html", "text": "Като ресорен министър няма да предложа крайна забрана за преместваемите обекти по плажовете. Това каза министърът на туризма Николина Ангелкова в края на обсъждането на промените в Закона за устройство на Черноморското крайбрежие, предаде репортер на Агенция „Фокус“. Ангелкова уточни, че такова предложение може да бъде направено през народните представители в парламента. Тя подчерта, че като министър няма да предлага такава крайна забрана, но по думите й със сигурност трябва да има контрол по плажовете, както и унифициране на визията за националните курорти. „Идеята е да се създава среда, за да може да се работи“, поясни министър Ангелкова и  благодари на всички за дискусията. \r\nДеница КИТАНОВА", "date": "2017.11.15", "title": "Министър Николина Ангелкова: Като ресорен министър няма да предложа крайна забрана за преместваемите обекти по плажовете"}
{"url": "http://www.focus-news.net/news/2017/11/15/2457373/regnum-balgariya-e-udvoila-iznosa-si-kam-rusiya-ot-nachaloto-na-2017-godina.html", "text": "По данни на Националния статистически институт на България износът на страната към Русия от януари до септември 2017 г. възлиза на 1,129 млрд. евро, което е със 103% повече в сравнение с аналогичния период за 2016 г., предава  Regnum.\r\nРъст на българския износ към Русия е отбелязан за първи път от 2014 г., когато страната се присъединява към санкциите на ЕС срещу Русия и Москва въведе ответно ембарго. \r\nСпоред данните на НСИ Русия в момента влиза в списъка на основните търговски партньори на България, които не влизат в ЕС, редом с Турция, Китай, Сърбия, Македония и САЩ. Виктор Турмаков", "date": "2017.11.15", "title": "Regnum: България е удвоила износа си към Русия от началото на 2017 година"}
{"url": "http://www.focus-news.net/news/2017/11/15/2457374/narodniyat-predstavitel-ot-gerb-daniela-saveklieva-uchastva-v-sreshta-s-rakovoditelya-na-direktsiya-targoviya-na-ek-zhan-lyuk-demarti.html", "text": "Народният представител от ГЕРБ и областен координатор на партията за Благоевград Даниела Савеклиева участва в среща с Жан Люк Демарти, генерален директор на Генерална дирекция „Търговия” на Европейската комисия, която се проведе в Народното събрание, съобщиха от пресцентъра на ПП ГЕРБ. По време на срещата бяха дискутирани бъдещето на Западните Балкани в Европейския съюз, развитието на Дунавския и Черноморския регион, възможностите за сключване на споразумение за свободна търговия с приоритетни трети страни и региона.\r\n„Европейският съюз има ясен интерес от стабилност, сигурност и просперитет в Западните Балкани, където неговите правила и ценности се зачитат. Страната ни придава особена важност на задълбочаването на регионалното сътрудничество и  развитие на добросъседките отношения. Споделяме важността на т.нар. ред за свързаност – транспортна, комуникационна, инфраструктурна, енергийна, с разбирането, че целта е подобряване на връзките с единния пазар на Европейския съюз”, коментира Даниела Савеклиева. \r\nНародният представител от Благоевград подчерта, че по време на председателството на Съвета на Европейския съюз България ще търси баланс между специфичните приоритети на държавите-членки и стратегическите приоритети на ЕС за постигане на реални резултати в активен диалог с гражданите по европейските въпроси. „Водещи принципи на българското председателство ще бъдат запазването на единството между държавите-членки чрез предлагане на компромисни решения в рамките на общностния метод. Страната ни ще бъде балансьор и ще търсим консенсус, компромис и разбирателство при приемането на решения и на проектите на законодателни актове”, каза още Даниела Савеклиева по време на срещата.", "date": "2017.11.15", "title": "Народният представител от ГЕРБ Даниела Савеклиева участва в среща с ръководителя на дирекция „Търговия” на ЕК Жан Люк Демарти"}
{"url": "http://www.focus-news.net/news/2017/11/15/2457375/varna-uspeshno-priklyuchva-proekt-na-obshtina-valchi-dol-za-dopalnitelni-zanimaniya-s-detsa-za-koito-balgarskiyat-ezik-ne-e-maychin.html", "text": "Успешно приключва проект на Община Вълчи дол за допълнителни занимания с деца, за които българският език не е майчин. Това съобщиха за Радио „Фокус“ – Варна от Община Вълчи дол. Специалисти и родители се надяват дейностите да продължат и след приключване на проекта. Поради липса на финансови възможности единственият начин това да се осъществи е да се подготви и спечели нов такъв проект.\r\nНад 160 деца, ученици и младежи от маргинализирани общности, включително роми, участваха в мерки за образователна интеграция и реинтеграция, а над  135 бяха интегрирани в образователната система. В работата на клубовете по интереси са включени над 80 деца от общината от четирите детски градини. Целта е малките момченца и момиченца да могат по-бързо и лесно да се адаптират и да започнат да учат, научават и разбират уроците си. Заниманията се водят от експерти, които работят и за повишаване на мотивация на децата и родителите за участие в образователния и възпитателния процес, за продължаване на образованието и записване в първи клас.\r\nПаралелно с това са организирани и клубове: „Традиции и обичаи” – запознаване с ромския и българския бит, култура, традиции и обичаи; фолклорни области; обреди и обичаи изработка на апликации и рисунки с традиционни фолклорни орнаменти, мотиви и др. „Етно Танци” с разнообразни дейности, целящи създаване и поддържане на училищни и културни традиции, различните култури,свързани с етническа принадлежност,музика, танци и др.  В работата на клубовете по интереси са включени деца от общината от четирите детски градини.\r\nВ рамките на проекта се проведе още превенция и обучения на терен, консултация и обучения на място, тренинги за развитие на личните и социалните умения на децата, за запознаване с разликите между детска градина и училище за осъществяване на плавен преход, за превенция на агресивните и противообществени прояви, рисково поведение и др. За активна подкрепа и стимулиране на участието в обучителния, възпитателния и социален живот децата бяха подпомагани от психолози.\r\nРаботата се проведе по проекта „Подкрепа за предучилищното възпитание и активно социално приобщаване на децата от община Вълчи дол”, финансиран от Оперативна програма „Наука и образование за интелигентен растеж“, съфинансирана от Европейския съюз чрез Европейските структурни и инвестиционни фондове. Водеща организация бе община Вълчи дол, а партниращи детските градини „Здравец“, „Слънце“, „Звездица“, „Надежда Крупская“, както и сдружение „Асоциация за Европейско развитие“.", "date": "2017.11.15", "title": "Варна: Успешно приключва проект на Община Вълчи дол за допълнителни занимания с деца, за които българският език не е майчин"}
{"url": "http://www.focus-news.net/news/2017/11/15/2457376/gulf-times-emirat-na-kuveyt-izprati-poslanie-do-prezidenta-na-balgariya.html", "text": "Емирът на Кувейт Шейх Тамим бин Хамад ал-Тани е изпратил писмено съобщение до президента на България Румен Радев, пише  Gulf Times.\r\nПосланикът на Катар в България Рашид бин Али ал-Хатер е предал писмото по време на срещата си със секретаря по външната политика на президента Атанас Кръстин. Виктор Турмаков", "date": "2017.11.15", "title": "Gulf Times: Eмирът на Кувейт изпрати послание до президента на България"}
{"url": "http://www.focus-news.net/news/2017/11/15/2457377/veliko-tarnovo-v-grada-shte-se-provede-dvudnevno-obuchenie-na-oblastni-koordinatori-otnosno-natsionalnata-strategiya-za-nasarchavane-na-ravnopostavenostta-na-zhenite-i-mazhete.html", "text": "В града ще се проведе двудневно обучение на областни координатори относно Националната стратегия за насърчаване на равнопоставеността на жените и мъжете. Това съобщиха от пресцентъра на Община Велико Търново. Събитието ще започне в 14.00 часа на 16 ноември. Инициативата е на Министерството на труда и социалната политика и ще бъде открита от заместник-министъра Росица Димитрова. Обучението ще се провежда в новата зала за заседание на Общинския съвет, на третия етаж в Общината. В 17.00 часа в Голямата зала ще се състои концерт на децата от детските градини „Рада Войвода“ и „Иванка Ботева“. С песни, игри, танци и много забавления децата ще отбележат Международния ден на толерантността. Концертът е под патронажа на кмета Даниел Панов.", "date": "2017.11.15", "title": "Велико Търново: В града ще се проведе двудневно обучение на областни координатори относно Националната стратегия за насърчаване на равнопоставеността на жените и мъжете"}
{"url": "http://www.focus-news.net/news/2017/11/15/2457378/burgas-obshtinskiyat-savetnik-ot-gerb-dimitrinka-bulanova-organizira-priemna-za-grazhdani-na-16-noemvri.html", "text": "Общинският съветник от ГЕРБ - Бургас Димитринка Буланова организира приемен ден на 16 ноември 2017 г. от 16.30 часа в централата на партията в морския град на ул. „Конт Андрованти 5”. Това съобщиха от пресцентъра на ПП ГЕРБ. Димитринка Буланова е член на две постоянни комисии – по международно сътрудничество, оперативни програми и неправителствени организации и по транспорт и морско дело. Общинският съветник участва и в Комисия за провеждане на търгове, конкурси, приватизация и реализация на малки благоустройствени проекти, както и в Местна комисия по чл.8, ал.2 от Закона за уреждане правата на граждани с многогодишни жилищноспестовни влогове, където е председател. Записвания се правят на място в офиса на партията или на телефон 056 81 90 40.", "date": "2017.11.15", "title": "Бургас: Общинският съветник от ГЕРБ Димитринка Буланова организира приемна за граждани на 16 ноември"}
{"url": "http://www.focus-news.net/news/2017/11/15/2457379/gabrovo-e-edinstveniyat-balgarski-grad-koyto-kandidatstva-za-priza-evropeysko-zeleno-listo.html", "text": "Габрово е единственият български град, който кандидатства за приза „Европейско зелено листо“. Участието в състезанието е за втора поредна година, като кандидатурата вече бе официално приета. Това каза за Радио „Фокус“ – Велико Търново експертът от Община Габрово Миглена Въгленова. По думите й наградата за екологични постижения и нововъведения в европейските градове ще бъде връчена през 2019 година. Целта е подобряване живота на гражданите. „В състезанието за 2019 г. влизат още 14 европейски града, сред които френският Авиньон, испанският Корнела де Лобрегат, германският Делич, холандският Хорст ан де Маас, финландският Йоенсуу, белгийският Мехелен, естонският Пярну, румънският Роман, португалският Сантарем, гръцкият Серес, кипърският Строволос, литовският Таураге и латвийският Валмиера“, обясни Въгленова. \r\nВ кандидатурата си Габрово акцентира върху постиженията в сферата на енергийната ефективност, подобренията в транспортната достъпност и устойчивата градска мобилност, управление на зелената система, опазване на околната среда чрез разделно събиране на отпадъците и пречистване на водите. Критериите за оценка включват зелена икономика, енергийни характеристики, мобилност, биоразнообразие, качество на въздуха, управление на отпадъците, управление на питейните и отпадните води, добри практики. Освен признание, градът победител ще получи и 75 000 евро, за да започне да изпълнява годишната си екологична програма.\r\nЛуиза ТРАНЧЕВА", "date": "2017.11.15", "title": "Габрово е единственият български град, който кандидатства за приза „Европейско зелено листо“"}
{"url": "http://www.focus-news.net/news/2017/11/15/2457380/ivaylo-trendafilov-obshtina-burgas-proektat-za-integrirano-upravlenie-na-riska-ot-navodneniya-v-burgas-e-piloten-za-balgariya.html", "text": "Проектът за интегрирано управление на риска от наводнения в община Бургас е пилотен за България. Това каза пред журналисти Ивайло Трендафилов, главен експерт в Дирекция „Европейски политики и програми“ в Община Бургас и ръководител на проекта „Интегрирано управление на риска от наводнения в община Бургас“, предаде репортер на Радио „Фокус“ – Варна. По време на обучително-информационната среща в изпълнение на Плана за управление на риска от наводнения, която се проведе във Варна, Ивайло Трендафилов представи изградената в Бургас изцяло нова система, която следи нивото на водите на нейна територия и риска от наводнения. Ивайло Трендафилов допълни, че проектът, който е на стойност 700 000 евро, е реализиран с европейско финансиране по Финансовия механизъм на Европейското икономическо пространство. \r\nИзградената система за ранно предупреждение от наводнения е помогнала и при последните събития в Бургаско след проливните дъждове в края на октомври, обясни Ивайло Трендафилов. Чрез системата критично ниво на водоеми е отчетено час и половина преди наводненията на територията на община Бургас. „Големите щети и човешки жертви не бяха на територията на община Бургас“, отбеляза Ивайло Трендафилов. Той изрази мнение, че ако на територията на община Камено е имало уреди, които да мерят нивото на водата, е имало възможност информацията да бъде получена по-рано и да се предприемат навременни мерки. „В конкретната ситуация на територията на община Бургас в полунощ е отчетено критично ниво. Подаден е сигнал от дежурния до съответните кметски наместници в селата. Те са предупредили местното население, че има такава опасност. Самото бедствие става към 01.30 часа през нощта. Близо час и половина преди това вече е имало информация, че предстои нещо опасно да се случи“, добави Ивайло Трендафилов.\r\nМарияна ВАЛЕНТИНОВА", "date": "2017.11.15", "title": "Ивайло Трендафилов, Община Бургас: Проектът за интегрирано управление на риска от наводнения в Бургас е пилотен за България"}
{"url": "http://www.focus-news.net/news/2017/11/15/2457381/prezidentat-rumen-radev-shte-uchastva-v-otbelyazvaneto-na-praznika-na-suhopatni-voyski.html", "text": "Президентът Румен Радев ще участва на 16 ноември в тържественото събрание във Военна академия „Георги Стойков Раковски“ по повод предстоящия празник на Сухопътни войски. Това съобщиха от прессекретариата на държавния глава.", "date": "2017.11.15", "title": "Президентът Румен Радев ще участва в отбелязването на празника на Сухопътни войски"}
{"url": "http://www.focus-news.net/news/2017/11/15/2457382/xinhua-balgariya-se-nadyava-da-se-prebori-s-nelegalnata-targoviya-s-goriva.html", "text": "Високопоставени представители на българските власти и на бизнеса изразиха надежда, че страната ще се пребори с нелегалната търговия с горива, за да се увеличат бюджетните постъпления, предава  Xinhua.\r\n„Ефективната борба срещу сенчестата икономика може да даде повече пари за бюджета“, заяви министърът на енергетиката на България Теменужка Петкова. „Правителството полага големи усилия, водят се инспекции, но борбата не е лесна“, добави тя. \r\nВалентин Златев, председател на Българската газова и петролна асоциация заяви на свой ред, че според министерството на финансите, делът на сивия сектор в търговията с горива в България е 30% и дори повече. „Смятам, че той е дори малко по-голям, около 40%“, заяви той. Според него приемането на закона за горивата, който скоро ще бъде представен пред народното събрание, е добра крачка в тази посока.  Виктор Турмаков", "date": "2017.11.15", "title": "Xinhua: България се надява да се пребори с нелегалната търговия с горива"}
{"url": "http://www.focus-news.net/news/2017/11/15/2457383/blagoevgrad-vtori-den-v-gotse-delchev-se-provezhdat-esenni-uchenicheski-igri-2017.html", "text": "Втори ден в Гоце Делчев се провеждат „Есенни ученически игри – 2017”. Това каза за Радио „Фокус” – Пирин Даниела Крантева, експерт „Връзки с обществеността“ към Общината. „През вчерашния ден имаше интригуващи волейболни сблъсъци между основните и средните училища от община Гоце Делчев. Отборът на Трето основно училище „Братя Миладинови”, воден от Мария Балтаджиева, победи при момчетата и момичетата във възрастова група от V до VII клас. Отборът на Трето ОУ надигра своите връстници от I ОУ „Св. Св. Кирил и Методий” с резултат 2:0 и в двата мача. За най-добър играч на турнира при момчетата бе определен Георги Даков от III ОУ „Братя Миладинови”, а при момичетата – Марияна Хаджиева”, каза още Крантева. \r\nПри момчетата във възрастова група VIII – X клас шампиони станаха учениците на НПГ „Димитър Талев“, които надделяха над ПГ по МСС „П. К. Яворов“ с 2:0. За най-добър играч на турнира бе избран Борислав Вълчев от НПГ „Димитър Талев“. „В сблъсъка при момичетата XI – XII клас победител стана отборът на ПМГ „Яне Сандански“ воден от Никола Беличев и Румен Джинев. Те победиха връстничките си от ПГ по МСС „П. К. Яворов“ с 2:0. За най – добра състезателка бе отличена Надежда Койкова от ПМГ „Яне Сандански”, посочи Крантева. В последната възрастова група, момчета XI – XII клас, участие взеха и трите гимназии от Гоце Делчев. Учениците от ПМГ „Яне Сандански“ спечелиха и двата си мача, като надделяха над НПГ „Димитър Талев с 2:0 и над ПГ по МСС „П. К. Яворов“ с 2:1. Така, с общ брой от 5 точки, учениците от ПМГ „Яне Сандански“ станаха шампиони. В сблъсъка за 2 и 3 място, НПГ „Димитър Талев“ спечели срещу ПГ по МСС „П. К. Яворов“ с 2:0. За най-добър играч на турнира бе избран Петко Милчев от ПМГ „Яне Сандански“.\r\nЛивия НИНОВА", "date": "2017.11.15", "title": "Благоевград: Втори ден в Гоце Делчев се провеждат „Есенни ученически игри – 2017”"}
{"url": "http://www.focus-news.net/news/2017/11/15/2457384/otvoreni-sa-tsenovite-oferti-za-vazstanovyavane-na-uchastaka-pri-10-ti-km-na-pat-ii-14-vidin-kula-vrashka-chuka.html", "text": "Отворени са ценовите оферти на допуснатите участници в тръжната процедура за избор на изпълнител на строително-монтажните работи при възстановяването на участъка при 10-ти км на път II-14 Видин - Кула - Връшка чука. Това съобщиха от пресцентъра на Агенция \"Пътна инфраструктура\".\r\nОтворените ценови предложения са на:  \r\n-\t„Станилов“ ЕООД – 1 749 810,05 лв. без ДДС;\r\n-\t„ГБС „Инфраструктурно строителство“ АД – 1 217 879,68 лв. без ДДС;\r\n-\t„Трейс Груп Холд“ АД – 1 145 153,16 лв. без ДДС;\r\n-\t„ИСА 2000“ ЕООД – 2 111 696,65 лв. без ДДС.\r\nИнтензивните валежи през 2014 г. активизираха свлачищна зона на път ІІ-14 в участъка от км 10+100 до км 10+260, предизвикаха пропадане на пътната настилка и отваряне на дълбоки пукнатини, достигащи над 1 м в дълбочина и широчина. Разрушен е и тръбен водосток при 10-ти км, който не поема повърхностните води, с което процесът на свличане се ускорява и предизвиква пропадане на пътната настилка. Това наложи възлагането на проектантски работи, които да изяснят причините за възникналите дестабилизационни процеси, да се предложат конкретни мерки и технически проект за трайно укрепване и възстановяване на засегнатия участък. Авариралата отсечка е между селата Бела Рада и Войница.\r\nЗасегнатият участък е затворен за движение, а трафикът на МПС е пренасочен по обходен маршрут - по стария път II-14, който е в непосредствена близост до авариралия участък. Скоростта е ограничена до 40 км/ч. Поставена е необходимата пътна сигнализация.\r\nОбществената поръчка предвижда изграждането на укрепителна пилотно-анкерна конструкция за трайно стабилизиране на пътния участък. Ще бъде реконструиран и компрометирания водосток. Прогнозната й стойност е 2 350 600 лв. без ДДС, а срокът за изпълнение e 110 дни.", "date": "2017.11.15", "title": "Отворени са ценовите оферти за възстановяване на участъка при 10-ти км на път II-14 Видин - Кула - Връшка чука"}
{"url": "http://www.focus-news.net/news/2017/11/15/2457385/darzhavniyat-glava-rumen-radev-shte-vrachi-pocheten-znak-na-prezidenta-na-republikata-na-fondatsiya-aleksandar-fon-humbolt.html", "text": "На 16 ноември 2017 г. държавният глава Румен Радев ще удостои Фондация „Александър фон Хумболт“ с Почетен знак на Президента на Републиката. Това съобщиха от прессекретариата на държавния глава. Събитието ще се състои в Националния археологически институт с музей при Българската академия на науките.", "date": "2017.11.15", "title": "Държавният глава Румен Радев ще връчи Почетен знак на Президента на Републиката на Фондация „Александър фон Хумболт“"}
{"url": "http://www.focus-news.net/news/2017/11/15/2457386/belgrad-obeshta-otgovor-na-izyavleniyata-na-bakir-izetbegovich-obzor.html", "text": "Медийните изяви от последните дни на Бакир Изетбегович отново разбуниха духовете на Балканите и станаха причина за рязкото изостряне на тона между Белград и Сараево. А причината – спорното изявление на босненския политик по отношение на Косово. В интервю за „Дойче веле“ членът на председателството на Босна и Херцеговина заяви, че Сараево обмисля признаването на независимостта на най-младата държава на Балканския полуостров, като същевременно подчерта категорично, че няма да допусне отцепването на Република Сръбска от състава на държавата. Очаквано, думите му предизвикаха остра реакция в Сърбия и поставиха началото на нова серия от политически игри между Белград и Сараево. \r\n„Някои мислят, че Сърбия не е достатъчно прегазена и унизена, и че само ако е прегазена и унизена може да бъде добра“, заяви в сряда държавният глава на Сърбия Александър Вучич във връзка с позицията на Бекир Изетбегович за признаването на Косово. Същевременно той предупреди, че изявленията на босненския политк ще имат дългосрочни политически и правни последици в региона. \r\n„Това интервю усложнява много неща в региона“, заяви Вучич пред репортери, като изрази увереност, че „ще свърша пред Трибунала в Хага, ако кажа, че Република Сръбска трябва да бъде призната за независима“. В заключение Вучич бе категоричен, че Белград няма да остави без отговор изявленията на босненския политик. Официалната позиция на сръбските власти ще бъде обявена до няколко дни, след като в Белград бъдат проведени консултации.\r\nНякои експерти побързаха да коментират, че сръбските медии са интерпретирали погрешно частта от интервюто, в която Изетбегович обсъжда въпроса за Косово. \r\nПолитическият анализатор от Сараево Алмир Терзич изрази увереност, че властите в Сърбия се нуждаят от „екстремна ситуация\". „Изказвайки мнението си за Косово, членът на председателството на Босна и Херцеговина Бакир Изетбегович не каза нищо ново. Проблемът е, че неговото изявление в медиите в Сърбия е погрешно тълкувано. Длъжностни лица в Белград свикаха Съвета за национална сигурност, сякаш това бе въоръжена атака срещу Сърбия, и такава реакция не бе случайна. Сърбия бе замесена в скорошни събития в Македония и Черна гора. Очевидно е, че правителството в Белград не се отказва от налагането си като основен играч на Балканите\", твърди Терзич.\r\nВ действителност, още през септември в Сараево дадоха индикация, че се обмисля признаването на косовската независимост, след като министър-председателят на младата балканска държава Рамуш Харадинай призова Босна и Херцеговина да промени позицията си. Още тогава Милорад Додик увери, че без съгласието на Република Сръбска Босна и Херцеговина не може и няма да признае независимостта на Косово. Тереза Герова", "date": "2017.11.15", "title": "Белград обеща отговор на изявленията на Бакир Изетбегович (ОБЗОР)"}
{"url": "http://www.focus-news.net/news/2017/11/15/2457387/boris-dzhonsan-velikobritaniya-ne-iska-da-vidi-drug-tiranin-na-vlast-v-zimbabve.html", "text": "Британският министър на външните работи Борис Джонсън заяви, че страната му не иска да види друг тиранин да заеме властта в Зимбабве, след като военните поеха контрол над столицата Хараре, предава Reuters.\r\n„Никой не иска да види просто преход от един неизбран тиранин към друг. Ние искам да видим истински, свободни и честни избори“, заяви Джонсън пред британския парламент.  Виктор Турмаков", "date": "2017.11.15", "title": "Борис Джонсън: Великобритания не иска да види друг тиранин на власт в Зимбабве"}
{"url": "http://www.focus-news.net/news/2017/11/15/2457388/vitsepremierat-ekaterina-zaharieva-blagodarya-na-ek-za-obektivniya-doklad.html", "text": "Този доклад е много обективен и благодаря на Европейската комисия и експертите, които са работили за него. Няма нови препоръки, отчетен е голям напредък по голяма част от 17-те препоръки. Това коментира заместник министър-председателят по правосъдната реформа и министър на външните работи Екатерина Захариева пред български журналисти в Кувейт, където е на работно посещение, по повод поредния доклад за напредъка по Механизма за сътрудничество и оценка, разпространен днес от Европейската комисия, съобщиха от пресцентъра на МВнР. \r\nМинистър Захариева добави, че българският план за действие по няколкото пътни карти продължава до края на 2018 година. „Никога не сме очаквали механизмът да приключи тази година“, допълни тя. „Има изразено виждане, че ако продължаваме със същия темп на реформи, е абсолютно възможно и реалистично механизмът да приключи до края на мандата на тази Комисия“, припомни тя.  \r\nМинистър Захариева отбеляза, че докладът приветства политическата воля на българското правителство за реформи и се съгласи с направените в него констатации и препоръки. „Нещата оттук-нататък са в наши ръце“, обобщи тя.", "date": "2017.11.15", "title": "Вицепремиерът Екатерина Захариева: Благодаря на ЕК за обективния доклад"}
{"url": "http://www.focus-news.net/news/2017/11/15/2457389/blagoevgrad-po-razporezhdane-na-kmeta-d-r-atanas-kambitov-e-reglamentirano-vreme-za-poseshteniya-na-dobrovoltsi-v-priyuta-za-bezstopanstveni-zhivotni-v-selo-moshtanets.html", "text": "По разпореждане на кмета на Благоевград д-р Атанас Камбитов е регламентирано време за посещения на доброволци в приюта за безстопанствени животни в село Мощанец, съобщиха от пресцентъра на Община Благоевград.\r\nСпоред определения график, желаещите могат да посещават приюта всеки делничен ден от 9:00 до 14:00 часа, а в събота от 9:00 до 12:00 часа. \r\nПри визита, всеки посетител ще бъде записван в опреден за целта регистър.\r\nНа входа на приюта ще бъде поставена и табела, на която ще бъдат обозначени опредените часове за посещения. \r\nОбщина Благоевград апелира доброволците да спазват правилата за грижа и безопасност на животните, като разхождат кучетата в определените за целта места.", "date": "2017.11.15", "title": "Благоевград: По разпореждане на кмета д-р Атанас Камбитов е регламентирано време за посещения на доброволци в приюта за безстопанствени животни в село Мощанец"}
{"url": "http://www.focus-news.net/news/2017/11/15/2457390/veliko-tarnovo-gornooryahovskiyat-mladezhki-parlament-organizira-rabotilnichka-za-koledni-kartichki.html", "text": "Горнооряховският младежки парламент организира работилничка за коледни картички за Международния ден на доброволеца – 5 декември. Това съобщи за Радио „Фокус“ – Велико Търново Виолета Панова, председател на сдружението. Тя посочи, че картичките ще се продават с благотворителна цел. След това участниците ще се включат в играта „Открий съкровището“, която ще се проведе в НЧ „Напредък 1869“. „Ще има много награди и изненади за участниците, които ще се включат в търсенето на съкровището в читалището“, посочи Виолета Панова.\r\nИзработените картички ще се продават по време на Коледен арт-базар в НЧ „Напредък 1869“ – Горна Оряховица на 18 декември от 18.00 часа. Те са в помощ на 38-годишния Пеньо Пенев от Горна Оряховица, който страда от остра левкемия.\r\nНадежда КРЪСТЕВА", "date": "2017.11.15", "title": "Велико Търново: Горнооряховският младежки парламент организира работилничка за коледни картички"}
{"url": "http://www.focus-news.net/news/2017/11/15/2457391/ministar-nikolina-angelkova-chrez-grupiraneto-na-plazhovete-shte-se-namalyat-tsenite-na-plazhni-prinadlezhnosti.html", "text": "Ще работим за единна визия за преместваемите обекти на територията на националните курорти. Това каза министърът на туризма Николина Ангелкова пред журналисти след обсъждането на промените в Закона за устройство на Черноморското крайбрежие, предаде репортер на Агенция „Фокус“. Във връзка с появилото се предложение за промени в Закона за устройство на Черноморското крайбрежие на вицепремиера Валери Симеонов за цялостно премахване на преместваемите обекти по плажовете, тя коментира: „Моят извод и аз лично като министър няма да процедирам такова предложение. Вижда се, че голяма част от тези, които участваха в дебата и вследствие на писмените становища, които сме получили са против това. Не би следвало да се процедира една такава пълна забрана“, допълни Ангелкова.  „Нормално е в една къща, в едно семейство, в един екип да има различни мнения и те трябва да се обсъдят и в зависимост от обществения интерес и какво иска голямата група от хора, да се намери балансът\", каза Ангелкова. \r\nПопитана дали има проблем между коалиционните партньори, тя отрече да има такъв. „Когато има различни мнения, те трябва да се обсъждат със заинтересованите страни“, допълни Ангелкова. Министър Ангелкова отчете, че от дискусията си е направила и извода, че Министерство на туризма е на прав път, тъй като за хората е важно да се финишира групирането на плажовете. Тя  поясни, че чрез групирането на плажовете ще се намалят цените на плажни принадлежности. Министърът на туризма отчете, че с групирането ще се отговори на очакванията на кметовете на общините, които поставят въпроса защо не се концесионира например един от най-големите плажове като „Камчия“. „Именно групирането ще даде тази възможност, защото след като този плаж попадне в друга група разходите за него ще бъдат по-малко. Надяваме се, че по този начин ще предизвикаме инвестиционен интерес. Всяка година преди началото на  летния сезон обсъждаме колко са неохраняемите плажове, защо са толкова и какво ще ги правим“, допълни Ангелкова.\r\nДеница КИТАНОВА", "date": "2017.11.15", "title": "Министър Николина Ангелкова: Чрез групирането на плажовете ще се намалят цените на плажни принадлежности"}
{"url": "http://www.focus-news.net/news/2017/11/15/2457392/api-vazstanoveno-e-dvizhenieto-po-patna-vrazka-sofiya-lom-na-pat-i-1-pri-km-109.html", "text": "Възстановено е движението по пътна връзка София - Лом на път I-1 при км 109. Това съобщиха от пресцентъра на Агенция \"Пътна инфраструктура\".\r\nТрафикът временно беше пренасочен по обходен маршрут поради ПТП.", "date": "2017.11.15", "title": "АПИ: Възстановено е движението по пътна връзка София - Лом на път I-1 при км 109"}
{"url": "http://www.focus-news.net/news/2017/11/15/2457393/balgarskata-firma-mtg-delfin-ad-otgovarya-na-tehnicheskite-i-finansovite-iziskvaniya-za-realizirane-na-proekta-za-pridobivane-na-mnogofunktsionalen-modulen-patrulen-korab-za-vms.html", "text": "Българската фирма МТГ „Делфин“ АД е удовлетворила техническите и финансовите изисквания на поканата за предоставяне на оферти за придобиване на многофункционален модулен патрулен кораб за Военноморските сили. Такъв е изводът от работата на междуведомствената работна група по проекта за придобиване на многофункционален модулен патрулен кораб за ВМС, назначена със заповед на министър-председателя, съобщиха от пресцентъра на Министерство на отбраната. В състава ѝ са включени представители на министерствата на отбраната, финансите и икономиката.\r\nТехническите предложения на фирмата удовлетворяват и в значителна степен надхвърлят зададените технически характеристики. Качественото изпълнение на проекта и трансферът на високи технологии се гарантират от рамковите споразумения на МТГ „Делфин“ с 5 водещи компании, чийто продукти са утвърдени на световния пазар. Това са „Thales“ с нейните клонове в Холандия, Франция и Германия, немската „Diehl Defens“, италианската „Leonardo“, френската MBDA и „Rheinmetall“ (Швейцария и Германия).\r\nСистемният интегратор е „Thales“ с опит в изграждането на повече от 160 кораба. Корабните силови установки (двигатели и дизелгенератори) се доставят от САЩ.\r\nЗа постигане на международните стандарти за строителството на такъв клас кораби отговорност носи класификационната организация „Bureaeu Veritas“ (Франция), която ще осъществява независим контрол на реализацията на всички етапи. \r\nТака българският бизнес създава своеобразен прецедент – за качеството на резултата са ангажирани европейски компании с над 38 милиарда евро оборот за 2016 г. \r\nИнвестиционният проект за придобиването на 2 многофункционални модулни патрулни кораба за ВМС е с прогнозна максимална стойност 820 милиона лева и ще се реализира в период от 5 години. Той беше приет с решения на Министерския съвет от 1 април 2016 г. и на 43-ото Народно събрание от 2 юни 2016 г.\r\nС придобиването на нов тип многофункционален модулен патрулен кораб ВМС ще постигнат способности, необходими за участие в широк спектър от морски операции на НАТО и ЕС.", "date": "2017.11.15", "title": "Българската фирма МТГ „Делфин“ АД отговаря на техническите и финансовите изисквания за реализиране на проекта за придобиване на многофункционален модулен патрулен кораб за ВМС"}
{"url": "http://www.focus-news.net/news/2017/11/15/2457394/v-administratsiyata-na-prezidenta-sa-postapili-signali-za-predpolagaema-izmamna-shema-izpolzvashta-imeto-na-balgarskata-koleda.html", "text": "В Администрацията на Президента на Република България са постъпили сигнали за предполагаема измамна схема използваща името на „Българската Коледа“. Това съобщиха от прессекретариата на държавния глава. Във връзка с постъпилите сигнали Прессекретариатът на държавния глава информира, че организаторите на благотворителната инициатива на държавния глава не са упълномощавали както физически, така и юридически лица да осъществяват дейност по набиране на нови лица на Кампанията.\r\n\"Дейността на Рекламна филмова къща „Златен лъв“ ЕООД, която провежда кампания в социалните мрежи за набиране на нови лица за „Българската Коледа“ е опит за злоупотреба и измама с името на благотворителната инициатива\", добавиха от прессекретариата. \r\nАдминистрацията на президента се е обърнала към компетентните органи за предприемане на необходимите действия по случая, с оглед предотвратяване и преустановяване както на злоупотреби, така и уронване доверието в инициативата.\r\nМолим гражданите да бъдат предпазливи и при получаване на подобно предложение да проявят съобразителност и своевременно да информират съответните компетентни органи, с оглед предотвратяване на измама.", "date": "2017.11.15", "title": "В Администрацията на Президента са постъпили сигнали за предполагаема измамна схема използваща името на „Българската Коледа“"}
{"url": "http://www.focus-news.net/news/2017/11/15/2457395/ministar-nikolina-angelkova-ochakvame-rastat-na-ruskite-turisti-u-nas-prez-lyato-2018-g-da-bade-mezhdu-5-i-10.html", "text": "Очакваме ръстът на руските туристи у нас през лято 2018 г. да бъде между 5 и 10 %. Това каза министърът на туризма Николина Ангелкова пред журналисти във връзка с очаквания ръст на руски туристи през следващата година, предаде репортер на Агенция „Фокус“. Ангелкова поясни, че за следващото лято е договорен ръст най-малкото същия като през 2017 г.  „Конкуренцията е изключително огромна, но с общите усилия, които полагаме двете страни, ще успеем да постигнем този ръст за 2018 г.“, каза Ангелкова и допълни, че между Русия и България се договарят и допълнителни чартъри. \r\nДеница КИТАНОВА", "date": "2017.11.15", "title": "Министър Николина Ангелкова: Очакваме ръстът на руските туристи у нас през лято 2018 г. да бъде между 5 и 10 %"}
{"url": "http://www.focus-news.net/news/2017/11/15/2457396/ministar-nikolay-nankov-shte-proveri-remonta-na-iztochnata-tangenta-na-sofiyskiya-okolovrasten-pat.html", "text": "На 16 ноември министърът на регионалното развитие и благоустройството Николай Нанков, заедно с председателя на Управителния съвет на Агенция „Пътна инфраструктура“ инж. Дончо Атанасов, ще направи инспекция на ремонтните дейности на източната тангента на Софийския околовръстен път. Това съобщиха от пресцентъра на Министерство на регионалното развитие и благоустройството. Проверката ще започне в 12.00 часа, в дясното локално платно, на 500 м след надлез „Казичене“, в посока от автомагистрала „Тракия“ към автомагистрала „Хемус“.\r\nНа събитието е поканен да присъства и министър-председателят Бойко Борисов.", "date": "2017.11.15", "title": "Министър Николай Нанков ще провери ремонта на източната тангента на Софийския околовръстен път"}
{"url": "http://www.focus-news.net/news/2017/11/15/2457397/emsc-zemetresenie-s-magnitud-54-e-registrirano-v-yuzhna-koreya.html", "text": "Земетресение с магнитуд 5,4 по скалата на Рихтер е регистрирано в Южна Корея в 7:29 часа българско време  (14:29 часа местно време), показва справка на  Европейския средиземноморски сеизмологичен център.\r\nЗеметресението е регистрирано на 6 км. югозападно от град Хюн Хай, разположен на брега на Японско море и на 530 км. югоизточно от столицата Сеул на дълбочина от 10 км. Няма данни за жертви и разрушения.  Виктор Турмаков", "date": "2017.11.15", "title": "EMSC: Земетресение с магнитуд 5,4 е регистрирано в Южна Корея"}
{"url": "http://www.focus-news.net/news/2017/11/15/2457398/presyakoha-kanal-za-transportirane-i-ukrivane-na-nelegalni-migranti.html", "text": "СРП повдигна обвинение на 6 лица за транспортиране и укриване на нелегални мигранти, съобщиха от пресцентъра на Прокуратурата на Р България. На 13-14 ноември 2017 г. при съвместна акция на ГД “НП“ и Софийска районна прокуратура беше пресечен канал за транспортиране и пребиваване на нелегално влезли в страната чужденци. В хода на извършените действия по разследването са били установени 22 афганистански граждани, превозвани с камион от българо-турската граница към с.Чепинци, Столична община, където е трябвало да бъдат укрити. В къща в с.Чепинци са били открити още трима нелегално пребиваващи чужденци. При извършените претърсвания са били открити и иззети лек автомобил и камион, с които са били транспортирани, незаконно огнестрелно оръжие, наркотични вещества и пари от престъпната дейност. \r\nЗа извършените престъпления са привлечени 6 лица в качеството на обвиняеми и всички са задържани до 72 часа. Повдигнати са им обвинения по чл.281, вр. чл.26 ал.1 от НК и чл.270 от НК. \r\nПредстои внасяне на искания от Софийска районна прокуратура в Софийски районен съд за вземане на постоянна мярка „Задържане под стража“ за всички обвиняеми.", "date": "2017.11.15", "title": "Пресякоха канал за транспортиране и укриване на нелегални мигранти"}
{"url": "http://www.focus-news.net/news/2017/11/15/2457399/yordan-mladenov-bsp-nay-chesto-postavyanite-problemi-pri-sreshtite-ni-s-horata-sa-sotsialni-i-zdravni.html", "text": "По време на приемните, които организирахме в различни населени места от област Пазарджик, чухме проблемите на хората. Това каза за Радио „Фокус” – Пазарджик депутатът от „БСП за България” Йордан Младенов. Той обясни, че по време на приемната в Пазарджик са поставени въпроси, свързани с размера на пенсиите, със социални теми, с невъзможност за закупуване на лекарства, проблеми с ТЕЛК-овете. „Тези малки наглед въпроси могат да се решат чрез големите, какъвто е бюджетът за следващата 2018 година. Той е един от лостовете, които могат да помогнат за отпадане на малките проблеми на обикновените хора”, коментира Младенов. Той каза още, че народните представители от БСП ще продължат да се срещат с хората от малките населени места и от градовете не само да чуят техните проблеми, но и да се опитат да им помогнат чрез прилагане на практика на определени политики, които са насочени към здравеопазването и социалната сфера.\r\nВаня НИКОЛОВА", "date": "2017.11.15", "title": "Йордан Младенов, БСП: Най-често поставяните проблеми при срещите ни с хората са социални и здравни"}
{"url": "http://www.focus-news.net/news/2017/11/15/2457400/ep-evrodeputatite-iskat-da-vaznagradyat-iztochnite-partnyori-za-provedenite-reformi.html", "text": "Срещата на върха през ноември между ЕС и Източното партньорство трябва да проправи пътя към доверителен фонд и да предложи възнаграждение за извършените реформи, като предложи присъединяване към митническия съюз. Това бе съобщено от  Информационното бюро на Европейския парламент в България  .\r\nЕвродепутатите приветстваха значителния напредък, постигнат от последната среща на върха на Източното партньорство (ИП) в Рига през 2015 г. насам. Те посочиха, че някои от страните са постигнали значителни реформи и че Грузия, Украйна и Молдова вече се ползват със свободна търговия и безвизов режим на пътуване с ЕС. \r\nТе също така подкрепят ясни критерии за бъдещо сътрудничество, подчертавайки, че няма да ратифицират по-нататъшни споразумения на ЕС с държави, които не зачитат ценностите на ЕС или застрашават защитници на човешките права и журналисти. \r\nЗа следващата среща на върха, която ще се състои в Брюксел на 24 ноември, евродепутатите препоръчват: \r\n‒         създаването на доверителен фонд за Украйна, Грузия и Молдова. Той трябва да се съсредоточи върху частни и публични инвестиции в социалната и икономическата инфраструктура; \r\n‒         създаване на модел „ИП+“ за участващите страни, които са постигнали значителен напредък в реформите, свързани с ЕС.  Това е с цел да им се предложи възможност присъединяване към митническия, енергийния, цифровия съюз или дори шенгенското пространство, както и премахване на тарифите за роуминг услуги; \r\n‒         подкрепа на икономическите реформи, които имат за цел премахване на монопола, ограничаване на ролята на олигарсите, предотвратяване на пране на пари и данъчни злоупотреби; \r\n‒         поддържане на колективен натиск върху Русия за разрешаване на конфликтите в Източна Украйна, окупираните територии на Абхазия и Южна Осетия и Приднестровието; \r\n‒         подкрепа за разполагане на въоръжената полицейска мисия на Организацията за сигурност и сътрудничество в Европа (ОССЕ) в Източна Украйна. \r\nРезолюцията беше приета с 519 гласа „за“ срещу 114 „против“, 47 „въздържал се“.", "date": "2017.11.15", "title": "ЕП: Евродепутатите искат да възнаградят „Източните партньори“ за проведените реформи"}
{"url": "http://www.focus-news.net/news/2017/11/15/2457401/mvnr-nyama-postradali-balgarski-grazhdani-vsledstvie-na-buryata-evridika-v-yuzhna-gartsiya.html", "text": "Няма пострадали български граждани вследствие на силно усложнената метеорологична обстановка, предизвикана от бурята „Евридика” в южна Гърция, особено в района на южна Атика, са причинени значителни разрушения и материални щети. Това съобщиха от пресцентъра на МВнР. Проливните дъждове са прекъснали стария път между Атина и Коринт в района на Неа Перамос, Мандра, Магули и Мегара. Затворени са училищата в Мандра, Неа Перамос и Магула. В района е обявено извънредно положение. Екипи на противопожарната служба се опитват да достигнат до бедстващите граждани. До момента в района на град Мандра, където обстановката е най-сериозна, са установени седем жертви.  \r\nВ посолството на Република България в Атина няма постъпила информация за пострадали или бедстващи български граждани в следствие на бедствието.  \r\nВ района на Мандра са затворени следните пътни участъци: \r\n- при втория километър от стария национален път Елевсина – Тива в района на Агиос Сотирас, община Мандра - и в двете платна; \r\n- при 15-ия километър от стария национален път Аспропирго, платното в посока Коринт; \r\n- при 21-я километър (пътен възел Парадисо-Елевсина), в посока Коринт; \r\n- при 24-я километър (пътен възел Мандрас), платното в посока Атина.   \r\nТрафикът в горните точки се отклонява по новия национален път.   \r\nМинистерството на външните работи препоръчва на българските граждани, пътуващи или пребиваващи в южната част на Гърция, с цел собствената им безопасност и улесняване на спасителните операции, да проявяват повишено внимание, да се осведомяват предварително за актуалната обстановка, да избягват засегнатите райони и да спазват стриктно указанията на местните власти.   \r\nОчаква се лошите климатични условия в района да продължат до 19 ноември т.г. Българското посолство в Атина следи ситуацията и е в постоянен контакт с местните власти.   При нужда, българските граждани могат да се свържат с посолството на дежурния телефон за спешни случаи: +30 6937 096 220.", "date": "2017.11.15", "title": "МВнР: Няма пострадали български граждани вследствие на бурята „Евридика“ в южна Гърция"}
{"url": "http://www.focus-news.net/news/2017/11/15/2457402/antonio-guteresh-investitsiite-v-izkopaemite-goriva-sa-ravnoznachni-na-neustoychivo-razvitie.html", "text": "Според генералния секретар на ООН Антонио Гутереш продължаващите инвестиции в изкопаемите горива ще обрекат човечеството на „неустойчиво бъдеще“. Той добави, че времето изтича, за да се предотвратят катастрофални изменения в климата, причинени от въглеродните емисии в атмосферата, предава  AFP.\r\n„Продължителното наливане на пари във въглищата, петрола и природния газ няма финансова логика и пазарите трябва да се преориентират от контрапродуктивността“, заяви Гутереш по време на посещението си в Бон, където се водят преговори, посветени на климата.  Виктор Турмаков", "date": "2017.11.15", "title": "Антонио Гутереш: Инвестициите в изкопаемите горива са равнозначни на неустойчиво развитие"}
{"url": "http://www.focus-news.net/news/2017/11/15/2457403/ministar-temenuzhka-petkova-shte-prisastva-na-predstavyaneto-na-doklada-na-ban-za-vazmozhnostite-za-realizatsiya-na-aktivite-za-belene.html", "text": "Министърът на енергетиката Теменужка Петкова ще присъства на официалното представяне на доклада на Българската академия на науките относно възможностите за реализация на активите, свързани с проекта АЕЦ „Белене“. Това съобщиха от пресцентъра на Министерството на енергетиката.\r\nПредставянето ще се състои на 16 ноември, четвъртък,  от 14.00 часа в сградата на БАН в столицата – \"15-ти ноември\" 1, зала - Голям салон на БАН.", "date": "2017.11.15", "title": "Министър Теменужка Петкова ще присъства на представянето на доклада на БАН за възможностите за реализация на активите за Белене"}
{"url": "http://www.focus-news.net/news/2017/11/15/2457404/obshtina-varna-shte-podpomogne-s-90-000-leva-postradalite-ot-navodnenieto-rayoni-v-burgasko.html", "text": "Община Варна ще подпомогне с 90 000 лева пострадалите от наводнението райони в Бургаско. Това съобщиха от пресцентъра на Общински съвет – Варна. Съветниците от ПК „Финанси и бюджет“ единодушно приеха предложението на кмета Иван Портних 80 000 лева от местната хазна да бъдат предоставени на Община Бургас и 10 000 лева – на Община Камено. Двете общини сериозно пострадаха от проливните дъждове в края на октомври.\r\nОт бюджета ще бъдат отпуснати и до 4 981 лв. с ДДС за ремонтни дейности на пътя Варна – Добрич. Средствата са заделени за полагане на хоризонтална маркировка на пътната отсечка, попадаща в границите на града.\r\nНа днешното заседание, което се състоя в Икономически университет – Варна, беше определен също дивидентът за 2017 година на търговските и акционерните дружества със 100% общинско участие в капитала. Положителен финансов резултат за миналата година отчитат „Пазари“ – 527 000 лева, „Дворец на културата и спорта“ – 179 000 лева,  и „Обреди“ – 117 000 лева. Всяко едно от дружествата трябва да отчисли от печалбата си 76.8% за дивидент, с което в местната хазна ще влязат около 600 000 лева.   От внасяне на дивидент бяха освободени общинските лечебни заведения.\r\nСъветниците дадоха съгласието си за осигуряване на заемообразно финансиране от бюджета на Община Варна за 2017 година за покриване на допустими разходи по европроект. Средствата в размер до 96 000 лева са по проект за подобряване качеството на въздуха във Варна, финансиран от Оперативна програма „Околна среда“ 2014-2020 г.\r\nБюджетната комисия даде също съгласие за сформиране на самостоятелни и слети паралелки с брой ученици под норматива в общински училища за учебната 2017/2018 г. След одобрение от съветниците Община Варна ще подпомогне и Спортното училище „Георги Бенковски“, като поеме разходите му за наем на зала за спортна гимнастика в размер на 46 656 лева. годишно. Членовете на комисията дадоха също своя вот за участието на Варна като партньор в проект City Changer Cargo Bike по програма Хоризонт 2020 на Европейската комисия.", "date": "2017.11.15", "title": "Община Варна ще подпомогне с 90 000 лева пострадалите от наводнението райони в Бургаско"}
{"url": "http://www.focus-news.net/news/2017/11/15/2457405/ministar-valentin-radev-dokladat-na-ek-e-nay-polozhitelniyat-koyto-balgariya-e-poluchavala-v-ramkite-na-mehanizma-za-satrudnichestvo-i-otsenka.html", "text": "Докладът на ЕК е най-положителният, който България е получавала в рамките на Механизма за сътрудничество и оценка. Това заяви министърът на вътрешните работи Валентин Радев, съобщиха от пресцентъра на МВР. \"Докладът дава множество положителни оценки както за работата на правителството, така и по отношение на цялостната ситуация в страната. Това в особена степен се отнася за изградената институционална структура и практика и за резултатите от дейността на специализираните органи за борба с организираната престъпност\", каза още министър Радев. По думите му може би най-важното за този доклад е, че той за първи път дава ясна перспективата за излизане на България от механизма. \"Докладът посочва още, че това ще се случи, ако България продължи тази управленска посока и решимост за напредване на реформите. Трябва да се отбележи, че настоящият доклад не съдържа нови препоръки в никоя от разглежданите области\", добави Радев. Според него самият доклад от януари 2017 г. поначало не съдържа изрични препоръки към работата на МВР, освен да продължи положителната практика на изпълнението на вътрешноведомствените антикорупционни планове като част от секторния подход за изпълнение на националната антикорупционна стратегия (2015 - 2020). \"Както и през януари 2017 г., докладът отчита промяната в ситуацията с престъпността в страната през последните десет години, през които организираната престъпност вече не е така видима и не представлява такава заплаха за стабилността на обществото (каквато заплаха тя е представлявала в миналото и през първите години на действие на механизма)\", каза още министър Валентин Радев. По думите му в областта на борбата с корупцията отново се посочва добрият пример на Министерството на вътрешните работи, което прилага широк набор от антикорупционни мерки.", "date": "2017.11.15", "title": "Министър Валентин Радев: Докладът на ЕК е най-положителният, който България е получавала в рамките на Механизма за сътрудничество и оценка"}
{"url": "http://www.focus-news.net/news/2017/11/15/2457406/reuters-nay-malko-10-dushi-sa-zaginali-zaradi-navodneniyata-kray-atina.html", "text": "Най-малко 10 души са загинали по време на наводненията край Атина– най-смъртоносните през последните години в Гърция, предава  Reuters.\r\nПроливните дъждове са превърнали в реки пътищата между индустриалните градове Неа Перамос и Мандра, разположени на около 25-30 км. от Атина. Десетки хора са блокирани по домовете си или по автомобилите си. Някои местни жители е трябвало да се евакуират на покривите.\r\n„Това е библейско бедствие“, смята кметът на Мандра Яна Крикуки. В града или край него са открити мъртви седем души.  Трима души са изчезнали, а неопределен броя хора са ранени. \r\nМинистър-председателят Алексис Ципрас изрази съболезнования за загиналите и призова да се свика спешна среща на правителството.  Виктор Турмаков", "date": "2017.11.15", "title": "Reuters: Най-малко 10 души са загинали заради наводненията край Атина"}
{"url": "http://www.focus-news.net/news/2017/11/15/2457407/plovdiv-kampaniya-po-zalesyavane-se-provede-na-grebnata-baza.html", "text": "Кампания по залесяване се проведе на Гребната база, близо до Младежки център в Пловдив, предаде репортер на Радио „Фокус” – Пловдив. Ежегодната инициатива е на дирекция „Спорт и младежки дейности“, а в кампанията по залесяване активно се включиха заместник-кметът Георги Титюков, кметът на район „Западен“ Димитър Колев и Петър Зехтински, директор на дирекцията. Засадени бяха 17 декоративни дръвчета от различни видове. „Това е зона, която се посещава от много пловдивчани и гостите на града“, каза Титюков. Според него целта е не само да се увеличи броят на дърветата, но и разнообразието от иглолистни и широколистни видове.\r\nЦветана ТОНЧЕВА", "date": "2017.11.15", "title": "Пловдив: Кампания по залесяване се проведе на Гребната база"}
{"url": "http://www.focus-news.net/news/2017/11/15/2457408/damtn-tehnikat-ot-poddarzhashtata-firma-tvardi-che-e-informiral-postradalata-zhena-za-profilaktikata-na-asansyora-v-blok-17-v-kv-studentski-grad.html", "text": "След подаден сигнал Държавната агенция за метрологичен и технически надзор стартира незабавна проверка на случая с падналата жена в асансьорна шахта в квартал \"Студентски град\" в София. В момента съоръжението е запечатано от полицията и тече разследване. Това съобщиха от пресцентъра на ДАМТН.\r\nПо първоначална информация в момента на инцидента мебелният асансьор в блок 17 в столичния квартал е бил спрян за профилактика. Съоръжението е било стопирано между трети и четвърти етаж на общежитието, като профилактиката се е извършвала на партерния етаж. По информация от техника от поддържащата фирма „Експрес лифт сервиз“ ООД, той е бил през цялото време до отворената врата и е разговарял с жената преди инцидента, като я е информирал, че асансьорът е в профилактика. Не са известни обстоятелствата, довели до падането на жената в шахтата. Височината е била около 1.80 метра. След инцидента тя е бил извадена от там и е откарана в болница УМБАЛ „Св. Анна“. По тяхна информация, жената е стабилизирана, извън реанимация и без опасност за живота.\r\nПървоначалният преглед на документите показва, че техническият му преглед е извършван в срок от инспекторите на ДАМТН. Направена е годишна проверка на поддържащата фирма за спазване обхвата на издаденото и удостоверение за дейността по поддръжка, ремонт и преустройство на асансьори. Фирмата разполага с необходимия персонал и материално-техническа база за извършване на дейността по издаденото удостоверение. Води се редовно дневник от нея, в който асансьорът е бил спрян до извършване подмяна на определени части. \r\nСлед изготвянето на експертиза от инспекторите на ДАМТН тя ще бъде представена на разследващите органи.", "date": "2017.11.15", "title": "ДАМТН: Техникът от поддържащата фирма твърди, че е информирал пострадалата жена за профилактиката на асансьора в блок 17 в кв. \"Студентски град\""}
{"url": "http://www.focus-news.net/news/2017/11/15/2457409/plovdiv-obshtinskiyat-savet-shte-glasuva-premahvaneto-na-zhelezopatnite-prelezi-i-probiva-pod-tsentralnata-gara-v-grada.html", "text": "Общинският съвет ще гласува премахването на железопътните прелези и пробива под Централната гара в Пловдив като извънредна точка на утрешната си сесия. Това съобщи за Радио „Фокус“ – Пловдив Валентин Парпулев от отдел „Връзки с обществеността“ на Общинския съвет.\r\nНа сесията на 16 ноември съветниците ще гласуват сключването на споразумение между Община Пловдив и Национална компания „Железопътна инфраструктура” (НКЖИ) по дейностите на проекта за жп възел \"Пловдив\". Предложението е по инициатива на НКЖИ. С него ще се координират дейностите по изграждането на двата най-мащабни проекта на Пловдив за следващото десетилетие – пробивът под Централна гара и връзката между бул. „Васил Априлов” и бул. „Македония”, както и премахването на жп прелезите на бул. „Копривщица” и изграждането на естакада.\r\nВ проекта за жп възел \"Пловдив\" е заложено също изграждането на шумозаглушителни огради по протежение на естакадата и в зоните с жилищно застрояване, а в индустриалните зони са предвидени предпазни огради. Допълнително се предвижда и използването на материали за горното строене на железния път, намаляващи максимално нивата на шум и вибрации при движение на подвижен състав. Под самата естакада пък може да се изградят паркови пространства, които Общината да облагороди.\r\nТони МИХАЙЛОВ", "date": "2017.11.15", "title": "Пловдив: Общинският съвет ще гласува премахването на железопътните прелези и пробива под Централната гара в града"}
{"url": "http://www.focus-news.net/news/2017/11/15/2457410/veliko-tarnovo-vazmozhnosti-za-finansirane-ot-evropeyskite-strukturni-i-investitsionni-fondove-byaha-predstaveni-v-svishtov.html", "text": "Възможности за финансиране от Европейските структурни и инвестиционни фондове бяха представени в Свищов. Събитието се организира от Областния информационен център във Велико Търново, съобщиха от пресцентъра на Община Свищов. На срещата бяха поканени представители на общинските администрации, бизнеса, обществени и неправителствени организации, читалища, учебни заведения, заинтересовани граждани и др. По време на информационното събитие екипът на Областен информационен център – Велико Търново раздаде рекламно-информационни материали, информиращи за дейността им. ОИЦ – Велико Търново е част от мрежата от 28 информационни центрове за популяризиране на Кохезионната политика на Европейския съюз в България. Поредицата от информационни срещи е стартирала на 13 ноември в Стражица, а след днешната в Свищов, срещите предстои да бъдат реализирани и в останалите общини от Великотърновска област, които ще се проведат по следния график:\r\n16 ноември – 10.00 ч. в заседателна зала 211 на Община Елена;\r\n17 ноември – 10.00 ч. в заседателна зала на Община Полски Тръмбеш;\r\n20 ноември – 10.00 ч. в заседателна зала на Община Павликени;\r\n21 ноември – 10.00 ч. в заседателна зала на Община Златарица;\r\n22 ноември – 10.00 ч. в заседателна зала на Община Лясковец;\r\n28 ноември – 10.00 ч. в заседателна зала на Община Горна Оряховица.", "date": "2017.11.15", "title": "Велико Търново: Възможности за финансиране от Европейските структурни и инвестиционни фондове бяха представени в Свищов"}
{"url": "http://www.focus-news.net/news/2017/11/15/2457411/ep-varhovenstvoto-na-zakona-v-malta-se-nuzhdae-ot-nadzor.html", "text": "Евродепутатите твърдят, че Малта трябва да подсили върховенството на закона, а Комисията трябва да следи отблизо страната, за да гарантира безпристрастното правоприлагане, предава Информационното бюро на Европейския парламент в България. \r\nРезолюция, която беше приета с голямо мнозинство, изисква от Комисията да „започне диалог с малтийското правителство относно функционирането на върховенството на закона в страната“. Друга задача на Комисията е да провери дали Малта спазва разпоредбите срещу прането на пари и в областта на банковия надзор. \r\nПарламентът отбелязва, че независимостта на правоприлагащите органи и на съдебната власт в Малта може да бъде компрометирана, тъй като интересите на частни лица са се намесили в процеса на взимане на обществени решения. Също така евродепутатите искат повече яснота относно програмата на страната за продажба на малтийско и европейско гражданство на граждани на трети страни. Те призовават и за независимо международно разследване с пълното участие на Европол на убийството на журналистката Дафне Каруана Галиция. Влошаване на положението в Малта \r\nМножество доклади на Европол, „Репортери без граници“ и временната комисия на Европейския парламент за „Досиетата от Рая“ заключиха, че скорошните събития пораждат сериозни опасения относно управлението на Малта, свободите и нелегалните дейности, осъществявани в следствие на отслабването на системата. \r\nОсновен проблем, подчертан в резолюцията, е лошото справяне на Малта с поредица сериозни обвинения в корупция, прането на пари и нарушения в банковия надзор. Това се дължи на факта, че полицията не провежда разследвания, а Отделът за финансово разузнаване и анализ (ОФРА) е под политически натиск. \r\nРезолюцията също така отбелязва, че лицата, споменати в докладите на ОФРА и „Досиетата от Рая“, продължават да са в правителството. Евродепутатите призовават Комисаря на полицията в Малта да започне разследване и да поиска от надзорните и съдебните органи на страната да разследват лицензионния процес на Pilatus Bank, банка, подложена на остри критики през последните месеци. Работата на Nexia BT, консултантска фирма, включена в програмата за гражданство и посочена в „Досиетата от Панама“, също трябва да бъде разследвана. Повече яснота относно гражданството срещу заплащане \r\nРезолюцията изразява съмнения относно практиката за даване на гражданство на държава от Европейския съюз срещу заплащане и изисква от Европейската комисията да постави под надзор тези програми. Изтекли доклади от Малта посочват възможна корупция в администрацията. В тази връзка от правителството се иска да обясни как се закупува малтийско гражданство и чрез какви проверки се установява дали съответното лице е пребивавало в Малта една година преди покупката.", "date": "2017.11.15", "title": "ЕП: Върховенството на закона в Малта се нуждае от надзор"}
{"url": "http://www.focus-news.net/news/2017/11/15/2457412/aktsenti-v-sutreshniya-blok-dobro-utro-balgariya-na-16-noemvri.html", "text": "Турският президент Реджеп Ердоган проведе среща с руския си колега Владимир Путин в Сочи, която е поредната между двамата. Сред обсъжданите теми обаче не се забелязват спорните и най-важни такива. Каква е целта на турския лидер и можем ли да очакваме активизиране на едни от най-сериозните играчи в геополитическо отношение? Тези и още теми ще коментираме с бившия генерален консул на България в Одрин Георги Димов. Нов скандал се заформи в парламента днес. Отстраняване от заседание, поредни поискани оставки и взаимни обвинения. Загуби ли тежестта си искането на оставка и какво се цели чрез създаването на политически бури? Отговорите ще потърсим с политолога Борис Попиванов. За готовността на Община Пещера за зимния сезон и приоритетните политики, с които ръководството ще се заеме, ще разговаряме с кмета на общината Николай Зайчев. И още - Ливия Нинова от Радио „Фокус“-Пирин ще ни върне към корените, традициите и най-вече фолклора. Венцеслав Илчев от Радио „Фокус“-Кюстендил ще насочи вниманието ни към един позабравен занаят - изработването на цървули. \r\nТези и още теми в „Добро утро, България“ от 6.00 до 10.00 с водещ Виктория Месробович.", "date": "2017.11.15", "title": "Акценти в сутрешния блок „Добро утро, България“ на 16 ноември"}
{"url": "http://www.focus-news.net/news/2017/11/15/2457413/pernik-kmetat-vyara-tserovska-shte-dade-preskonferentsiya-i-shte-napravi-otchet-za-dvete-godini-ot-upravlenieto-si.html", "text": "Кметът на Община Перник Вяра Церовска ще даде пресконференция и ще направи отчет за двете години от управлението си. Това съобщиха от пресцентъра на Община Перник. Събитието ще се проведе на 16 ноември от 10.00 часа в заседателната зала на Общината.", "date": "2017.11.15", "title": "Перник: Кметът Вяра Церовска ще даде пресконференция и ще направи отчет за двете години от управлението си"}
{"url": "http://www.focus-news.net/news/2017/11/15/2457414/hurriyet-64-ot-zhitelite-na-turtsiya-podkrepyat-ogranichavaneto-na-choveshkite-prava-v-imeto-na-borbata-sreshtu-terorizma.html", "text": "64% от жителите на Турция подкрепят ограничаването на човешките права, ако подобни мерки биха помогнали за смазването на тероризма, според проучване на ИПСОС, цитирано от вестник  Hurriyet.\r\nПроучването, обхванало 26489 участници от 28 страни по света, е проведено между 21 юли и 25 август. От всяка страна е имало по около 1000 участници. Турските граждани смятат тероризма за най-големия проблем на страната. 64% от допитаните турци са съгласни с мнението, че „страната трябва да спре тероризма на всяка цена, включително и ограничавайки човешките права“.\r\n71% от турците са съгласни, че „когато възможностите за работа намалеят, работодателите трябва да наемат граждани на собствената си страна“. Близо 74% са съгласни, че „правителството е отговорно да предоставя здравни услуги на всички граждани. \r\nТурските граждани смятат, че климатичните промени са втория най-сериозен глобален проблем, следван от бедността и социалното неравенство.  Виктор Турмаков", "date": "2017.11.15", "title": "Hurriyet: 64% от жителите на Турция подкрепят ограничаването на човешките права в името на борбата срещу тероризма"}
{"url": "http://www.focus-news.net/news/2017/11/15/2457415/silistra-priklyuchi-blagotvoritelnata-aktsiya-na-obshtinskoto-rakovodstvo-na-gerb-v-pomosht-na-postradalite-ot-navodneniyata-v-obshtina-kameno.html", "text": "В продължение на две седмици Общинското ръководство на ГЕРБ - Силистра проведе благотворителна акция за събиране на нови дрехи, обувки, завивки, пакетирани храни и др. в помощ на пострадалите от наводненията в община Камено. Това съобщиха от пресцентъра на ПП ГЕРБ. В благотворителната инициатива се включиха членове и симпатизанти на партията. \r\nДнес общинският ръководител на ГЕРБ - Силистра д-р Мария Димитрова и организационният секретар на областното ръководство Денислав Димитров присъстваха на изпращането на събраните вещи.\r\nГЕРБ - Силистра изразява благодарност към всички, които изразиха съпричастност и се включиха в реализирането на тази благотворителна акция.", "date": "2017.11.15", "title": "Силистра: Приключи благотворителната акция на Общинското ръководство на ГЕРБ в помощ на пострадалите от наводненията в община Камено"}
{"url": "http://www.focus-news.net/news/2017/11/15/2457416/varna-politsiyata-izdirva-62-godishnata-sevdalina-ilieva-posledno-zhenata-e-vidyana-v-grad-devnya-na-6-noemvri.html", "text": "Полицията издирва 62-годишната Севдалина Рачева Илиева, съобщиха от Областната дирекция на МВР – Варна. Жената е в неизвестност от 6 ноември. Тя е много слаба, висока около 158 см, с дълга до раменете кестенява гъста коса, леко прошарена. Няма данни за облекло. \r\nСевдалина Рачева Илиева е видяна за последно около 23.30 часа на 6 ноември в град Девня да върви по улица „Васил Могиларов“ до читалище „Отец Паисий“ и оттогава е в неизвестност. \r\nОт полицията апелират към гражданите, които имат информация за местонахождението на Севдалина Илиева, да позвънят на на телефон 112 или да подадат сигнал в най-близкото поделение на МВР.", "date": "2017.11.15", "title": "Варна: Полицията издирва 62-годишната Севдалина Илиева, последно жената е видяна в град Девня на 6 ноември"}
{"url": "http://www.focus-news.net/news/2017/11/15/2457417/sport-grigor-dimitrov-pobedi-ubeditelno-david-gofen-v-london.html", "text": "Григор Димитров победи убедително Давид Гофен с 6:0, 6:2 и се класира за полуфиналите на „Мастърс“ турнира в Лондон. Това е втори успех за българина в зала „Оу Ту Арина“, където започна с успех срещу Домиик Тийм, докато Гофен надви Рафаел Надал, който в последствие се  отказа от участие в турнира.\r\nСтатистиката е изцяло в полза на Димитров, който води с 4:1 победи в преките дуели. Само в рамките на един месец в началото на сезона двамата се срещнаха 3 пъти. На четвъртфиналите на Australian Open Димитров  изигра един от най-силните си двубои в турнири от Големия шлем и победи Гофен с 3:0 сета. Малко по-късно българинът постигна успех над белгиеца и на финала в София. Гофен надви Димитров на четвъртфиналите в Ротердам седмица по-късно.", "date": "2017.11.15", "title": "Спорт: Григор Димитров победи убедително Давид Гофен в Лондон"}
{"url": "http://www.focus-news.net/news/2017/11/15/2457418/zamestnik-ministar-valentin-yovev-nuzhen-e-nov-horizont-za-kadastar-2020.html", "text": "Нужен е нов хоризонт за кадастър 2020, а може би и за 2030. Необходимо е час по-скоро да се започне изработването на нова едромащабна цифрова топографска карта в мащаб 1:5000. Сега съществуващите карти са с актуалност от 1985 г. Това каза заместник-министърът на регионалното развитие и благоустройството Валентин Йовев по време на международна конференция в областта на геоинформационните и пространствени технологии Inspire 21 – Дигитална България, съобщиха от пресцентъра на МРРБ. \r\n„Създадената кадастрална карта ще се надгражда с така наречените специализирани данни и карти“, обясни заместник-министърът и допълни, че до сега специализирани карти са изработени само за зоните и обектите по черноморското крайбрежие – охранителните зони А и Б и на обектите в имотите – публична държавна и общинска собственост. По думите на Йовев е необходимо да се изработят и множество други слоеве на специализирани карти – карти на така наречената критична инфраструктура, свлачищни райони, води и водни басейни, карти, касаещи ограничения в ползването на имотите или инвестиционни намерения в тях. „Всичко това ще доведе до една пълна информационна система на кадастъра, на базата на която ще може да се взимат много по-информирани решения, както от инвеститорите, така и от кредитните и застрахователните институции, от данъчните власти и от приходните агенции“, подчерта Валентин Йовев. \r\nНа форума заместник-регионалният министър съобщи още, че от създаването на Агенцията по геодезия, картография и кадастър до сега са създадени кадастрални карти и кадастрални регистри за над 3 млн. ха, представляващи около 25% от територията на страната. С добавянето на картите на възстановената собственост, там където до сега няма кадастрални карти, за урбанизираната територия този процент ще нарасне съществено – до 70-80%“, коментира зам.-министър Йовев. Той подчерта, че съществуващата до сега информация е за над 8 милиона недвижими имоти, което е близо 40% от общия им брой в страната. Кадастърът е обхванал всички областни градове, включително София, над 110 града – общински центрове и над 700 други населени места, стана ясно още на днешния форум. „На практика са останали за довършване множество малки населени места с незначителен граждански оборот“, обясни Валентин Йовев. Той беше категоричен, че този процес трябва да бъде ускорен и, ако е необходимо, да бъдат направени промени в някои нормативни документи чрез допускане на нови технологии и допустими точности, особено, когато се касае за махали, отдалечени селища и такива със затихващи функции. \r\n„Всички тези стъпки в кадастралната политика в комбинация с евро директивата Inspire ще доведат до цялостно интегриране на страната ни в европейската общност“, каза заместник-регионалният министър и заключи, че данните са в полза на гражданите, бизнеса и околната среда, защото са необходими и се прилагат в много дейности, свързани с електронното правителство, транспорта, селското стопанство, навигацията, геодезията, кадастъра, регионалното развитие, енергетиката, здравеопазването, безопасността и сигурността, научните изследвания и електронната търговия.", "date": "2017.11.15", "title": "Заместник-министър Валентин Йовев: Нужен е нов хоризонт за кадастър 2020"}
{"url": "http://www.focus-news.net/news/2017/11/15/2457419/ombudsmanat-maya-manolova-shte-otkrie-v-sliven-liderskata-akademiya-uchilishte-po-tolerantnost.html", "text": "Омбудсманът Мая Манолова ще открие Петата национална среща на представители на Ученическите парламенти от цялата страна – Лидерска академия „Училище по толерантност“, организирана от център „Амалипе“. Това съобщиха от пресофиса на омбудсмана. Събитието ще се състои на 16 ноември 2017 г. от 14.00 часа в хотел „Спорт Палас“ в град Сливен.\r\nНад 200 ученици от цялата страна, избрани от своите съученици и училища, ще обсъдят с омбудсмана проблеми като агресията и насилието в училище, езика на омразата и отношението на обществото към уязвимите групи деца, условията за достъп на ромските общности до качествено образование и др.\r\nЦелта на академията е да събере на едно място ученици от 7 до 12 клас, председатели на ученическите парламенти, за да дискутират и планират дейности по теми за толерантността, активизирането на учениците, насърчаването на ромските младежи и девойки да продължат образованието си в средни и висши училища. \r\nПрез трите дни на работа на лидерската академия, младите хора ще представят своите идеи за ранните бракове, професионалното ориентиране, лидерството и менторството, планирането на застъпнически кампании.", "date": "2017.11.15", "title": "Омбудсманът Мая Манолова ще открие в Сливен Лидерската академия „Училище по толерантност“"}
{"url": "http://www.focus-news.net/news/2017/11/15/2457420/gartsiya-vavezhda-predelna-skorost-ot-150-kmchas-po-magistralite.html", "text": "Като част от модернизацията на пътната мрежа на Гърция, новият закон за движението по пътищата, позволява скоростта да бъде увеличена от 130 на 150 км/час., предава българското издание в Атина \"Български новини\".\r\nНовата скорост е била определена след проучване и одобрение от компетентните пътни и полицейски служби. \r\nСъс същия закон се забранява ползването на четириколесни мотоциклети, във високоскоростната част от пътната мрежа на страната, предава Радио „Фокус“ в рубриката „Балкански туристически часовник“.\r\nВ новия закон за първи път се предвижда и налагане на глоби според декларираните доходи на нарушителите.", "date": "2017.11.15", "title": "Гърция въвежда пределна скорост от 150 км/час по магистралите"}
{"url": "http://www.focus-news.net/news/2017/11/15/2457421/episkopskata-bazilika-na-filipopol-i-antichnite-mozayki-byaha-v-tsentralata-na-yunesko-v-parizh.html", "text": "Епископската базилика на Филипопол и античните мозайки бяха представени пред многобройна аудитория в централата на ЮНЕСКО в Париж. Това съобщиха за Радио „Фокус” – Пловдив от пресцентъра на общината. Кметът на Пловдив инж. Иван Тотев, министърът на културата Боил Банов, президентът на фондация „Америка за България“ Нанси Шилър и заместник-министърът на туризма Ирена Георгиева подчертаха в приветствията си желанието на страната ни да покаже на света в пълния му блясък това изключително наследство.\r\n„Днес Пловдив е привлекателна туристическа дестинация, богата на паметници на културата от Античността, Средновековието и Възраждането. Безспорен такъв паметник е Епископската базилика на Филипопол. Със своите около 2000 квадратни метра антични мозайки, датирани в IV и V век, Базиликата е без аналог в България и в Югоизточна Европа.\r\nВярваме, че този забележителен културен и исторически паметник ще намери достойното си място в Списъка на световното културно и природно наследство на ЮНЕСКО заедно с римските мозайки, изпъстрили нашия град“, подчерта в приветствието си кметът инж. Иван Тотев и допълни: „За Община Пловдив осъществяването на проект за реставрация и социализация на Епископската базилика е огромна привилегия и отговорност, начинание, което заема централно място в програмата ни като културна столица на Европа през 2019 година. Подкрепата, която имаме от българското правителство и Фондация „Америка за България“, укрепва вярата ни, че ще превърнем Епископската базилика на Филипопол в паметник на културата от световно значение“.\r\nУсилията сега ще бъдат насочени към внасяне на документите за вписването на Епископската базилика на Филипопол заедно с римските мозайки в Списъка на световното културно и природно наследство на ЮНЕСКО до края на януари 2018 г., за да може предложението на България да бъде разгледано на сесията на международната организация през септември следващата година.\r\nПо правилник България има право да предложи само един обект и това ще бъде Епископската базилика, обясни кметът на Пловдив инж. Иван Тотев и още веднъж благодари за подкрепата на правителството в лицето на министър-председателя Бойко Борисов и на фондация „Америка за България“.\r\nНа церемонията в централата на ЮНЕСКО в Париж, чийто домакин бе посланикът на България във Франция Н. Пр. Ангел Чолаков, присъстваха досегашният генерален директор на Организацията на обединените нации за образование, наука и култура Ирина Бокова, представители на ЮНЕСКО и различни институции, заместник-кметът по култура и туризъм на Община Пловдив Александър Държиков и др.", "date": "2017.11.15", "title": "Епископската базилика на Филипопол и античните мозайки бяха в централата на ЮНЕСКО в Париж"}
{"url": "http://www.focus-news.net/news/2017/11/15/2457422/tass-shest-ruski-bombardirovacha-tu-22m3-sa-nanesli-vazdushen-udar-po-islyamska-darzhava-v-rayona-na-abu-kemal-v-siriya.html", "text": "По данни на руското министерство на отбраната шест бомбардировача Ту-22М3 на руската авиация са нанесли въздушен удар по терористите от „Ислямска държава“ в района на сирийския град   Абу Кемал, предава ТАСС.\r\n„Шест бомбардировача Ту-23М3, излетели от руска територия, нанесоха групов въздушен удар по терористите от „Ислямска държава“ в района на град Абу Кемал в провинцията Деир ез Зор. Цели на удара станаха опорни точки, струпвания на жива сила и бронетехника на терористите“, съобщават от руското министерство. По негови данни средствата за обективен контрол са регистрирали поразяване на всички назначени цели. \r\n„След изпълняването на бойната задача всички руски самолети се върнаха на летищата си на базиране“, добавят от руското министерство на отбраната.  Виктор Турмаков", "date": "2017.11.15", "title": "ТАСС: Шест руски бомбардировача Ту-22М3 са нанесли въздушен удар по „Ислямска държава“ в района на Абу Кемал в Сирия"}
{"url": "http://www.focus-news.net/news/2017/11/15/2457423/ep-deputatite-v-plenarnata-zala-odobriha-shestima-chlenove-na-smetnata-palata-othvarliha-edin.html", "text": "В тайно гласуване евродепутатите отхвърлиха белгийския кандидат за член на Европейската сметната палата (ЕСП) Карел Пинкстен, като одобриха българката Илиана Иванова и други шестима, предава Информационното бюро на Европейския парламент в България.  \r\nПо-рано господин Пинкстен, кандидатстващ за своя трети мандат, не получи одобрение от евродепутатите от Комисията по бюджетен контрол при тайно гласуване. Няколко евродепутати припомниха Резолюция на Парламента за намаляване мандатите на членовете на ЕСП от три на два, докато по време на изслушването в парламентарната комисия други посочиха административно разследване, засягащо г-н Пинкстен. В пленарната зала кандидатурата му беше отхвърлена с 310 гласа „за“, срещу 284 гласа „против“ и 81 „въздържал се“. \r\nОдобреният български кандидат Илиана Иванова има магистърска степен по международни икономически отношения и глобален мениджмънт. Тя е бивш евродепутат като през началото на 2013 г. става член на ЕСП. Тя беше одобрена с 568 гласа „за“, срещу 61 гласа „против“ и 36 „въздържал се“.", "date": "2017.11.15", "title": "ЕП: Депутатите в пленарната зала одобриха шестима членове на Сметната палата, отхвърлиха един"}
{"url": "http://www.focus-news.net/news/2017/11/15/2457424/natsionalnoto-sdruzhenie-na-kmetove-na-kmetstva-izlachi-rabotna-grupa-koyato-da-izgotvi-predlozheniyata-za-promyana-v-zakona-za-mestnoto-samoupravlenie.html", "text": "Националното сдружение на кметове на кметства излъчи работна група, която да изготви предложенията за промяна в Закона за местното самоуправление и да ги внесе в парламента. Това съобщи за Радио „Фокус” – Пловдив председателят на сдружението кметът на Калофер Румен Стоянов. Омбудсманът Мая Манолова също изрази готовност да помага в разработването на тези законодателни предложения, да ги подкрепя и аргументира. Според Румен Стоянов днешната среща на представители на сдружението е била ползотворна и делова. „До седмица предложенията трябва да бъдат внесени в институциите и парламента”, каза Стоянов. \r\nНа срещата днес бяха поканени и народни представители. Отзова се само депутатът от БСП Манол Генов, който също е изразим готовност да подкрепи предложенията на Националното сдружение на кметовете на кметства.\r\nЦветана ТОНЧЕВА", "date": "2017.11.15", "title": "Националното сдружение на кметове на кметства излъчи работна група, която да изготви предложенията за промяна в Закона за местното самоуправление"}
{"url": "http://www.focus-news.net/news/2017/11/15/2457425/aktualna-patna-obstanovka.html", "text": "Информация за състоянието на републиканските пътища към 17.30 часа, предоставена от Агенция “Пътна инфраструктура”.\r\n Пътните настилки са предимно мокри. Ограничена видимост поради мъгла до 50 м има в районите на Пампорово и Троянски проход, а до 100 м – в районите на Ябланица, Панагюрище и Панагюрски колони.\r\nОграничения за товарни автомобили:\r\nЦелогодишно за периода на официалните празници: последния работен ден преди празници – от 16:00 часа до 20:00 часа и последния почивен /празничен/ ден – от 14:00 часа до 20:00 часа. Забраната се отнася за всички периоди, в които е определен повече от един празничен ден.\r\nОграниченията важат само за участъците от републиканската пътна мрежа, както следва:\r\n- Автомагистралите; \r\n- път I-1 с. Ребърково-Ботевград, като движението се пренасочва по път II-16 Ребърково-Своге-София;\r\n- път I-1 Благоевград-ГКПП „Кулата“;\r\n- път I-4 п. в. „Коритна“-Велико Търново-Шумен;\r\n- път I-5 Русе-Велико Търново;\r\n- път I-8 ГКПП „Калотина“-София;\r\n- път I-9 Варна-Бургас;\r\n- път II-18 Околовръстен път София;\r\n- път II-99 Бургас-Царево.\r\nЗабраната не важи за моторни превозни средства, които извършват превози на опасни товари (ADR), живи животни, бързо развалящи се хранителни продукти и товари на температурен режим.\r\nСъстояние на автомагистралите:\r\nАМ „Тракия“: Област София: Движение с повишено внимание при Мухово посока Бургас поради ремонтни дейности в аварийната лента от км 45+200 до км 46+266. Движението се осъществява регулярно в активна и изпреварваща ленти. Срок до 12.01.2018 г.;\r\nОбласт Бургас: от км 325+000 до км 359+000 в участъка Карнобат-Ветрен се извършва почистване на окопи и водостоци. Движението се регулира от пътни знаци. Срок до 20.11.2017 г.; от км 329+000 до км 330+000 в участъка Драганци – Вратица се извършва засаждане на зелен пояс в посока Бургас – София. Водачите да се движат с повишено внимание. Движението се регулира от пътни знаци. Срок до 20.11.2017 г.; движението по АМ „Тракия“ при надлез на км 344+387 се осъществява с повишено внимание, поради изграждане на вход-изходи за снегопочистваща техника при пътни връзки при км 344+005 и км 344+280. Срок до 31.03.2018 г.\r\nАМ „Хемус“: Област София: ограничено движение в посока София от км 6+790 до км 11+850 поради ремонтни дейности в лявото платно по виадукт при км 9+360. Движението се осъществява двупосочно в дясното платно посока Варна. Срок до 24.11.2017 г.; при виадукта над с. Потоп посока Варна от км 16+760 до км 19+690 – движение с повишено внимание, поради ремонтно-възстановителни дейности в аварийната лента на виадукт при км 19+250. Срок до 12.01.2018 г.; движението по АМ „Хемус“ от км 25+000 до км 26+000 в посока Варна се осъществява с повишено внимание поради ремонтни дейности в аварийната лента. Водачите да се движат с повишено внимание в посочения участък. Срок до 30.11.2017 г.; ограничено е движението в посока София от км 29+860 до км 35+150, поради ремонтни дейности по виадукта на км 33+600 и лява тръба на пътен тунел „Витиня”. Движението се осъществява двупосочно в платното посока Варна. По виадукта на км 33+600 и в пътен тунел „Витиня” аварийна лента е затворена и автомобилите се движат в активна и изпреварваща ленти. Срок до 30.11.2017 г.;\r\nЗа тежкотоварни МПС с технически допустима максимална маса над 10 тона:\r\nОграничено е движението на МПС над 10 т в посока Варна от км 30+260 до км 47+060, поради ремонтни дейности по виадуктите при км 35+760 и км 37+520. \r\nОбходен маршрут: Движението се отклонява по път I-1 и път II-17 от п.в. \"Витинска река\" при км 30+260 до п.в. Ботевград при км 47+060. Срок до 30.11.2017 г.\r\nОграничено е движението на МПС над 10 т в посока София от км 35+450 до км 30+260, поради ремонтни дейности по виадукти при км 33+600 и тунел „Витиня“. \r\nОбходен маршрут: Движението се отклонява при км 35+450 /временна пътна връзка/ по път I-1, след което се връща по АМ \"Хемус\" на км 30+260 при п.в. \"Витинска река\". Срок до 30.11.2017 г.\r\nЗа МПС над 10 тона, се предвижда следният обходен маршрут: Път I-1 – път II-16 при с. Ребърково - гр. Своге - гр. София и обратно. Срокът на действие на ВОБД следва да приключи до 30.11.2017 г.;\r\n\tОграничено движение в посока София от км 49+000 до км 53+880, поради ремонтни дейности по виадукт на км 51+360. Движението се осъществява двупосочно в платното посока Варна. Срок до 17.11.2017 г. \r\nОбласт Варна: движението по АМ Хемус в участъка Девня – Повеляново от км 400+800 до км 407+100 се осъществява двупосочно в едно платно в посока София поради ремонтни дейности. Затворено за движение е платното в посока Варна. Движението е двупосочно в платното в посока София при км 399+900 като се връща обратно в платното в посока Варна при км 407+500. \r\nОграничено е включването на пътен възел \"Девня\" при км 402+100 и на пътен възел \"Повеляново\" при км 407+100, като движението е пренасочено по път I-2 Девня – Варна на пътен възел \"Неофит Рилски\" при км 392+300. Ограничено е качването на пътен възел \"Девня\" при км 402+100, като движението е пренасочено по път I-2 Девня – Варна и се включва в АМ Хемус на  пътен възел \"Слънчево\" при км 412+500. Срок до 15.12.2017 г. \r\nАМ „Струма“: няма ограничения.\r\nАМ „Марица“: няма ограничения.\r\nАМ „Черно море“: Област Варна: Движението по АМ Черно море от км 0+000 до км 8+669 се осъществява в едно платно поради ремонтни дейности на асфалтовата настилка. Движението се осъществява при пълно затваряне на платното посока Бургас и пренасочване на движението двупосочно в платно посока Варна. Срок до 15.12.2017г.\r\nАМ „Люлин“: няма ограничения.\r\nВъведени ограничения по основните пътни направления:\r\n1. Проходи:\r\n- „Върбишки” - затворен за всички МПС; \r\n- „Златишки” - затворен за всички МПС;\r\n- „Айтоски” - отворен за всички МПС;\r\n- „Котленски” - отворен за всички МПС;\r\n- „Обзорски” - отворен за всички МПС;\r\n- „Печинско” - отворен за всички МПС;\r\n- „Превала” - отворен за всички МПС;\r\n- „Предел” - отворен за всички МПС;\r\n- „Ришки” - отворен за всички МПС;\r\n- „Рожен” - отворен за всички МПС;\r\n- „Троянски” - отворен за всички МПС;\r\n- „Вратник” - забранен за МПС над 10 т;\r\n- „Дюлински” - забранен за МПС над 3,5 т;\r\n- „Пампорово” - забранен за МПС над 3,5 т;\r\n- „Петрохан” - забранен за МПС над 12 т;\r\n- „Републиката“ - забранен за МПС над 12 т;\r\n- „Твърдишки” - забранен за МПС над 10 т;\r\n- „Шипка” - забранено е движението на МПС, предназначени за превоз на товари с технически допустима максимална маса над 12 тона от категория N3, както и тегленето на ремаркета и полуремаркета с технически допустима максимална маса над 10 тона от категория О4. Срок до 31.03.2018 г.\r\nСъстояние на републиканската пътна мрежа:\r\nОграничения в движението на МПС по първокласната пътна мрежа:\r\n- път I-1 /Е79/ Граница Румъния-Видин-Монтана-Враца-София-Благоевград-Кулата-граница Гърция:\r\nОбласт Монтана: при км 121+919 се забранява влизането в с. Сумер на тежкотоварни превозни средства над 10 т. по общински път „пътна връзка за с. Сумер”. Движението на МПС при км 120+390 от Монтана посока Вършец се отклонява по път ІІІ-1621 Сумер-Вършец. Срок до 18.11.2017 г.\r\nОбласт София: Забранено е движението на всички МПС в участъка Жерково-Елешница от км 224+600 до км 229+700 поради намален габарит на пътното платно. Срок 01.09.2018 г.; Ботевград – София от км 196+700 /с. Врачеш/ до км 229+700 /с. Елешница/ движението да се осъществява с повишено внимание, поради намален габарит на пътното тяло. Срок 30.09.2018 г.; от км 276+162 /Александров мост/ до км 282+485 до г-ца с област Перник – забранено движението на товарни МПС над 15 т. Срок до 13.09.2018 г. \r\nОбласт Перник: ограничено е движението за тежкотоварни автомобили с тегло над 15 т в участъка от пътен възел „Даскалово“ посока Владая. Участъка с ограничение за територията на ОПУ-Перник е от км 282+485 (граница ОПУ София) до км 287+183 (п.в. „Даскалово“); от км 276+162 /Александров мост/ до км 282+485 до г-ца с област Перник – забранено движението на товарни МПС над 15 т.; Срок 13.09.2018 г. \r\nОбласт Кюстендил: км 355+564, пътен възел Кочериново движение с повишено внимание поради превоз и преминаване на влекачи с ремаркета с греди с дължина 32 м. Превозът ще бъде само през делнични дни, през светлата част на денонощието от 9,00 до 16,00 часа и няма да се извършва при намалена видимост и лоши атмосферни условия. Влекачите преминават по временен бетонов път, като след преминаването постоянната организация се възстановява. Движението ще е сигнализирано с пътни знаци съгласно одобрен проект за ВОБД. Срок до 30.11.2017 г.\r\n- път І-2 Граница Румъния-Русе-Цар Калоян-Разград-Шумен-Девня-Варна:\r\nОбласт Варна: Движението по път Русе – Девня – Варна от км 167+964 до км 167+536 се осъществява с повишено внимание поради изграждане на кабелна линия. Движението е в свободната лента, съобразно създадената организация за движение. Срок до 22.11.2017 г.\r\n- път І-3 Гара Бяла-Плевен-Луковит-Коритна-Ябланица-Ботевград: \r\nОбласт Ловеч: Движението по път Русе – Плевен - София от км 137+830 до км 139+800 се осъществява двупосочно в свободната лента, съобразно създадената организация на движение, поради частичен ремонт на асфалтовата настилка. Срок до 30.11.2017г.\r\nОбласт София: Правец-с.Разлив-Трудовец-Ботевград – забранено движението на МПС над 12 т в участъка от км 193+345 /отклонение за п.в. „Правец”/ до км 204+200 /заустване в път І-1 Видин-Враца-Ботевград/. Обходен маршрут: АМ „Хемус” /за п.в. „Правец”/-път ІІ-17 (Мездра-Ботевград)-п.в. І-3-п.в. „Ботевград” на АМ „Хемус” и обратно. Срок до 30.09.2018 г.\r\n- път І-4 Коритна-Български Извор-Микре-Севлиево-В. Търново-Омуртаг-Търговище-Шумен: \r\nОбласт Велико Търново: Севлиево-Велико Търново в участъка от км 126+500 до км 126+542, /преди начало гр. В.Търново/ – изгражда се крайпътен обслужващ обект. МПС да се движат в свободната лента. Скоростта е ограничена до 40 км/ч. Срок до 20.11.2017 г. \r\n- път І-5 Русе-В.Търново-Шипка-Стара Загора-Хасково-Кърджали-Маказа-граница Гърция: \r\nОбласт Русе: разклон Борово-кръгово кръстовище Бяла от км 44+660 до км 54+270 –  ремонтни дейности по асфалтовата настилка. Ограничение на скоростта 40 км/ч. Движението се регулира от сигналисти. Срок до 30.11.2017 г. \r\nОбласт Габрово: движение с повишено внимание по път Габрово-вр. Шипка от км 164+120 до км 164+180, поради пропаднал участък. Поставена е необходимата сигнализация. Срок до 31.03.2018 г.; \r\nОбласт Хасково: Димитровград – Хасково в работен участък 2 от 284+400 до км 288+505 – движение в едно платно, поради ремонтни дейности на асфалтовата настилка. Срок до 18.12.2017 г.\r\n- път І-6 Граница Македония-Гърляно-Кюстендил-Перник-София-Пирдоп-Карлово-Сливен-Карнобат-Бургас:\r\nОбласт Бургас: от км 451+000 до км 454+000 в участъка Глумче-Соколово се извършват ремонтни дейности по асфалтовата настилка. Движението се регулира от пътни знаци. Срок до 30.11.2017 г.\r\n- път І-7 Граница Румъния-Силистра-Дулово-Преслав-Върбишки проход-Петолъчката-Елхово-Лесово-граница Турция: няма ограничения.\r\n- път І-8 Граница Сърбия-Драгоман-София-Ихтиман-Пазарджик-Пловдив-Хасково-Капитан Андреево-граница Турция: \r\nОбласт София: Вакарел-Ихтиман от км 110+700 до км 118+800 – ограничено движение за всички МПС, поради намален габарит на пътното тяло. Поставена е необходимата сигнализация указваща забраната. Срок до 30.09.2018 г.; движение в една лента при Сливница посока Калотина от км 25+000 до км 27+000, поради ремонтни дейности в активната лента на км 26+040. Движението се осъществява в изпреварващата лента. Срок 31.10.2018 г.; \r\nОбласт Хасково: от км 370+500 до км 377+900 в участъка гр. Свиленград-Капитан Андреево – затворен за движение на МПС, поради пропадане на насип. Обходен маршрут: гр. Свиленград-п.в. „Свиленград”-АМ „Марица”-п.в. „Капитан Андреево”-с. Капитан Андреево.\r\n- път І-9 граница Румъния-Дуранкулак-Балчик-Варна-Бургас-Звездец-Малко Търново-граница Турция: \r\nОбласт Варна: Кранево-Варна при км 83+100 – ограничено движение на МПС над 10 т. Обходен маршрут: Кичево-Оброчище. Срок до 01.12.2017 г.; при км 83+300 и от км 84+500 до км 85+000 – ограничение на скоростта – 30 и 60 км/ч, поради свлачищни процеси. Срок до 01.12.2017 г.; движението по път I-9 ,Кранево – Златни пясъци – Варна от км 90+764 до км 95+403 се осъществява с повишено внимание поради ремонтни  дейности на асфалтовата настилка. Движение в свободната лента съобразно създадената организация за движение. Срок до 30.11.2017 г.\r\nОбласт Бургас: движението в участъка Ахелой – Поморие от км 212+000 до км 217+000 се осъществява с повишено внимание поради рязане на дървета. Срок до 17.11.2017 г.; движението в участъка Ахелой – Поморие от км 212+000 до км 217+000 се осъществява с повишено внимание поради извършване на основен ремонт „Реконструкция на път I-9 „Варна-Сл.бряг-Бургас” с изграждане на второ платно от км 210+862 до км 215+629. Движението е регулирано с пътни знаци. Срок до 31.03.2018 г. \r\nСъстояние на републиканската пътна мрежа:\r\n1. Ремонтни дейности и временна организация на движението /ВОД/: \r\nОПУ-Благоевград:\r\nВременно са въведени следните ограничения за движение на МПС: няма.\r\nРемонтни дейности: \r\nПът III-198: Движението по път III-198 Гоце Делчев – Катунци – Петрич при км 38+380, в с. Горно Спанчово, се извършва в лявата лента за движение. Поради разрушена подпорна стена с дължина 15 метра, дясното платно за движение е подкопано. Движението е урегулирано с необходимите пътни знаци. Предстои изготвяне на инвестиционен проект за укрепване на пътя. Срок до 15.04.2018 г.; \r\nПът ІІІ-1972: Движението по път ІІІ-1972 Сатовча – Доспат при км 7+700, в участъка от с. Блатска до с. Абланица, се извършва в една лента за движение, поради активизирало се свлачище. Движението е урегулирано с пътни знаци. Предстои изготвяне на инвестиционен проект за укрепване на пътя. Срок до 15.04.2018 г.\r\nОПУ-Бургас:\r\nВременно са въведени следните ограничения за движение на МПС:\r\nПът II-79: Движението по път Константиново-Бургас от км 77+700 до км 80+000 Константиново-Бургас се осъществява с повишено внимание поради ремонтни дейности по асфалтовата настилка. Срок до 30.11.2017 г.\r\nПът III-908: Движението по път III-908 Варовник – Вълчаново ханче от км 20+000 до 39+200 е ограничено на МПС над 10 т. поради стесняване на пътното платно. Срок до 20.12.2017 г; \r\nПът III-908: Движението по път ІІІ-908 от разклона за с. Варовник до кръстовището с път II-79 от км 22+400 до км 39+300 е ограничено за МПС над 10 т поради намален габарит на пътното тяло. Срок до 20.12.2017 г; \r\nПът III-992: Движението по път ІІІ-7306 Черница – Сунгурларе – Чубра е ограничено за МПС над 10 т поради намален габарит на пътното тяло. Срок 20.12.2017 г.\r\nРемонтни дейности: \r\nПът III-795 Движението по път Детелина-Карнобат от км 49+000 до км 53+000 се осъществява с повишено внимание поради ремонтни дейности на асфалтовата настилка. Срок до 30.11.2017 г.; \r\nПът III-7306: Движенението по път III-7306 Чубра – Мараш от км 19+100 до км 19+300 се осъществява с повишено внимание поради ремонтни дейности на асфалтовата настилка. Срок до 30.11.2017 г.\r\nОПУ-Варна:\r\nВременно са въведени следните ограничения за движение на МПС: няма.\r\nРемонтни дейности: \r\nПът II-29: Движението по път II-29 Варна-Добрич от разклон Любен Каравелово до разклон Новаково от км 20+394 до км 23+199 се осъществява в една лента поради частични ремонтни дейности на асфалтовата настилка. Движението на МПС се осъществява в свободната лента. Срок до 16.04.2018 г.; \r\nПът III-904: Движението по път III-904 Старо Оряхово – Гроздьово от км 0+000 до км 17+377 се осъществява в една лента поради частични ремонтни дейности. Срок до 17.12.2018 г.;\r\nПът III-904: Движението по път III-904 Старо Оряхово – Гроздьово от км 23+403 до км 41+705 се осъществява в една лента поради частични ремонтни дейности. Движението на МПС се осъществява в свободната лента. Срок до 17.12.2018 г.\r\nОПУ-В. Търново:\r\nВременно са въведени следните ограничения за движение на МПС: \r\nПът II-55 прохода на Републиката – затворен за МПС над 12 т. Разрешено е преминаването на рейсове.\r\nОбходен маршрут: Котленски проход. Срок до 25.11.2017 г.\r\nПът III-407: Ограничено е движението на МПС с обща маса над 12 т по път ІІІ-407 Лозен – Полски Тръмбеш поради намален габарит на пътното тяло. Срок до 20.12.2017 г.\r\nОбходен маршрут: Лозен – Драганово – Янтра – Поликраище – Полски Тръмбеш;\r\nПът ІІІ-504: Движението по път ІІІ-504 Самоводене – Ресен в участъка от км 1+845 до км 5+925 е ограничено поради изпълнение на ремонтни работи. \r\nОбходен маршрут: път ІІІ-504 Самоводене - до км 1+845, път ІІІ-3031 от км 1+845 до с. Хотница, път VTR 2011 с. Хотница - с. Ресен и обратно. Срок до 10.12.2017 г.;\r\nПът III-551: Движението по път ІІІ-551 Дебелец – Средни колиби – Елена е ограничено за МПС над 10 т поради намален габарит на пътното тяло. \r\nОбходен маршрут: Дебелец – В. Търново – Лясковски кантон – Миндя – Елена и обратно. Срок целогодишно.\r\nПът III-4073: Движението по път ІІІ-4073 Царски извор – Драганово от км 0+000 до км 5+500 е ограничено поради свлачище. \r\nОбходен маршрут: Царски извор – Сушица – Драганово и обратно. Срок целогодишно.\r\nПът III-4082: Движението по път ІІІ-4082 Чешма – Кесарево е ограничено за МПС над 3,5 т поради намален габарит на пътното тяло. Срок до 20.12.2017 г.\r\nОбходен маршрут: Чешма – Сливовица – Горско Ново село – Джулюница – Кесарево.\r\nРемонтни дейности: няма.\r\nОПУ-Видин:\r\nВременно са въведени следните ограничения за движение на МПС: \r\nПът III-114: Ограничено е движението за МПС над 12 т. по път III-114 с. Динково – с. Ружинци от км 22+000 до км 43+066 поради частичен ремонт на асфалтова настилка.\r\nОбходен маршрут: Посока Видин – Монтана: по път Е-79, път II-11, при п.к. Добри дол с път III-112-движението продължава по път II-11 през гр. Лом до кръстовище с път II-81 /Лом – Монтана/- по път II-81 посока Монтана.\r\nЗа движещите се по път II-81 в посока Монтана – Видин: при кръгово кръстовище с път II-11 движението продължава по път II-11 през гр. Лом до кръстовище с път III-112, по път II-11 посока Видин.\r\nЗа движещите се по път III-114 от км 0+000 до км 43+066 /п.к. Ружинци/ с път Е-79 се забранява движението на МПС над 12 т.\r\nЗа МПС до 12 т. не важат обходните маршрути и ограничението. Срок до 20.12.2017 г.;\r\nПът III-1411: Движението по път III-1411 с. Слана Бара – Видин при км 24+990 е ограничено за МПС над 5 т поради аварийно състояние на мост. \r\nОбходен маршрут: Видин – път II-14 до пътно кръстовище на км 3+217 през с. Слана Бара до път III-1411. Срок до 29.12.2017 г.\r\nРемонтни дейности: няма.\r\nОПУ-Враца:\r\nВременно са въведени следните ограничения за движение на МПС:\r\nПът II-11: Движението по път ІІ-11 Оряхово – Лесковец – граница с област Плевен от км 118+000 до км 119+000 е ограничено за МПС над 3.5 т. поради свлачищни процеси и деформации в асфалтовата настилка.\r\nОбходен маршрут: Оряхово – Селановци /път ІІІ-306/ Галово – Остров /пътища ІV-ти клас/-път ІІ-11-граница Плевен. Срок 20.12.2017 г.\r\nПът III-101: Движението път III-101 Враца – Криводол в участъка от край гр. Враца до път Обход Враца от км 0+948 до км 3+415 е ограничено за МПС поради ремонт. Участъка е сигнализиран с пътни знаци и табели.\r\nОбходен Маршрут: път III-101 – път Обход Враца – път II-15 – бул. „България“ – път III-101. Срок до 05.12.2017 г.\r\nПът ІІІ-161: Движението по път ІІІ-161 Ребърково – Люти дол от км 0+000 до км 8+700 се осъществява при стеснение в двете посоки и ограничение за движението на МПС над 10 т от км 0+000 до км 5+900 и над 3,5 т от км 5+900 до км 8+700, поради свлачищни процеси. Срок 31.12.2017 г. \r\nПът III-308: Движението по път ІІІ-308 Своде – Караш – Хубавене – Роман в участъка от село Караш до село Хубавене е ограничено поради свлачище от км 25+000 до км 25+200. Срок 20.12.2017 г.\r\nОбходен маршрут: Роман – Ябланица – Осикова Лъкавица – Правешка Лъкавица – Караш за пътуващите от Роман за Караш. Ябланица – Роман – Хубавене за пътуващите от София и Ловеч.\r\nПът III-1002: Движението по по път III-1002 Враца-Леденика от км 2+324 до км 3+200 е ограничено поради ремонтни дейности на асфалтовата настилка.\r\nОбходен маршрут: по ул. „река Лева“. Срок до 17.11.2017 г.; \r\nПът III-1306: Движението по път ІІІ-1306 Вировско – Върбица – Горно Пещене - /път ІІ-15/ от км 62+000 до км 62+300 се осъществява с повишено внимание поради стесняване на дясното платно за движение и ограничаване на скоростта до 50 км/ч, поради възникнали свлачищни процеси. Срок 20.12.2017 г.\r\nРемонтни дейности:\r\nПът II-11: Движението по път II-11 Козлодуй-Гложене км 115+000 до км 151+000 се осъществява при стесняване на една от лентите за движение поради частични ремонтни дейности на асфалтовата настилка. Срок до 27.11.2017 г.\r\nПът III-101: Движението по път III-101 Михайлово – Хайредин – Гложене от км 37+000 до км 65+000 се осъществява с повишено внимание поради частични ремонтни дейности на асфалтовата настилка. Една от лентите за движението е стеснена. Срок до 25.11.2017 г.;\r\nПът III-1002: Движението по път ІІІ-1002 Враца – Леденика от км 5+150 до км 5+200 се осъществява с повишено внимание поради стесняване на една от лентите за движение, поради деформация на пътната настилка. Срок до 30.11.2017 г.; \r\nПът III-1002: Движението по път ІІІ-1002 Враца – Леденика от км 12+150 до км 12+200 се осъществява с повишено внимание, поради стесняване на една от лентите за движение, поради възникнали свлачищни процеси. Срок до 30.11.2017 г.;\r\nОПУ-Габрово:\r\nВременно са въведени следните ограничения за движението на МПС:\r\nПът III-403: Движението по път III-403 с. Кормянско – с. Малък Вършец при км 10+080 е ограничено за МПС с ширина, включително на товара, по-голяма от 3,30 м поради стеснен участък при мост над р. Крапец. Сигнализирано е с пътен знак В15. \r\nОбходен маршрут: за МПС над 3,30 м по път III-401 Граница Ловеч - /Кормянско – Малък Вършец/ - при км 46+800 по общински път до III-403 в с. Малък Вършец. Срок до 31.03.2018 г.\r\nПът III-3011: Движението по път III-3011 Крамолин – В. Търново от км 22+129 до км 28+380 е ограничено за МПС над 10 т. поради намален габарит на пътното тяло при км 26+444. Срок до 30.06.2018 г.\r\nПът III-5004: Движението по път III-5004 Граница В. Търново – Дряново – Габрово – граница Ст. Загора от км 10+940 до км 11+550 съвпадащ с ул. Малина в гр. Габрово е ограничено поради извършване на строителни дейности. \r\nОбходен маршрут: за квартал Чехлевци: по път III-5004, път II-44, път III-4404. Поставена е необходимата сигнализация. Срок до 31.08.2018 г.\r\nРемонтни дейности: \r\nПът II-44: Движението по път II-44 Драгановци – Габрово от км 14+600 до км 23+978,36 и от км 25+731 до км 28+972.75 се осъществява в една лента поради ремонти дейности и ограничение на скоростта 30 км/ч. Движението се регулира от сигналисти. Срок до 25.12.2017 г.; \r\nПът III-5004: Движението по път III-5004 Чехлевци – Велчевци от км 11+770 до км 11+829 се осъществява в една лента поради ремонти дейности на асфалтовата настилка. Срок до 31.08.2018 г.; \r\nПът III-5006: Движението по път III-5006 Палаузово – Стомонеците при км 7+060 се осъществява с повишено внимание поради пропаднал участък до ръб асфалтова настилка. Една от лентите за движение е стеснена, като е поставена необходимата сигнализация. Срок до 31.03.2018 г.\r\nОПУ-Добрич:\r\nВременно са въведени следните ограничения за движение на МПС: няма.\r\nРемонтни дейности:\r\nПът II-29: Движението по път II-29 разклон Дебрене – Добрич от км 25+830 до км 43+315 се осъществява с повишено внимание поради частични ремонтни дейности на асфалтовата настилка. Срок 30.03.2018 г. \r\nПът II-29: Движението по път II-29 Варна – Добрич от км 25+830 до км 43+415 се осъществява с повишено внимание поради частични ремонтни дейности на асфалтовата настилка. Срок до 30.11.2017  г.\r\nПът II-97: Движението по път II-97 Околовръстен път на гр. Добрич от км 0+898 до км 16+539 се осъществява с повишено внимание поради частични ремонтни дейности на асфалтовата настилка. Срок 30.03.2018 г.\r\nОПУ-Кюстендил:\r\nВременно са въведени следните ограничения за движение на МПС: \r\nПът ІІІ-6222: Движението по път ІІІ-6222 Смоличано – Пелатиково от км 10+000 до км 14+000 е ограничено поради пропадане на част от пътното платно при км 10+650, км 11+720, км 12+830 и км 13+360. Срок до 30.11.2017 г.\r\nРемонтни дейности: \r\nПът III-107: Движенето по път III-107 след Рилския манастир от км 31+350 до км 31+450 се осъществява двупосочно в една лента поради пропадане на част от дясната пътна лента и банкета. В участъка скоростта на движение е ограничена до 30 км/час и е сигнализирано с пътни знаци. Срок до 15.12.2017 г.; \r\nПът III-602: Движението по път III-602 Горна Козница – Мала Фуча от км 12+900 до 22+400 се осъществява в една лента поради частични ремонтни дейности на асфалтовата настилка, почистване на окопи и попълване на банкети. Сигнализирано е с пътни знаци. Срок до 15.12.2017 г.; \r\nПът III-623: Движението по път III-623 Бобов дол – Жедна при км 14+900 се осъществява в една лента поради активизирало се свлачище. Сигнализирано е с пътни знаци. Срок до 30.11.2017 г.\r\nОПУ-Кърджали:\r\nВременно са въведени следните ограничения за движение на МПС: \r\nПът II-59: Движението по път II-59 Момчилград – Крумовград в участъка от км 17+880 до км 21+400 се извършва по новоизграден обходен път. Срок до 20.12.2017 г.\r\nПът IIII-5009: Движението по път ІІІ-5009 Зорница – Бели пласт – Стремци – Черноочене – Кърджали е ограничено за МПС над 12 т. \r\nОбходен маршрут: по път I-5 Хасково – Кърджали и път III-507 Кърджали – Мост през с. Мост. Срок до 20.12.2017 г.\r\nРемонтни дейности: \r\nПът III-5904: Движението по път III-5904 Крумовград – Ивайловград от км 11+530 до км 11+760 се осъществява в една лента поради извършване на частични ремонтни дейности на асфалтовата настилка. Срок до 31.12.2017 г. \r\nОПУ-Ловеч: \r\nВременно са въведени следните ограничения за движение на МПС: \r\nПът III-3505: Движението по път III-3505 Казачево – Стефаново от км 0+000 до км 8+500 е ограничено за МПС над 12 т поради пропадане на тротоар и подпорна стена при км 1+250 в с. Казачево, където има и стесняване на едната лента за движение. Водачите да се движат със съобразена скорост и повишено внимание. Срок до 30.11.2017 г.\r\nРемонтни дейности:\r\nПът II-35: Движението по път II-35 вход град Троян от км от км 70+915 до км 73+180 се осъществява в едно платно посока (Троян – Ловеч) поради ремонтни дейности на асфалтовата настилка. Движението се осъществява двупосочно в платното посока Ловеч. Срок до 30.11.2017 г.; \r\nПът III-358: Движението по път III-358 Гложене – Ябланица от км 71+000 до км 76+000 се осъществява с повишено внимание поради изсичане на храсти и земни работи. Срок до 31.11.2017 г.; \r\nПът III-402: Движението по път ІІІ-402 Български извор – Старо село от км 0+000 до км 6+300 се осъществява в една лента в работните участъци поради ремонтни дейности по пътното платно. Срок до 25.11.2017 г.\r\nОПУ-Монтана:\r\nВременно са въведени следните ограничения за движение на МПС: \r\nПът II-81: Ограничено движение по път ІІ-81 Монтана – София през проход „Петрохан“ за автомобили над 12 т.\r\nОбходен маршрут: през гр. Своге. Срок до 31.03.2018 г.;\r\nПът III-8104: Движението по път ІІІ-8104 Замфирово – Пърличево от км 7+000 до км 7+700 е ограничено за МПС над 12 т поради пропадане на част от едната лента и банкета. Движението се осъществява двупосочно в една лента. Скоростта на движение е ограничена до 50 км/ч и е сигнализирано с пътни знаци. Срок до 05.01.2018 г.; \r\nПът ІІІ-112: Движението по път ІІІ-112 Дъбова Махала – Смирненски – Славотин – Студено Буче – Монтана е ограничено за МПС над 12 т поради изпълнение на строително-монтажни работи. Останалите автомобили да се придвижват с повишено внимание. Срок до 05.12.2017 г.\r\nРемонтни дейности: \r\nПът II-81: Движението по път ІІ-81 през проход „Петрохан“ се осъществява двупосочно в една лента от км 53+000 до км 64+000 поради почистване на пътната настилка от паднали клони. Движението се регулира от Пътна полиция. Срок до 17.11.2017 г. \r\nПът ІІІ-102: Движението по път III-102 Бели Мел – Монтана от км 74+000 до км 80+500 се осъществява с повишено внимание поради частични ремонти дейности на асфалтовата настилка. Ограничението на скоростта в посочения участък е до 40 км/ч и е обозначено с пътни знаци. Срок до 17.11.2017 г.; \r\nОПУ-Пазарджик: \r\nВременно са въведени следните ограничения за движение на МПС:\r\nПът III-3704: Движението по път III-3704 Пазарджик – Ветрен при км 11+485 в с. Бошуля е ограничено за МПС над 10 т. \r\nОбходен маршрут: гр. Пазарджик, път I-8 с. Звъничево – Септемврийски ханчета, път III-8402 гр. Септември, кръгово кръстовище с път III-3704 с. Бошуля. Срок до 18.09.2018 г.\r\nРемонтни дейности: няма.\r\nОПУ-Перник:\r\nВременно са въведени следните ограничения за движение на МПС:\r\nПът ІІІ-637: Движението по път ІІІ-637 от с. Мрамор до разклон за с. Лева река е ограничено за МПС над 10 т. Срок до 09.01.2018 г.\r\nРемонтни дейности: няма.\r\nОПУ-Плевен:\r\nВременно са въведени следните ограничения за движение на МПС: \r\nПът III-118: Движението по път ІІІ-118 в чертите на гр. Долна Митрополия от км 23+057 до км 24+038 е ограничено за всички МПС, поради ремонтни дейности.\r\nОбходен маршрут: през съседни улици в града, съгласно поставената вертикална сигнализация. Срок – целогодишно.\r\nПът ІІІ-301: Движението по път III-301 край регулация с. Козар Белене – начало регулация гр. Левски от км 1+750 до км 5+753 е ограничено за МПС общо тегло над 7 т.\r\nОбходен маршрут: път III-303 Българене – Малчика – Аспарухово – Левски. Срок – целогодишно.\r\nПът ІІІ-304: Движението по път III-304 Изгрев – Трънчовица – Бацова махала – Новачене – Дебово от км 0+030 до км 24+650 е ограничено транзитното движение на МПС над 15 т.\r\nОбходен маршрут: по път ІІ-34 Плевен – Никопол. Срок – целогодишно.\r\nПът III-3004: Движението по път III-3004 в гр. Долна Митрополия от км 6+199 до км 8+027 е ограничено за всички МПС поради подмяна на ВИК мрежа. \r\nОбходен маршрут: по сигнализирана вътрешна улична мрежа в гр. Д. Митрополия. Срок до 01.12.2017 г.\r\nПът ІІІ-3004: Движението по път III-3004 Опанец – Долна Митрополия от км 0+000 до км 6+125 в района на с. Опанец е ограничено транзитно движение на МПС над 3.5 т.\r\nОбходен маршрут: по път І-3 Бяла – Плевен – Ботевград (от п.в. \"КАТ\" на км 88+973 към п.в. на км 95+099). Срок – целогодишно.\r\nПът ІІІ-3005: Движението по път III-3005 Ясен – Търнене – Градина в района на с. Ясен от км 1+793 до км 4+223 е ограничено за движение на МПС над 3.5 т, осигурен е сигнализиран обходен маршрут; Срок – целогодишно.\r\nПът ІІІ-3005: Движението по път III-3005 Ясен – Търнене – Градина – Петърница – Бъркач – Беглеж, в района на с. Беглеж от км 21+062 до км 27+123 е ограничено за МПС над 8 т.\r\nОбходен маршрут: път ІІІ-3502 Брестовец – Горталово – Беглеж – Бежаново – Ъглен. Срок – целогодишно.\r\nПът ІІІ-3006: Движението по път III-3006 Радомирци – Рупци – Червен бряг от км 8+904 до км 9+221 – в участъка на свлачище в землището на гр. Червен бряг е ограничено за МПС над 12 т.\r\nОбходен маршрут: по път І-3 до гр. Луковит, кръстовище с път ІІІ-306, дясно, до гр. Червен бряг и обратно. Срок – целогодишно.\r\nРемонтни дейности:\r\nПът III-303: Движението по път ІІІ-303, Малчика – Градище в участък от км 0+000 до км 2+525 и от км 11++478 до км 19+206 се осъществява в едната лента поради ремонтни дейности на асфалтовата настилка, СМР по банкети и смяна на бордюри. Срок: до 01.12.2017 г.\r\nОПУ-Пловдив: \r\nВременно са въведени следните ограничения за движение на МПС:\r\nПът II-64: Движението по път II-64 Карлово – Баня е ограничено поради ремонтни дейности на асфалтовата настилка. \r\nОбходен маршрут: гр. Баня – с. Марино поле – гр. Карлово и обратно. Срок до 15.12.2017 г.\r\nПът II-86: Движението по път II-86 Асеновград – Нареченски бани е ограничено за МПС с височина над 4 м. през тунелите.\r\nОбходен маршрут: път III-866 Кричим – Девин.\r\nПът ІІІ-667: Движението по път III-667 Плодовитово – Първомай – Асеновград при км 6+832 в района на мост над р. Марица е ограничено за МПС над 5 т поради намален габарит на пътното платно на стоманения мост на р. Марица.\r\nОбходен маршрут: път ІІ-66 Стара Загора – Поповица и път І-8 София – Пловдив – Свиленград.\r\nПът III-804: Движението по път III-804 Поповица – Болярци е ограничено за МПС над 12 т поради намален габарит на пътното платно на мост в с. Поповица. Срок до 20.12.2017 г. \r\nПът III-5802: Движението по път III-5802 Тополово – Леново – Поройна в участъка от край с. Поройна до кръстовище с път III-667 от км 19+287 до км 19+495 е ограничено за всички МПС. Срок до 20.12.2017 г. \r\nПът III-8611: Движението по път III-8611 Белица-Загражден – Давидково в участъка от км 13+500 от Държавно ловно стопанство ”Кормисош” след с. Белица до границата с област Смолян при км 18+431 е ограничено за всички МПС. Срок до 20.12.2017 г.\r\nРемонтни дейности: \r\nПът II-86: Движението по път II-86 Пловдив – Асеновград се осъществява с повишено внимание съгласно поставените знаци поради частични ремонтни дейности в банкета. Извършва се уширяване на пътните платна. Срок до 20.12.2017 г. \r\nПът III-565: Движението по път III-565 Шишманци – Белозем се извършва в една лента поради ремонтни дейности на асфалтовата настилка. Срок до 08.12.2017 г.\r\nПът ІІІ-667: Движението по път III-667 Първомай – Дълбок извор в с. Поройна при км 19+435 (мост над р. Чинар дере) се осъществява в една лента съгласно поставена вертикална сигнализация и светофарна уредба поради ремонтни дейности. \r\nОбходен маршрут: през временно изграден път в с. Поройна. Срок до 27.01.2018 г.\r\nОПУ-Разград:\r\nВременно са въведени следните ограничения за движение на МПС: няма ограничение.\r\nРемонтни дейности: \r\nПът II-49: Движението по път II-49 Търговище-Разград в участъка от граница с област Търговище до началото на гр. Разград от км 9+800 до км 30+658 се осъществява с повишено внимание  поради извършване на ремонтни работи. Срок до 15.09.2018 г.\r\nОПУ-Русе:\r\nВременно са въведени следните ограничения за движение на МПС: \r\nПът ІІІ-202: Движението по път III-202 Русе – Щръклево – Нисово – Кацелово при км 36+945 е ограничено за МПС над 10 т поради аварийно-възстановителни работи на мост до с. Кацелово при км 36+945 над р. Черни Лом. Едната лента е затворена за движение и е въведен пропускателен режим по свободната лента за движение. Въведено е ограничение на скоростта 40 км/ч. Срок до 01.12.2017 г.\r\nРемонтни дейности: \r\nПът ІІІ-501: Движението по път III-501 Русе – Басарбово при км 5+976 се осъществява в една лента с пропускателен режим поради авариен ремонт на лява тротоарна конзола на мостово съоръжение. Въведено е ограничение на скоростта 40 км/ч. Срок до 01.12.2017 г. \r\nОПУ-Силистра:\r\nВременно са въведени следните ограничения за движение на МПС: няма.\r\nРемонтни дейности: \r\nПът II-49: Движението по път II-49 Тутракан – Старо село – Кубрат от км 89+100 до км 98+876 се осъществява в една лента с повишено внимание, спрямо поставената временна сигнализация поради частични ремонтни дейности на асфалтовата настилка. Срок до 21.05.2018 г. \r\nПът III-216: Движение по път III-216 Ситово – Дулово в градската част на гр. Дулово от км 29+070 до 30+400 се осъществява с повишено внимание поради ремонтни дейности на асфалтова настилка. Срок до 30.11.2017 г. \r\nПът III-235: Движението по път III-235 Окорш – Паисиево – Главиница – Зафирово – М. Преславец в участъка от км 0+000 до км 12+000 се осъществява в една лента като поетапно се затваря лява и дясна лента за движение поради частичен ремонт на асфалтовата настилка и профилиране на банкети. Срок до 30.11.2017 г.\r\nПът III-235: Движението по път ІІІ-235 Зафирово – Малък Преславец от км 39+117 до км 52+970 се осъществява двупосочно в една лента, поради частични ремонтни дейности на асфалтовата настилка. Срок до 05.12.2017 г.\r\nОПУ-Сливен:\r\nВременно са въведени следните ограничения за движение на МПС: \r\nПът ІІ-53: Движението по път II-53 с. Бяла – гр. Сливен при км 107+200 е ограничено за МПС над 3.5 т. Движението се осъществява в едната лента поради намален габарит на пътното тяло. Срок до 30.11.2017 г.\r\nРемонтни дейности: няма ремонтни дейности.\r\nОПУ-Смолян:\r\nВременно са въведени следните ограничения за движение на МПС: \r\nПът ІІІ-8683: Движението по път ІІІ-8683 с. Арда – с. Горна Арда от км 27+000 до км 29+500 е ограничено за МПС с тегло над 10 т поради пропадане и стеснение на една от пътните ленти. Движението в района се регулира с пътни знаци. Срок до 03.01.2018 г.\r\nРемонтни дейности: \r\nПът ІІ-86: Движението по път ІІ-86 Смолян – Средногорци в участъка от с. Влахово до с. Подвис от км 109+450 до км 109+600 се осъществява с повишено внимание поради старо свлачище и неравности в посока Смолян. Движението в района се регулира с пътни знаци. Срок до 03.01.2018 г. \r\nПът ІІІ-197: Движението по път ІІІ-197 с. Тешел – с. Грохотно от км 78+100 до км 78+300 се осъществява с повишено внимание поради пропадане на подпорна стена. Движението в района се регулира с пътни знаци. Срок до 03.01.2018 г.\r\nПът ІІІ-866: Движението по път ІІІ-866 с. Стойките – с. Широка лъка от км 29+300 до км 29+310 се осъществява с повишено внимание поради разрушаване на част от каменна подпорна стена. Движението в района се регулира с пътни знаци. Срок до 03.01.2018 г.\r\nПът ІІІ-8611: Движението по път ІІІ-8611 с. Давитково – Оряховец при км 59+250 се осъществява с повишено внимание поради старо свлачище и пропаднала пътна лента. Движението в района се регулира с пътни знаци. Срок до 03.01.2018 г. \r\nПът ІІІ-8632: Движението по път III-8632 Баните – пътно кръстовище Стоянов мост при км 6+700 се осъществява в една лента поради разрушена подпорна стена от каменна зидария и тръбен водосток. Участъкът е сигнализиран с пътни знаци. Срок до 03.01.2018 г.\r\nПът ІІІ-8652: Движението по път ІІІ-8652 с. Изгрев – гр. Неделино при км 15+780 се осъществява в една лента поради пропадане на пътен банкет и част от пътното платно. Движението в района се регулира с пътни знаци. Срок до 03.01.2018 г.\r\nПът ІІІ-8683: Движението по път ІІІ-8683 Смолян – Рудозем в района на с. Чокманово при км 2+030 се осъществява с повишено внимание поради старо свлачище и частично пропаднала пътна лента. Движението в района се регулира с пътни знаци. Срок за изпълнение до 03.01.2018 г.\r\nОПУ-София:\r\nВременно са въведени следните ограничения за движение на МПС: \r\nОграничено движение по път ІІ-81 Монтана – София през проход „Петрохан“ за автомобили над 12 т.\r\nОбходен маршрут: през гр. Своге. Срок до 31.03.2018 г. \r\nПът ІІ-82: Движението по път II-82 Костенец – Самоков от км 0+000 до км 39+176 е ограничено за товарни МПС над 10 т в двете посоки. Срок до 30.09.2018 г.\r\nПът III-801: Движението по път III-801 Вакарел – Панагюрище е ограничено за МПС с ремаркета и полуремаркета поради намален габарит на пътното тяло. Срок до 31.03.2018 г. \r\nПът ІІІ-3701: Движението по път III-3701 в участък от края на с. Ямна до края на област Ловеч от км 16+600 до км 22+300 е ограничено за всички МПС поради свлачищни процеси. Срок до 30.09.2018 г.\r\nОбходен маршрут: път II-37 Етрополе – Лъга – Джурово, път I-3 Джурово – Ябланица граница област Ловеч, път III-358 Ябланица – Гложене, път III-3701 Гложене – Черни Вит.\r\nПът ІІІ-8001: Движението по път III-8001 Беренде извор – Беренде от км 4+700 до км 9+410 е ограничено за движение на МПС поради намален габарит на пътното платно. Срок до 01.09.2018 г. \r\nПът ІІІ-8102: Движението по път III-8102 Чибаовци – Свидня от км 10+000 до км 16+750 е ограничено поради активирали се свлачища. Срок до 30.09.2018 г.\r\nОбходен маршрут: до Чибаовци да се ползва път II-81 до Бучин проход, път III-164 Бучин проход – Искрец – Свидня. \r\nРемонтни дейности: \r\nПът III-813: Движението по път III-813 Годеч – Драгоман от км 6+900 до км 27+720 се осъществява в една лента поради ремонтни дейности на асфалтовата настилка. Движението се осъществява поетапно в лява или дясна лента. Срок 30.06.2018 г.\r\nОПУ-Стара Загора:\r\nВременно са въведени следните ограничения за движение на МПС: \r\nПът II-55: Движението през проход на Републиката е ограничено за МПС над 12 т. Разрешено е преминаването на рейсове.\r\nОбходен маршрут: През Котленски проход. Срок до 25.11.2017 г.\r\nПът II-55: Движението по път II-55 Гурково – В. Търново е ограничено в гр. Гурково. \r\nОбходен маршрут: \r\nДвижението на МПС до 12 т в посока север-юг преминава по път II-55 през Проход на Републиката до км 55+800, където се отклонява през четвъртокласен път IV-53438 Димовци – Николаево до кръстовище с подбалкански път I-6.\r\nДвижението на МПС до 12 т в посока юг-север се пренасочва по градската улична мрежа на гр. Гурково. Срок до 25.11.2017 г.\r\nПът ІІІ-807: Движението по път III-807 в с. Скобелево е ограничено поради ремонт на мост над р. Марица при км 7+600. \r\nОбходни маршрути:\r\n- път ІІ-66 Поповица – Плодовитово – Първомай – Скобелево;\r\n- път ІІ-66 Чирпан – Плодовитово – Първомай – Скобелево;\r\n- Скобелево – Първомай – Плодовитово – път ІІ-66.\r\nПът ІІІ-5031: Движението по път III-5031 Опан – Гълъбово е ограничено на МПС над 10 т. \r\nОбходен маршрут: път І-5 Стара Загора – Димитровград и път ІІІ-554 Раднево – Гълъбово.\r\nРемонтни дейности: няма.\r\nОПУ-Търговище:\r\nВременно са въведени следните ограничения за движение на МПС:\r\nПът III-4082: Движението по път III-4082 Капище – Банковец от км 0+000 до 11+300 е ограничено за МПС над 3,5 т поради ремонтни дейности на мостово съоръжение. Срок до 30.04.2018 г.\r\nРемонтни дейности: \r\nПът II-51: Движението по път II-51 Попово – Дралфа от км 64+368 до км 71+418 се осъществява с повишено внимание поради ремонтни дейности. Срок до 31.12.2017 г.\r\nОПУ-Хасково:\r\nВременно са въведени следните ограничения за движение на МПС:\r\nПът III-5009: Движението по път III-5009 Козлец – Кърджали от км 0+000 до км 26+080 e ограничено за МПС над 12 т. Срок до 20.12.2017 г.\r\nРемонтни дейности:\r\nПът III-806: Движението по път III-806 Хасково – Минерални Бани от км 0+000 до км 0+877 се осъществява в едно платно поради ремонтни дейности. Срок до 18.12.2017 г.\r\nОПУ-Шумен:\r\nВременно са въведени следните ограничения за движение на МПС: \r\nПът ІІІ-731: Движението по път III-731 Радко Димитриево – Друмево e ограничено за МПС над 10 т поради свлачищни процеси. Срок до 21.05.2018 г.\r\nОбходен маршрут: Шумен – Овчарово – Друмево.\r\nРемонтни дейности: няма.\r\nОПУ-Ямбол:\r\nВременно са въведени следните ограничения за движение на МПС:\r\nПът ІІІ-7008: Движението по път III-7008 Елхово – Изгрев от км 2+440 до км 2+560 е ограничено поради компрометирано експлоатационно състояние на дървен мост над р. Тунджа.\r\nОбходен маршрут: по изграден обходен път до моста с ограничение на скоростта до 30 км/ч. Срок до 31.12.2017 г.\r\nПът III-7008: Движението по път III-7008 Елхово – Изгрев от км 2+440 до км 2+560 е ограничено поради лошо експлоатационно състояние на дървен мост над р. Тунджа.\r\nОбходен маршрут: по изграден обходен път до моста с ограничение на скоростта до 30 км/ч. Срок до 31.12.2017 г.\r\nРемонтни дейности:\r\nПът III-536: Движението по път III-536 Ямбол – Роза от км 3+100 до км 9+700 се осъществява в една лента поради ремонтни дейности на асфалтовата настилка. Срок до 31.12.2017 г.\r\nПът ІІІ-7008: Движението по път III-7008 с. Малък Манастир – с. Голям Манастир от км 18+059 до км 18+127 се осъществява в една лента поради пропаднала настилка и пропаднал насип. Срок до 31.12.2017 г.\r\n2. Опасност от падащи камъни: Искърско дефиле; Кресненско дефиле; проход на Републиката; път І-1 /Е-79/ Мездра-Ботевград, Видин-Монтана и в участъците от км 321+400 до км 321+500 и от км 352+650 до км 352+750; път I-4 София-Варна при с. Пролаз и Коритна-Български Извор-Микре; път I-5 /Е 85/ В. Търново-Дряново-Габрово-Шипка; път І-6 Коняво-разклон Клапаровци и София-Карлово-Бургас, проходи „Козница” и „Стражата”; път I-8 при кръстовище за с. Габровица; път I-9 Крушевец-М.Търново; път II-16 Ребърково-Своге-Нови Искър; път ІІ-19 Симитли- Г. Делчев; път II-35 Троян-Кърнаре; път II-37 Пещера-Батак-Ш. Поляна; път II-53 Стара река-Сливен; път ІІ-62 Самоков-Дупница /местност Дервена/; път ІІ-82 Самоков-София /Г.Окол-Пасарел-Кокаляне/; път II-84 Варвара-гара Костандово /кръстовище за Св. Петка/; път ІІ-86 Асеновград-Смолян; път ІІІ-102 Превала-Монтана; път ІІІ-104 Бобошево-Четирци; път ІІІ-107 Рила-Рилски Манастир; път III-305 Дерманци-Торос-Гложене; път ІІІ-488 Градец-Ичера-Сливен; път ІІІ-601 Горановци-Олтоманци; път ІІІ-606 в района на Копривщица; път ІІІ-622 Друмохар-Ваксево; път III-842 Юндола-Голямо Белово; път ІІІ-861 Юговско ханче-Югово-Лъки-Здравец; път ІІІ-865; Стояново-Ардино; път ІІІ-866 Смолян-Кричим-Стамболийски-път І-8; път ІІІ-3011 стената на яз. „Ал. Стамболийски”; път ІІІ-8611 Белица-Загражден, всички пътища на област Смолян; път II-55 от км 34+900 до км 45+000 на Прохода на Републиката има опасност от свличане на скални и земни маси; път ІІ-73 Шумен-Карнобат има опасност от свличане на скални и земни маси. Шофьорите да се движат с повишено внимание по тези участъци.", "date": "2017.11.15", "title": "Актуална пътна обстановка"}
{"url": "http://www.focus-news.net/news/2017/11/15/2457426/d-r-emil-kabaivanov-chrez-iznesenoto-si-zasedanie-v-karlovo-komisiyata-po-otbrana-shte-ima-vazmozhnostta-da-se-zapoznae-ochi-v-ochi-s-problemite-na-balgarskata-armiya.html", "text": "Ще съдействам заседанието на Комисията по отбраната в Карлово да бъде конструктивно и да има резултат за Карловския гарнизон и за Българската армия. Това каза за Агенция „Фокус“ кметът на Карлово д-р Емил Кабаиванов във връзка с това, че Комисията по отбрана в 44-ото Народно събрание ще проведе изнесено заседание на 17 ноември в 61-ва механизирана бригада в града. „Не е важно единствено случващото се в столицата, за мен това е първият сериозен аргумент да има изнесено заседание на Комисията по отбрана в Карлово. На второ място, в Карлово е най-големият военен гарнизон - 61-ва механизирана бригада. Едно подразделение на Българската армия, отговарящо и сертифицирало се по стандартите на Северноатлантическия алианс“, обясни д-р Кабаиванов и допълни, че това е подразделение, което участва във всички международни мисии на Българската армия. „На трето място, посещавайки гарнизоните Комисията ще има възможността да се запознае очи в очи с проблемите на Българската армия. Това е изключително полезно, това е и уважение към труда на българските офицери, сержанти и войници“, заяви д-р Емил Кабаиванов.\r\n„В Карлово се намира един от основните военни гарнизони в България. В Карлово след Освобождението е базиран 28-ми Стрямски пехотен полк, който участва активно в Балканската, Междусъюзническата, Първата и Втора световни войни“, каза още той. Д-р Емил Кабаиванов припомни, че след позорния Ньойския мирен договор, изключително несправедлив за България, в Карлово се базира 28-ми Средногорски полк. „Тоест военният гарнизон винаги е бил част от историята на нашия град, а и не само на него. Всичко, което се е случвало в най-новата ни история е било свързано със съдбата на Карловския военен гарнизон“, добави той. „За мен ще е чест като кмет на родния град на Васил Левски и на един от най-важните военни гарнизони в България, да посрещна Комисията по отбрана. Ще поставя някои въпроси, които са свързани с взаимоотношенията между местната власт и Министерство на отбраната,  ще споделя някои мои виждания и идеи. Ще съдействам максимално заседанието да бъде ефективно, конструктивно, да има резултат за Карловския гарнизон и за Българската армия като цяло“, зави д-р Емил Кабаиванов. \r\nМариела РУСЕВА", "date": "2017.11.15", "title": "Д-р Емил Кабаиванов: Чрез изнесеното си заседание в Карлово Комисията по отбрана ще има възможността да се запознае очи в очи с проблемите на Българската армия"}
{"url": "http://www.focus-news.net/news/2017/11/15/2457427/reuters-direktorat-na-germanskoto-razuznavane-smyata-che-rusiya-predstavlyava-opasnost-za-evropeyskata-sigurnost.html", "text": "Директорът на външното разузнаване на Германия (БНД) Бруно Кал заяви, че Русия може да бъде разглеждана като „потенциална опасност“, а не като партньор на европейската сигурност и добави, че нейните големи военни учения от това лято демонстрират стряскащо високо равнище на модернизация на нейните въоръжени сили, предава  Reuters.\r\nСпоред Кал е важно за Германия, НАТО и за ЕС да следят от близо развитието на руските въоръжени сили. Той добави, че мащабното руско учение „Запад“ от лятото е демонстрирало, че Русия е близо до целта си до 2020 г. да модернизира 70% от своите въоръжени сили.\r\n„Трябва да останем нащрек. Мирът в Европа вече не е гарантиран факт“, добави той. Според него цел на Русия е да „отслаби ЕС, да изтласка САЩ и особено да вкара клин между тях“. „Това означава, че вместо да бъде партньор на европейската сигурност, имаме в лицето на Русия потенциална опасност“, заяви Кал. \r\n„Руският президент Владимир Путин възнамерява да предотврати източното разширяване на европейските ценности, които да включат Украйна, която заедно с Грузия няма шанс да стане член на НАТО, докато гледната точка на Путин за света преобладава в Москва“, заяви той. „Световният играч Русия се завърна. Тя ще остане неудобна сила и Западът трябва да гледа на това реалистично“, добави той, макар и да посочи, че е необходимо да се поддържа диалог с Москва, въпреки дейността ѝ. Виктор Турмаков", "date": "2017.11.15", "title": "Reuters: Директорът на германското разузнаване смята, че Русия представлява опасност за европейската сигурност"}
{"url": "http://www.focus-news.net/news/2017/11/15/2457428/sofiya-ot-utre-shte-bade-pusnato-dvizhenieto-po-bul-todor-kableshkov-ot-bul-bakston-do-ul-mayor-gortalov.html", "text": "От утре, 16 ноември, ще бъде пуснато движението по бул. „Тодор Каблешков“ от бул. „Бъкстон“ до ул. „Майор Горталов“ (магазин „Кауфланд“). Това съобщиха от пресцентъра на Столична община. Участъкът е разширен до 4-лентов, с нови тротоари, улично осветление, мостово съоръжение и корекция на реката. Довършителните дейности по тротоарите и изграждането на ограда ще бъдат завършени до края на месеца. Разширението в следващия участък – от магазин „Кауфланд“ до бул. „Цар Борис III“ ще завършим догодина, заедно с ремонт на кръстовището на бул. „Цар Борис III“.", "date": "2017.11.15", "title": "София: От утре ще бъде пуснато движението по бул. „Тодор Каблешков“ от бул. „Бъкстон“ до ул. „Майор Горталов“"}
{"url": "http://www.focus-news.net/news/2017/11/15/2457429/savetat-za-razvitie-pri-ms-odobri-proekt-na-trigodishen-plan-za-izpalnenie-na-natsionalnata-programa-za-razvitie.html", "text": "Съветът за развитие при Министерския съвет одобри проект на тригодишен план за изпълнение на Националната програма за развитие: България 2020. Той засяга осем приоритетни области - образование, социална политика, регионално развитие, земеделие, икономика, административна реформа, енергетика и транспорт, съобщиха от правителствената информационна служба. \r\nЦелта на тригодишния план е да се подобри достъпът и да се повиши качеството на образованието, да се постигне намаляване на бедността и да се насърчи социалното включване, както и да се постигне устойчиво регионално развитие чрез използване на местния потенциал. В сферата на земеделието целта е аграрният отрасъл да продължава да се развива за осигуряване на хранителна сигурност и за производство на продукти с висока добавена стойност при устойчиво управление на природните ресурси. Други поставени цели са стимулирането на иновационните и инвестиционни дейности за повишаване на конкурентоспособността на икономиката, по-висока ефективност на публичните услуги, енергийната сигурност, както и подобряване на транспортната свързаност и достъпа до пазари.\r\nСъветът за развитие обсъди и проект на Програма на Република България за Председателството на Съвета на Европейския съюз. Документът определя политическата рамка и дефинира основните послания и конкретни теми, по които страната ни ще работи. Съветът обсъди също  като водещи приоритети да бъдат представени и темите дигитализация, бъдещето на Европа и многогодишната финансова рамка след 2020 г. и перспективата на Западните Балкани.", "date": "2017.11.15", "title": "Съветът за развитие при МС одобри проект на тригодишен план за изпълнение на Националната програма за развитие"}
{"url": "http://www.focus-news.net/news/2017/11/15/2457430/pregled-na-mezhdunarodnite-novini-do-18-chasa-agentsiya-fokus.html", "text": "Директорът на външното разузнаване на Германия (БНД) Бруно Кал заяви, че Русия може да бъде разглеждана като „потенциална опасност“, а не като партньор на европейската сигурност и добави, че нейните големи военни учения от това лято демонстрират стряскащо високо равнище на модернизация на нейните въоръжени сили.\r\nСпоред Кал е важно за Германия, НАТО и за ЕС да следят от близо развитието на руските въоръжени сили. Той добави, че мащабното руско учение „Запад“ от лятото е демонстрирало, че Русия е близо до целта си до 2020 г. да модернизира 70% от своите въоръжени сили.\r\n„Трябва да останем нащрек. Мирът в Европа вече не е гарантиран факт“, добави той. Според него цел на Русия е да „отслаби ЕС, да изтласка САЩ и особено да вкара клин между тях“. „Това означава, че вместо да бъде партньор на европейската сигурност, имаме в лицето на Русия потенциална опасност“, заяви Кал. \r\n„Руският президент Владимир Путин възнамерява да предотврати източното разширяване на европейските ценности, които да включат Украйна, която заедно с Грузия няма шанс да стане член на НАТО, докато гледната точка на Путин за света преобладава в Москва“, заяви той. „Световният играч Русия се завърна. Тя ще остане неудобна сила и Западът трябва да гледа на това реалистично“, добави той, макар и да посочи, че е необходимо да се поддържа диалог с Москва, въпреки дейността ѝ.\r\n*** В сряда Европейският съюз призова за „мирно разрешаване“ на кризата в Зимбабве, след като военните установиха контрол над парламента и поставиха под домашен ареста президента Робърт Мугабе.\r\n„Призоваваме всички участници да пристъпят от конфронтация към диалог с цел постигане на мирно решение\", заяви говорителят на Европейската комисия Катрин Рей, като определи ситуацията в Зимбабве като „проблем за ЕС\".\r\n***  Най-малко 10 души са загинали по време на наводненията край Атина– най-смъртоносните през последните години в Гърция.\r\nПроливните дъждове са превърнали в реки пътищата между индустриалните градове Неа Перамос и Мандра, разположени на около 25-30 км. от Атина. Десетки хора са блокирани по домовете си или по автомобилите си. Някои местни жители е трябвало да се евакуират на покривите.\r\n„Това е библейско бедствие“, смята кметът на Мандра Яна Крикуки. В града или край него са открити мъртви седем души.  Трима души са изчезнали, а неопределен броя хора са ранени. \r\nМинистър-председателят Алексис Ципрас изрази съболезнования за загиналите и призова да се свика спешна среща на правителството. \r\n***  Изявленията на Бакир Изетбегович, член на председателството на Босна и Херцеговина, съгласно които управляващите в Сараево ще признаят независимостта на Косово, ще имат дългосрочни политически и правни последици в региона. Това предупреди държавният глава на Сърбия Александър Вучич.\r\n„Това интервю (на Изетбегович за „Дойче веле“) усложнява много неща в региона“, заяви Вучич пред репортери, като същевременно изрази увереност, че „ще свърша пред Трибунала в Хага“, ако каже, че Република Сръбска трябва да бъде призната за независима. \r\nСръбският президент допълни, че Белград ще излезе с официален отговор на изявленията на босненският политик.\r\n*** Земетресение с магнитуд 5,4 по скалата на Рихтер е регистрирано в Южна Корея в 7:29 часа българско време  (14:29 часа местно време).\r\nЗеметресението е регистрирано на 6 км. югозападно от град Хюн Хай, разположен на брега на Японско море и на 530 км. югоизточно от столицата Сеул на дълбочина от 10 км. Няма данни за жертви и разрушения.", "date": "2017.11.15", "title": "Преглед на международните новини до 18 часа /Агенция “Фокус”/"}
{"url": "http://www.focus-news.net/news/2017/11/15/2457431/sofiya-na-18-noemvri-shte-bade-vazstanoveno-dvizhenieto-po-bul-dondukov-v-uchastaka-ot-ul-g-s-rakovski-do-bul-vasil-levski.html", "text": "В събота, 18 ноември, ще бъде възстановено движението по бул. „Дондуков“ в участъка от ул. „Г. С. Раковски“ до бул. „Васил Левски“. Това съобщиха от пресцентъра на Столична община. Довършителните дейности по булеварда ще продължат до края на месеца.\r\nДо края на седмицата ще бъде пуснато движението и във втория участък на бул. „Монтевидео“ - от ул. „Акад. Пешев“ до ул. „Народно хоро“. До средата на декември ще се довърши участъкът до ул. „Боряна“, за който се наложиха допълнителни дейности в много голям обем и в момента се изпълняват укрепителни стени. \r\nДопълнителни дейности се наложиха и на площада пред НДК – допълнителни облицовки на стълбищните клетки и допълнителни елементи към парапета за по-голямо удобство на хората, те ще бъдат завършени до края на месец ноември.", "date": "2017.11.15", "title": "София: На 18 ноември ще бъде възстановено движението по бул. „Дондуков“ в участъка от ул. „Г. С. Раковски“ до бул. „Васил Левски“"}
{"url": "http://www.focus-news.net/news/2017/11/15/2457432/ministar-lilyana-pavlova-zaklyuchenieto-na-doklada-na-ek-e-che-varvim-v-pravilnata-posoka.html", "text": "Заключението на доклада на ЕК е, че вървим в правилната посока. Това заяви министърът на Българското председателство на Съвета на ЕС Лиляна Павлова в предаването \"Лице в лице\" по бТВ по повод Мониторинговия доклад на ЕК за България. По думите ѝ не трябва да се преекспонира темата \"Председателство и доклад за наблюдение\". \"Неслучайно това се казва механизъм за наблюдение. Той предполага един период, в който ни наблюдават как изпълняваме определени критерии, препоръки и това, което сме поели като ангажимент\", заяви Павлова.    \r\n\"Ние очаквахме да излезе доклад, който обективно, коректно да покаже къде сме се справили добре и той наистина дава цялостна оценка за напредък, къде не е достатъчно и къде има още какво да се направи. Неслучайно ние казахме - докладът е обективен, докладът дава абсолютно реално обективна точна оценка - тук е добре, тук - недостатъчно, и ние знаем как да вървим и че вървим в правилната посока. Това е заключението на доклада - вървите в правилната посока\", заяви Павлова.\r\nПо думите ѝ това, че няма нови препоръки към страната, по казва, че докладът е позитивен в тази насока. \"Значи, че вървим в правилната посока, оценяват се усилията и няма нови препоръки. Ясно е обаче, че има какво да се желая в определени сектори или законодателство, по което да намерим консенсус и то наистина да бъде прието\", коментира министърът.\r\nТя добави, че няма нищо лошо да ни наблюдават, тъй като това ще ни държи на пътя.\r\nПавлова заяви още, че счита, че има напредък по отношение на правосъдната ни система и вътрешния ред.", "date": "2017.11.15", "title": "Министър Лиляна Павлова: Заключението на доклада на ЕК е, че вървим в правилната посока"}
{"url": "http://www.focus-news.net/news/2017/11/15/2457433/plyus-info-makedoniya-spored-aleksandar-vuchich-stabilnostta-na-balkanite-e-osnoven-interes-na-sarbiya-i-na-es.html", "text": "Пътят на Сърбия към ЕС, ситуацията в региона и диалогът между Белград и Прищина, бяха основни теми на срещата между  върховния  представител на ЕС по въпросите на външните работи и политиката на сигурност Федерика Могерини  и сръбския президент Александър Вучич в Брюксел, предава македонската медия  „Плюс Инфо“.\r\nВучич заяви, че Могерини се е съгласила, че мирът и стабилността на Балканите са от основен интерес за Сърбия и ЕС. Президентът добави, че е  получил силна подкрепа за продължаване на пътя на Сърбия към ЕС, както и за ускоряване на реформите в страната.\r\n„Разговаряхме за изпълнението на задълженията от Глави 23 и 24 от преговорите за присъединяване към ЕС,  но и за това, че е важно всички страни от Западните Балкани заедно да  продължим пътя към Европа, както и взаимното сътрудничество“ подчерта Вучич.\r\nТой добави, че очаква от всички в региона да осъзнаят, че при  завръщане в миналото се губи много безценно време, необходимо за изграждането на различно и по-добро бъдеще. Виктор Турмаков", "date": "2017.11.15", "title": "„Плюс Инфо“ (Македония): Според Александър Вучич стабилността на Балканите е основен интерес на Сърбия и на ЕС"}
{"url": "http://www.focus-news.net/news/2017/11/15/2457434/mkd-makedoniya-makedoniya-i-balgariya-shte-populyarizirat-savmestni-turisticheski-obikolki-za-otdalecheni-pazari.html", "text": "Македония и България ще популяризират съвместни туристически обиколки за отдалечени пазари. Това заяви в интервю за македонското издание МКД министърът на туризма на България Николина Ангелкова .\r\n„България и Македония имат вече поставени основи в съвместни подкрепящи дейности за развитието на туристическия сектор“, отбеляза министърът и даде за пример проведената през февруари 2016 г. среща с тогавашния министър на икономиката на Македония, отговарящ и за туризма, Бекир Незири в Скопие, на която присъстваха и кметовете на 4 български общини – Банско, Благоевград, Смолян и Чепеларе.\r\n„Тогава бяха дискутирани възможностите за създаването на съвместни туристически продукти между двете страни, които да бъдат предлагани на далечни пазари“, отбеляза Ангелкова.\r\n „Набелязали сме и конкретни мерки-  има идея през следващата година да организираме съвместни опознавателни турове за представителите на пресата, което да подпомогне за промотирането на двете държави. Предвижда се туровете да са на теми градски, зимен, морски, екотуризъм и културен туризъм“, коментира министърът, предава Радио „Фокус“ в рубриката „Балкански туристически часовник“.\r\nПо думите ѝ близостта на страните не просто предполага, но и улеснява разработването на съвместни проекти. „Подобни инициативи биха били особено важни за привличането на туристи от далечни и екзотични пазари, например Китай, Индия и Южна Корея. В тази насока следва да се работи за интензифициране на контактите между представителите на туристическия бизнес“, добави българският министър на туризма.\r\nСпоред нея една добра възможност в сътрудничеството би могло да бъде организирането на кръгли маси с участието на ресорните министерства на България и Македония, туристическият бизнес, представителите на местната власт. Сътрудничество може да има и в Световната организация по туризъм (СОТ). Македония е неин член от 1995 г., а България от 1976 г.", "date": "2017.11.15", "title": "\"МКД\" (Македония): Македония и България ще популяризират съвместни туристически обиколки за отдалечени пазари"}
{"url": "http://www.focus-news.net/news/2017/11/15/2457435/vitsepremierat-ekaterina-zaharieva-predstavi-v-kuveyt-usloviyata-za-investitsii-i-turizam-v-balgariya.html", "text": "Вицепремиерът и министър на външните работи Екатерина Захариева представи пред правителството на Държавата Кувейт условията за инвестиции и туризъм в България, съобщиха от пресцентъра на МВнР. “Имаме дългогодишни солидни политически връзки, но икономическите отношения все още са далеч от нашите реални възможности. Имаме потенциал да си сътрудничим в областта на туризма, високите технологии, търговията с хранителни продукти и лекарства”, каза Захариева пред министър-председателя шейх Джабер Ал-Мубарак. От името на премиера Бойко Борисов тя го покани да осъществи посещение у нас. \r\nМинистър Захариева представи възможностите за бъдещо сътрудничество - тя изтъкна, че страната ни разполага с най-много ИТ специалисти на глава от населението в Европа, както и че редица родни старт-ап компании привличат интереса на инвеститори от целия свят. По отношения на туризма тя изтъкна, че страната ни е трета по богатство на културното наследство на Стария континент след Гърция и Италия, втора по брой на минералните извори, и че броят на туристите всяка година вече надвишава населението на България. Захариева представи и условията за инвестиции у нас и мерките, които българското правителство предприема за облекчаване на административната тежест за бизнеса. “Подкрепям всички стъпки, които биха подобрили нашите отношения. Моля, поканете от мое име и премиера Борисов на визита в Кувейт”, отвърна шейх Джабер Ал-Мубарак. \r\nПосещението на Захариева в Държавата Кувейт е първата официална визита на български външен министър след приемането на България в ЕС. Това е и първото посещение на българския вицепремиер в държава от Арабския свят. Визитата се осъществява в момент, наситен с изключителна динамика на политическите събития в региона — ден след посещението на турския президент и два дни след това на египетския външен министър. \r\nСъс своя кувейтски колега - първия вицепремиер и министър на външните работи шейх Сабах Ал-Халид, българският първи дипломат обсъди как двете държави да си сътрудничат догодина в рамките на Българското председателство на Съвета на ЕС и на кувейтското ротационно председателство на Съвета за сътрудничество в Залива (ССЗ). Двамата външни министри се договориха да организират политически консултации, които да конкретизират секторите, в които двете държави разполагат с потенциал да си сътрудничат. Бе договорено да се проведе и заседание на смесената междуправителствена българо-кувейтска търговско-икономическа комисия, която да набележи конкретни мерки за взаимодействие. \r\nЗахариева и Ал-Халид се разбраха да работят и за среща на високо равнище между ЕС и ССЗ, като изтъкнаха, че търговският стокообмен на страните от Залива с Евросъюза е 184 милиарда долара. “България и Кувейт споделят същите ценности и виждания за международния дневен ред и за света”, констатира шейх Ал-Халид. Вицепремиерът сподели, че чувства страната ни особено близка, защото е бил състезател по волейбол, а негов треньор бил българин. “Благодаря за вашата категорична подкрепа за международната коалиция срещу тероризма и за вашата коректна, принципна и балансирана позиция по сложните политически проблеми в нашия регион. Оценяваме я като подкрепа на нашите усилия тези проблеми да се разрешават по пътя на диалога”, изтъкна кувейтският външен министър. Той обсъди със Захариева ситуацията в Ирак, Иран, Либия и Сирия, както и редица други въпроси от международния дневен ред. \r\nЗахариева се срещна още с вицепремиера и министър на финансите Анас Халид, който е и председател на Управителния съвет на 5-тия в света инвестиционен фонд. Очаквано, основният акцент на разговорите бе поставен върху възможностите за привличането на инвестиции у нас. \r\nПроведена бе и среща с министъра на правосъдието и държавен министър по въпросите на Парламента Фалех Абдуллах Али Ал-Азеб, с когото бяха маркирани някои сфери на потенциален интерес за правно сътрудничество. В края на посещението си в Държавата Кувейт вицепремиерът Захариева се срещна и с българската общност в страната. Тук работят около 600 българи, в голямата си част висококвалифицирани специалисти, които са уважавани от обществото. Някои от тях споделиха проблемите, с които се сблъскват, и министър Захариева обеща да съдейства за решаването им пред компетентните български и кувейтски институции.", "date": "2017.11.15", "title": "Вицепремиерът Екатерина Захариева представи в Кувейт условията за инвестиции и туризъм в България"}
{"url": "http://www.focus-news.net/news/2017/11/15/2457436/pazardzhik-inspektori-ot-iara-izvarshvat-zasileni-proverki-po-povod-nablizhavashtiya-nikulden.html", "text": "Във връзка с наближаващите Никулденски празници инспектори на ИАРА-Пазарджик извършиха засилени проверки на водоеми, разположени на територията на област Пазарджик, съобщиха от Изпълнителната агенция. Проверките са на яз. „Батак“ – местност Дъното и местност Превала, яз. „Малък Беглик“ – местност Старата поща, яз. „Голям Беглик“ – местност Стената, яз. „Широка поляна“, яз. „Доспат“ – местност Бърдуче и района на град Сърница.\r\nПроверени са и 18 любители риболовци, при които не са установени нарушения. Спазва се забраната за улов на пъстърва през периода на нейното размножаване.\r\nПри нощна проверка на яз. „Батак“, в района на местност Дъното е открита една мрежа в работно положение с обща дължина около 100 м. Уловената в нея риба от видовете каракуда – около 10 кг и шаран около 4 кг е освободена и върната обратно в язовира. При проверка в района на местност Баташки залив е открита още една мрежа в работно положение с обща дължина около 120 м и 9 винтери с около 15 кг уловени раци в тях. Раците са върнати обратно във водата. Уредите са иззети и е съставен констативен протокол срещу неизвестен извършител. Инспекторите на ИАРА - Пазарджик провериха и обекти за търговия с жива и замразена риба, съвместно с инспектори от ОДБХ – Пазарджик. Нарушения не са констатирани. Представени са всички необходими документи и разрешителни. Съставен е протокол за съвместна проверка.", "date": "2017.11.15", "title": "Пазарджик: Инспектори от ИАРА извършват засилени проверки по повод наближаващия Никулден"}
{"url": "http://www.focus-news.net/news/2017/11/15/2457437/reuters-evropeyskite-deputati-prieha-zakon-koyto-da-ogranichi-evtiniya-kitayski-vnos.html", "text": "Европейският парламент прие закон, който трябва да защитава индустрията в ЕС срещу евтиния китайски внос, предава  Reuters.\r\nНовият закон, приет с 554 срещу 48 гласа, изменя регулациите спрямо дъмпинга и субсидиите от трети страни като Китай. Той позволява да се провеждат разследвани, които да вземат предвид стандартите в трудовата безопасност и околната среда , когато се определя вноса. \r\nЗаконът, който трябва да влезе в сила преди края на годината, се приема след като Китай заяви, че не трябва повече да бъде третиран като „специален случай“ 15 години, след като влезе в Световната търговска организация. \r\nЕС в бъдеще ще определи дали се осъществява дъмпинг, ако цените за износа са по-ниски от вътрешните цени за всички членове на СТО.  Въпреки това ще бъдат приемани изключения в случаи на „значителни пазарни изкривявания“, като при излишна държавна намеса – изключение, което ще се отнася до значителен брой китайски компании.  Виктор Турмаков", "date": "2017.11.15", "title": "Reuters: Европейските депутати приеха закон, който да ограничи евтиния китайски внос"}
{"url": "http://www.focus-news.net/news/2017/11/15/2457438/predstoyashti-sabitiya-v-stranata-za-16-noemvri-agentsiya-fokus.html", "text": "***\r\nВ киносалона на Военната академия „Г.С. Раковски” президентът Румен Радев, министърът на отбраната Красимир Каракачанов и началникът на отбраната генерал-лейтенант Андрей Боцев ще присъстват на тържественото събрание-концерт за празника на Сухопътните войски. На него военнослужещи и цивилни служители от Сухопътните войски ще бъдат отличени с награди за проявен професионализъм при изпълнение на служебните задължения.\r\n***\r\nДържавният глава Румен Радев ще удостои Фондация „Александър фон Хумболт“ с Почетен знак на Президента на Републиката. Събитието ще се състои в Националния археологически институт с музей при Българската академия на науките.\r\n*** \r\nОт 12.00 часа министърът на регионалното развитие и благоустройството Николай Нанков, заедно с председателя на Управителния съвет на Агенция „Пътна инфраструктура“ инж. Дончо Атанасов, ще направи инспекция на ремонтните дейности на източната тангента на Софийския околовръстен път. Проверката ще започне в дясното локално платно, на 500 м след надлез „Казичене“, идвайки от автомагистрала „Тракия“ в посока автомагистрала „Хемус“. \r\n*** \r\nОт 14.00 часа министърът на енергетиката Теменужка Петкова ще присъства на официалното представяне на доклада на Българската академия на науките относно възможностите за реализация на активите, свързани с проекта АЕЦ „Белене“, което ще се състои в Големия салон на БАН. \r\n***\r\nОт 09.00 часа ще започне заседанието на Народното събрание.\r\n***\r\nОт 09.30 часа ще започне седмичното заседание на Пленума на Висшия съдебен съвет.\r\n*** \r\nОт 09.30 часа в зала „Мусала” на хотел „Хилтън“ ще се проведе бизнес форум на тема „Предизвикателства и възможности пред бизнеса по време на Българското председателство на Съвета на ЕС”.\r\n*** \r\nОт 09.30 часа 6-и състав на Специализирания наказателен съд ще заседава по делото срещу Даниел Б., Христо П. и др., на които са повдигнати обвинения за организиране и ръководене на организирана престъпна група.\r\n*** \r\nОт 10.00 часа, в конферентната зала на Министерството на здравеопазването, ще бъдат представени резултати от изследванията на СЗО за България - „Обзор на състоянието на здравеопазването и благосъстоянието на населението“ и „Характеристики на здравеопазването и благосъстоянието на населението“. \r\n***\r\nОт 10.00 часа пред сградата на Софийския затвор служителите на затворите ще излязат на символичен протест с настояване за увеличение на заплатите.\r\n***\r\nОт 10.00 часа в Аула магна на СУ „Св. Климент Охридски“ ще бъде открита международна научна конференция на тема „Хумболтианците и научният прогрес в страните от Централна и Югоизточна Европа“ по повод 25-ата годишнина на Хумболтовият съюз в България. \r\n*** \r\nОт 10.00 часа 3-ти състав на Специализирания наказателен съд ще заседава по делото срещу Мелиад Ф. и  Хасан Х., на които са повдигнати обвинения за тероризъм.\r\n*** \r\nОт 10.00 часа 5-и състав на Специализирания наказателен съд ще заседава по делото срещу Хованес М., Пламен Т. и др., на които са повдигнати обвинения за  организиране и ръководене на организирана престъпна група с цел избягване плащане на данъчни задължения в големи размери\r\n*** \r\nОт 10.00 часа 12-и състав на Специализирания наказателен съд ще заседава по делото срещу Гриша Г., Данаил Г. и др., на които са повдигнати обвинения за организиране и ръководене на организирана престъпна група.\r\n*** \r\nОт 10.00 часа 10-и състав на Специализирания наказателен съд ще заседава по делото срещу Цветомир М., Борислав П. и др., на които са повдигнати обвинения за организиране и ръководене на организирана престъпна група.\r\n***\r\nОт 11.00 часа в Националния пресклуб на БТА ще се проведе пресконференция на тема „Отбелязваме Месеца на борбата с рака на белия дроб. Какви са новите възможности за лечение?“\r\n***\r\nОт 11.00 часа в ателие 1 на Националната художествена академия ще бъде открита изложба от конкурс за плакат „30 години програма Еразъм“. \r\n***\r\nОт 11.30 часа председателят на Комисията по здравеопазването д-р Даниела Дариткова ще открие 4 информационни щанда, разположени в кулоарите на Народното събрание, на които народните представители и гостите на парламента ще могат да се запознаят с дейността на здравните медиатори.\r\n***\r\nОт 11.35 часа в Sofia Event Center ще започнат лекцциите от тазгодишното издание на ISTA Conference (The Innovations in Software Technologies and Automation Conference).\r\n***\r\nОт 12.00 часа в Националния пресклуб на БТА ще се състои пресконференция по повод\r\nНационалния музикално-фолклорен конкурс “ОРФЕЕВИ ТАЛАНТИ” - ПЛОВДИВ 2018 г.\r\n***\r\nОт 12.00 часа в Дома на Европа ще се проведе дискусионен форум „Отпадъци и общество. Управление на отпадъците с мисъл за хората”, организирано от сдружение „За Земята”.\r\n***\r\nОт 12.30 часа в зала „Изток” на Народното събрание ще се състои дискусия по повод 10-годишнината от създаването на Сдружение „Национална мрежа на здравните медиатори”.\r\n***\r\nОт 14.15 часа в зала „Изток” на Народното събрание ще се проведе кръгла маса  на тема „Агресията в българското общество – необходимост от противодействие”.\r\n*** \r\nОт 14.30 часа 6-и състав на Специализирания наказателен съд ще заседава по делото срещу Тодор С., Владимир Р. и др., на които са повдигнати обвинения за организиране и ръководене на организирана престъпна група.\r\n*** \r\nОт 15.00 часа 5-и състав на Софийски градски съд ще заседава по делото срещу Ирена И. -  съдия от Белоградчик и др., на коитоса повдигнати обвинения за престъпления по служба.\r\n*** \r\nОт 16.00 часа в „София хотел Балкан“ ще се проведе конференцията „Образование и бизнес: рЕволюция“.\r\n***\r\nОт 17.30 часа в къща музей „Петко и Пенчо Славейкови”, Националният литературен музей ще представи изложбата „Венец за българката” – фрагменти от богатата етнографска колекция на семейство Славейкови.\r\n***\r\nОт 18.00 часа в в Националната галерия Двореца ще бъде открита изложба от посолствата на държавите от Вишеградската група.\r\n***\r\nОт 18.30 часа в Литературния клуб на Столична библиотека ще бъде представен поетът Александър Секулов.\r\n*** \r\nОт 19.00 часа в зала 1 на НДК с дебютния игрален филм на режисьора Галин Стоев „Безкрайната градина” ще бъде открит фестивалът „Киномания“.\r\n***\r\nОт 19.30 часа в Националния исторически музей ще бъде отворена първата бутилка на младото вино „Божоле“. Първата бутилка от новата реколта ще отворят Н.Пр. Ерик Льобедел, посланик на Франция в България, в ролята си на патрон на церемонията, и Стефан Делайе, председател на Френско-българската търговска и индустриална камара (ФБТИК).\r\n*** \r\nОт 09.00 часа в зала „22 септември“ в  Временната комисия за подбор на кандидати за съдебни заседатели за Окръжен съд- Благоевград ще проведе изслушване на кандидатите подали документи.\r\n***\r\nОт 11.00 часа на пл. „Георги  Измирлиев“ ще се проведе „Фестивал на толерантността“.\r\n***\r\nОт 16.30 часа в централата на ГЕРБ, на ул. „Конт Андрованти 5” общинският съветник Димитринка Буланова ще има приемен денс граждани.\r\n*** \r\nОт 16.30 часа на площад „Тройката“ ще се проведе концерт по повод Деня на толерантността.\r\n***\r\nОт 11.00 часа в Центъра за развитие на общността ще бъде отбелязан Международният ден на толерантността чрез изработване на поздравителни картички за празника и  шествие по центъра.\r\n***\r\nОт 10.00 часа в зала № 4 (зала„Пресцентър“) на Фестивален и конгресен център ще се състои пресконференция по повод откриването на Киномания Варна 2017.\r\nФестивален и конгресен център – Варна.\r\n*** \r\nОт 14.00 часа общинският съветник от ГЕРБ Славчо Славов ще има приемна за граждани в офиса на партията на ул. „Георги Бенковски” №1.\r\n***\r\nОт 18.00 часа във Фестивален и конгресен център Варна ще се проведе тържествено събрание – концерт по случай 120-та годишнина от създаването на Военноморска база Варна и Празника на Пункт за базирате Варна.\r\n***  \r\nОт 09.00 часа в зала 314 на Областна администрация ще се проведе Първата международна среща по проект „Да помним европейските десетилетия“ /Remind me the European decades/. Тя е в рамките на програма „Европа за гражданите“, а партньор в дейностите е  Европейският информационен център във Велико Търново. \r\n***\r\nОт 12.00 часа пред сградата на Общината ще започне информационна кампания под мотото „Да подарим здраве“, с която ще бъде отбелязан Международният ден без тютюнопушене.\r\n***\r\nОт 12.00 часа младежи и доброволци към център „Амалипе“ ще раздават пред сградата на Община Велико Търново, прегръдки и флаери с толерантни послания по повод Международния ден на толерантността. От 14.00 часа в пети корпус към ВТУ \"Св. Св. Кирил и Методий\",  ще се организира публична лекция  на  проф. дпн. Мариана Мандева. ,,За четенето на официалния български език като втори език в началния училищен етап“  – ,,Академично и лично“. \r\n***\r\nОт 13.00 часа в Народна библиотека „П.Р.Славейков“ ще бъде открита XVI-та Национална научна конференция с международно участие „Библиотеки – четене – комуникации“, посветена на 190-годишнината от рождението на видния български поет, публицист и политик Петко Рачев Славейков.\r\n***\r\nОт 14.00 часа в Нова зала на Общината започва двудневно обучение на областни координатори относно Националната стратегия за насърчаване на равнопоставеността на жените и мъжете, както по изискванията на Закона за равнопоставеност на жените и мъжете. Инициативата е на Министерството на труда и социалната политика и ще бъде открита от заместник-министъра Росица Димитрова.\r\n***\r\nОт 10.30 и от 12.30 часа ще се проведат финалите на общинските ученически игри по футбол – VIII-X клас.\r\n***\r\nОт 17.00 часа в Голямата зала на Община Велико Търново ще се състои концерт на децата от детските градини „Рада Войвода“ и „Иванка Ботева“ по повод Международния ден на толерантността. Концертът е под патронажа на кмета Даниел Панов.\r\n***\r\nОт 18.00 часа в  Художествена галерия „Борис Денев“ ще бъде открита юбилейната изложба живопис – „Преображения“ с автор Янко Маринов.\r\n***\r\nОт 13.00 часа в зала „Евроклуб“ на ГПЧЕ „Йордан Радичков“ ще се проведе урок по литература по програмата „Писател назаем“.\r\n***\r\nОт 17.30 часа в общата читалня на Регионална библиотека „Христо Ботев“ ще бъде представена книгата „Паническо разстройство“ на Анна Маринова.\r\n***\r\nОт 17.30 часа в малката зала на Регионалния исторически музей ще се проведе творческа вечер на писателя Владимир Зарев.\r\n***\r\nОт 18.30 часа в Народно читалище „Развитие 1869“ ще се състои концерт на Симфониета Враца с диригент  Христо Павлов и солист  Симеон Гошев /пиано/.\r\n*** \r\nОт 10.30 часа в библиотеката на Технически университет ще се проведе конференция на тема „Науката среща парламентите и регионите“.\r\n***\r\nОт 17.30 часа в Огледална зала „Нели Божкова“ ще бъде представена книгата „Хавра” на Захари Карабашлиев.\r\n***\r\nОт 10.00 часа доброволци от Центъра за развитие на общността ще  се посетят  СУ „Неофит Рилски ‘‘, ПГ ‚ „Христо Ботев‘‘, ОДЗ „Юрий Гагарин‘‘, ЦРДУ, ЦОП, Община Долна баня и Бюро по труда във връзка с отбелязването на Международният ден на толерантността.\r\n*** \r\nОт 13.30 часа в СУ „Св. Климент Охридски“, Областен информационен център – Варна ще представи книгата „Заедно за Европа“ – 60 години Европейски социален фонд.\r\n***  \r\nОт 10.00 часа заседателна зала 211 на Община Елена информационни срещи на тема „Възможности за финансиране от Европейските структурни и инвестиционни фондове (ЕСИФ)“.  \r\n***\r\nОт 12.30 часа в 61 Стрямска механизирана бригада ще се проведе Ден на отворените врати по повод Празника на Сухопътните войски – 19 ноември. За посетителите ще бъдат организирани два тура, които включват статичен показ на въоръжение и техника, действие на пеши патрул при попадане в засада и ескортиране и охраняване на важна личност.\r\n*** \r\nОт 17.30 часа в музея на фотографията и съвременните визуални изкуства ще бъде открита изложбата  „Времето, в което живях“ със снимки на Никола Стоичков.\r\n***\r\nОт 13.30 часа в Окръжен съд ще се гледа делото за убийството на Николай Радев от Дупница. \r\n***\r\nОт 10.00 часа в СУ  - Професионална Селскостопанска Гимназия,  Центърът за развитие на общността за пореден път ще отбележи деня на толерантността.\r\n*** \r\nОт 11.00 часа в зала 310 в сградата на Общинска администрация Нови пазар ще се проведе начална пресконференция по проект за повишаване на енергийната ефективност на многофамилни жилищни сгради в града.\r\n***\r\nОт 11.00 часа в Регионалния пресклуб на БТА ще се състои пресконференция на политическите партии \"Да България\", ДСБ и \"Зелените\" по  повод предстоящ граждански протест под наслов „КОЙ управлява община Пазарджик“.\r\n*** \r\nОт 10.00 часа в заседателната зала на Община Перник кметът Вяра Церовска ще даде пресконференция и ще направи отчет за двете години управление.\r\n*** \r\nОт 11.00 часа в Регионалния пресклуб на БТА ще се състои пресконференция на Национално училище по изкуствата „Панайот Пипков“ след международното турне в Германия и Унгария.\r\n*** \r\nОт 09.00 часа в 5 зала, състав на Окръжен съд – Пловдив ще заседава по делото срещу Никола Д., който е обвинен за убийството на сина си. \r\n***\r\nОт 09.30 часа в зала №1 на Пловдивския апелативен съд ще се гледа делото, образувано по жалба на подсъдимия Ириза И. срещу присъда на Окръжен съд – Хасково, с която е признат за виновен в причиняване на смърт по непредпазливост при управление на МПС. \r\n***\r\nОт 11.00 часа в зала №1 на Пловдивския апелативен съд ще се гледа делото образувано по жалба на подсъдимия Христо Т. и протест на Окръжна прокуратура – Стара Загора, с която той е признат за виновен, че управлявайки влак със скорост от 106 км/ч, при разрешена до 40 км/ч,  е причинил по непредпазливост смъртта на едно лице и телесни повреди на други четири лица.\r\n***\r\nОт 11.30 часа в Регионалния пресклуб на БТА ще се състои пресконференция на Румен Петков и членове на националното ръководство на ПП АБВ. Тема: АБВ настоява инспектората на ВСС да провери действията или/и бездействията на прокуратурата в Пловдив по редица обществено огласени случаи.\r\n***\r\nОт 16.00 часа общинският съветник от ГЕРБ Веселин Маневски ще се срещне с граждани в офиса на партията в район „Южен” на ул. „Академик Петър Динеков” № 1А. \r\n***\r\nОт 17.00 часа общинският съветник от ГЕРБ Пенчо Малинов ще се срещне с граждани в офиса на партията в район „Източен” на ул. „Коста Паница” №5.\r\n***\r\nОт 17.30 часа общинските съветници от ГЕРБ Петър Попов и Ясен Михайлов ще имат приемна за граждани в офиса на партията в район „Западен” на ул. „Царевец” № 9. \r\n***\r\nОт 17.30 часа общинският съветник от ГЕРБ Гошо Къчков ще се срещне с граждани в офиса на партията в район „Северен” на бул. „Марица” №91. \r\n*** \r\nОт 10.30 часа в зала 308 на Община Разград кметът д-р Валентин Василев ще връчи парична награда на Ремзи Реджеб Осман за постигнати високи резултати през 2017 година. \r\n*** \r\nОт 09.30 часа в спортна зала „Лудогорец” местната комисия за борба срещу противообществените прояви на малолетните и непълнолетните и Ученическа спортна школа „Руси Бухтев” провеждат ученическо спортно състезание „Бързи, смели, сръчни – играем честно, общуваме толерантно”.\r\n***\r\nОт 10.00 до 14.00 часа в сградата на областната дирекция на ДФ „Земеделие” ще се проведе ден на отворените врати.\r\n***\r\nОт 17.00 часа в зала „Европа“ на Доходно здание  ще бъде представена книгата на Миглена Ангелова „Искрено и лично за Големия VIP Брат“. \r\n***\r\nОт 19.00 часа в Доходно здание ще се проведе първата от поредицата Джаз срещи в Русе.\r\n***\r\nОт 17.30 часа астрономическата обсерватория „Галилео Галией“  ще бъде домакин на лекция и дискусия за праховото замърсяване на въздуха. \r\n***\r\nОт 10.30 часа в  заседателната зала на община Симитли кметът на общината Апостол Апостолов и общинското ръководство ще дадат пресконференция във връзка с поредната трагедия в Рудник „Ораново“. \r\n***\r\nОт 16.30 часа в Читалище „Св. Климент Охридски“ поетът Борислав Владиков ще представи творчеството си.\r\n*** \r\nОт 14.00 часа в хотел „Спорт Палас“ обудсманът Мая Манолова ще открие Петата национална среща на представители на Ученическите парламенти от цялата страна – Лидерска академия „Училище по толерантност“, организирана от център „Амалипе“. \r\n***\r\nОт 10.00 часа в 101 алпийски батальон от състава на Сухопътните войски ще се проведе ден на отворени врати по повод предстоящия Празника на Сухопътните войски. \r\n***\r\nРЗИ – Смолян ще отбележи Световния ден за профилактика на раковите заболявания със скринингови изследвания за рак на млечната жлеза.\r\n***\r\nОт 09.30 часа  в СУ ,,Св. Св Кирил и Методий“ представители на Център ,,Амалипе“ ще отбележат за първи път  в град Смядово ,,Деня на толерантността“ презентация на тема ,,Толерантност“.  \r\n*** \r\nОт 15.00 часа ще се състои официалното откриване на изцяло обновения Детски отдел към Народно читалище „Светлина - 1927“ с. Давидово, общ. Търговище. \r\n*** \r\nВ 9.00 часа в зала 203 в сградата на общината,  Елжбиета Цонева, съпругата на арх. Иван Цонев, бивш директор на кукления театър в Шумен ще връчи дарение.\r\n*** \r\nОт 10.00 часа в Областния информационен център ще се проведе бизнес обучение-семинар „Онлайн търговията и възможностите пред малките и средните предприятия за увеличаване на продажбите“.", "date": "2017.11.15", "title": "Предстоящи събития в страната за 16 ноември (Агенция „Фокус“)"}
{"url": "http://www.focus-news.net/news/2017/11/15/2457439/sport-obvinen-v-koruptsiya-vissh-futbolen-chinovnik-na-fifa-se-samoubi.html", "text": "Обвинен в корупция бивш президент на аржентинския футбол - Хорхе Делон се е самоубил. Висшият футболен чиновник се е хвърлил под влака и е загинал в предградие на Буенос Айрес. Това е станало часове, след като е научил какво се е случило на процеса в Ню Йорк, който е във връзка с корупцията във ФИФА. \r\nДелон е бил обвинен, че е получил милиони долари под формата на бъчви вино в замяна на телевизионните права за футболните срещи.\r\nВ тази \"афера\" е замесен и бившият координатор на \"Футбол за всички\" Пабло Паладино.", "date": "2017.11.15", "title": "Спорт: Обвинен в корупция висш футболен чиновник на ФИФА се самоуби"}
{"url": "http://www.focus-news.net/news/2017/11/15/2457440/korea-herald-yuzhnokoreyskite-vlasti-predpriemat-merki-sled-zemetresenieto-s-magnitud-54-v-yugoiztochnata-chast-na-stranata.html", "text": "Южнокорейското правителство предприе спешни мерки след земетресението с магнитуд 5,4 по скалата на Рихтер, ударило югоизточния индустриален град Поханг в провинцията Северен Гьонгсанг, пише  Korea Herald.\r\nЗеметресението е регистрирано в 14:29 часа местно време (7:29 часа сутринта българско време) на 9 км. от град Поханг с последвали афтершокове.  Това е второто по сила земетресение на територията на страната, откакто се води статистика. \r\nПо данни на МВР на страната няма загинали, но се съобщава за най-малко 10 ранени.  От там са установили щаб за справяне с извънредната ситуация. \r\nСпоред местните жители земетресението е разтресло сградите и от лавиците в домовете са падали предмети. Земетресението е било усетено и в Сеул, разположен на 530 км. от епицентъра.  В региона е имало прекъсвания на интернета и на комуникациите.  Виктор Турмако", "date": "2017.11.15", "title": "Korea Herald: Южнокорейските власти предприемат мерки след земетресението с магнитуд 5,4 в югоизточната част на страната"}
{"url": "http://www.focus-news.net/news/2017/11/15/2457442/kyustendil-obosobeni-sa-pet-rayona-za-smetosabirane-i-izvozvane-na-bitovite-otpadatsi-ot-naselenite-mesta-v-obshtinata.html", "text": "Обособени са пет района за сметосъбиране и извозване на битовите отпадъци от населените места в община Кюстендил. Това каза пред Радио „Фокус” – Кюстендил Огнян Янев, кмет на село Стенско. По думите му вече е изготвен график, който съдържа честота на събиране и извозване на битовите отпадъци в града и селата. Районите са съобразени с броя на жителите в тях и поставените съдове за смет. В селата сметоизвозването ще бъде два пъти месечно, а в града събирането на отпадъците е от един до два пъти на седмица. Металните специализирани съдове за събиране на битови отпадъци със вместимост 4 куб. м. и съдовете за строителни отпадъци ще се извозват след подаден сигнал от страна на кмета в съответното населено място и от организаторите към Общинско предприятие „Чистота”.\r\nВенцеслав ИЛЧЕВ", "date": "2017.11.15", "title": "Кюстендил: Обособени са пет района за сметосъбиране и извозване на битовите отпадъци от населените места в общината"}
{"url": "http://www.focus-news.net/news/2017/11/15/2457443/plovdiv-predstavitel-na-yaponskiya-grad-na-rozata-murayama-shte-se-vklyuchi-v-zhurito-na-konkursa-tsaritsa-na-rozata-2018-godina-v-karlovo.html", "text": "Представител на японския град на розата Мураяма ще се включи в журито на конкурса „Царица на розата“ 2018 година в Карлово. Желанието за това е било заявено по време на визитата на делегация от японския град в Карлово, съобщи за Радио „Фокус” - Пловдив Слави Джалъзов, началник отдел „Канцелария” в община Карлово. Очаква се делегация от 25 души да посети Празника на розата 2018, който се провежда в Карлово. Подготвя се побратимяване на японския град Мураяма и Карлово. Култът към розата и нейното отглеждане е една от допирните точки на Карлово и Мураяма. Подобно на град Карлово в японския град се отглеждат рози. Мураяма се слави с парк „Хигашизава“, в който се отглеждат 750 вида рози от цял свят, включително и от България. Японският град също провежда Празници на розата два пъти в годината, през юни и септември. Двата града ще си сътрудничат още в областта на културата, икономиката и екологията.\r\nЯпонският град Мураяма е и градът на черешите. Да подариш кило череши там означава голямо уважение, тъй като черешите са много скъп плод.\r\nЯпонците са проявили интерес към розовите и лавандулови насаждения в Карловско, към парковете и начините за тяхното благоустрояване, чистотата на въздуха и минералните извори.\r\nЦветана ТОНЧЕВА", "date": "2017.11.15", "title": "Пловдив: Представител на японския град на розата Мураяма ще се включи в журито на конкурса „Царица на розата“ 2018 година в Карлово"}
{"url": "http://www.focus-news.net/news/2017/11/15/2457444/ekathimerini-broyat-na-zaginalite-pri-navodneniyata-v-gartsiya-dostigna-do-13-dushi.html", "text": "Гръцките пожарникари са открили тялото на мъж в мазето на наводнен дом и жена е била открита мъртва в местен магазин в районите край Атина, пострадали от наводненията. Така общият брой на загиналите достига до 13 души, пише  Ekathimerini.\r\n11 от загиналите – четири жени и седем мъже, са открити в малкия град Мандра, който е най-тежко пострадал от наводненията. Бреговата охрана е открила телата на други двама мъже в морето, където се смята, че са попаднали, завлечени от придошлите води.  Виктор Турмаков", "date": "2017.11.15", "title": "Ekathimerini: Броят на загиналите при наводненията в Гърция достигна до 13 души"}
{"url": "http://www.focus-news.net/news/2017/11/15/2457445/news-247-gratskiyat-ministar-na-turizma-elena-kundura-smyata-che-stranata-shte-bade-posetena-ot-nad-30-mln-turisti-do-kraya-na-2017-g.html", "text": "Министърът на туризма Елена Кундура определи настоящата година като „голяма година за гръцкия туризъм\", цитирайки предварителни данни за очаквани около 30 млн. туристи, които ще посетят страната до края на настоящата 2017 г., предава гръцкото електронно издание \"News 247\". \r\nОчаква се и значително увеличение на приходите от туризма.\r\nСпоред министър Кундура „За четвърта поредна година е регистриран постоянен ръст от над 7 %, като през 2015 г. Гърция е била посетена от 26 млн. туристи, през 2016 г. от 28 млн. туристи\".\r\nОт началото на годината Гърция е регистрирала двуцифрен ръст на туристите от почти всяка европейска страна, включително Германия, Франция и скандинавските страни. Оптимистични са показателите и за туристическите пазари на САЩ, Канада, Близкия Изток и Китай.\r\nС 6 % е увеличен броят на британските граждани, пристигнали в страната със самолети.\r\nОт началото на годината са открити нови 150 полетни маршрути, като през 2018 г. се предвижда броят им да нарасне с допълнителни полети до Великобритания и Ирландия.\r\nГръцкото министерство на туризма отчита и удължаване на периода на чартърите, като част от заявените полети, които е трябвало да бъдат приключени до края на октомври са удължени до януари 2018 г. \r\n\"News 247\" съобщава, че от началото на годината страната е била посетена от над 3 млн. туристи, пътували с круизни кораби, като спадът в търсенето на Турция и проблемите с бежанците в Източното Средиземноморие са  довели до общо намаляване на круизите, съобщава Радио „Фокус“ в рубриката „Балкански туристически часовник“.\r\nЗа развитие на туристическия бизнес през следващата година е предвидена модернизация на 14 регионални аеропорта, както и стартирането на 265 нови проекти за изграждане на четири и пет звездни хотели и ваканционни комплекси.", "date": "2017.11.15", "title": "News 247: Гръцкият министър на туризма Елена Кундура смята, че страната ще бъде посетена от над 30 млн. туристи до края на 2017 г."}
{"url": "http://www.focus-news.net/news/2017/11/15/2457446/pazardzhik-izgrazhdat-nova-detska-ploshtadka-v-selo-panagyurski-kolonii.html", "text": "Със средства от капиталовата програма успяхме да асфалтираме една улица в село Панагюрски колонии, каза за Радио „Фокус“ – Пазарджик кметът на населеното място Петко Стоев. Той обясни, че става дума за улица „Вергил Димов“. „Освен това бяха изкърпени дупки в цялото село, направена бе и една изкуствена неравност. В момента работим по изграждането на детска площадка. По нея остава още малко работа и в скоро време ще я завършим“, обясни Стоев. Той допълни, че вече е изграден паркинг, а през следващата година се очаква да бъде завършен и нов тенис корт. „Стараем се да осигурим добри условия за туристите, които посещават Панагюрски колонии. Новият тенис корт ще може да се използва безплатно от всички желаещи да спортуват“, уточни Стоев.\r\nВаня НИКОЛОВА", "date": "2017.11.15", "title": "Пазарджик: Изграждат нова детска площадка в село Панагюрски колонии"}
{"url": "http://www.focus-news.net/news/2017/11/15/2457447/regnum-rusiya-zapochna-dostavkata-na-tankove-t-90s-na-irak.html", "text": "Русия започна прилагането на договора за доставка на танкове Т-90С за Ирак, предава Regnum.\r\nПо данни на Федералната служба по военно-техническо сътрудничество на Русия корпорацията „Уралвагонзавод“ реализира договора с Ирак в пълно съответствие с по-рано уговорения график. През 2017 г. компанията планира да достави на арабската държава 64 танка Т-90С и Т90-СК. \r\nСпоред втори договор „Уралвагонзавод“ трябва да достави на Виетнам 73 такива танка.  Виктор Турмаков", "date": "2017.11.15", "title": "Regnum: Русия започна доставката на танкове Т-90С на Ирак"}
{"url": "http://www.focus-news.net/news/2017/11/15/2457448/vratsa-peshehodni-pateki-v-blizost-do-uchilishta-v-grada-shte-badat-osvezheni-ot-mladezhi.html", "text": "Пешеходни пътеки в близост до училища във Враца ще бъдат освежени от младежи, съобщиха инициаторите от Младежкия център в града. Проектът, по който те работят включва освежаването на пешеходни пътеки по улиците във Враца, които са в близост до детски градини и училища. Ще бъдат подновени пешеходните пътеки и на улици и кръстовища, които са с повишен риск от пътнотранспортни произшествия и по които преминава по-голям поток от пешеходци. Дейността по проекта ще продължи една година. С първата пешеходна пътека, която ще бъде освежена ще бъде от Младежкия център във Враца ще почетат Световния ден за възпоменание на жертвите от пътнотранспортните произшествия – 19 ноември.", "date": "2017.11.15", "title": "Враца: Пешеходни пътеки в близост до училища в града ще бъдат освежени от младежи"}
{"url": "http://www.focus-news.net/news/2017/11/15/2457449/vesela-lecheva-bsp-predsedatelyat-na-ns-se-opita-da-zatvori-ustata-na-opozitsiyata.html", "text": "Днес бяхме свидетели на един изключително лош ден за демокрацията – председателят на НС, избран да пази устоите на парламентарната дейност, се опита да затвори устата на опозицията. А Народното събрание е трибуна, от която опозицията може да задава въпроси, да чака отговори от управляващите. Това заяви зам.-председателят на ПГ на „БСП за България” Весела Лечева по БТВ по повод изгонването от заседанието на НС на председателя на БСП Корнелия Нинова и на зам.-председателя на ПГ на \"БСП за България\" Антон Кутев, съобщиха от пресцентъра на БСП.\r\n„Опозицията е тази, която трябва да бъде коректив на управлението”, категорична бе Лечева и допълни, че БСП е изразила желанието си да подкрепи българско председателство, защитаващо националния ни интерес. „Това обаче не означава, че ще мълчим за 6 месеца, докато трае българското председателство”, подчерта Лечева.\r\nПо повод доклада на Европейската комисия за напредъка на България Весела Лечева каза: „Самият факт, че продължава наблюдението над България, когато самите ние ще председателстваме Съвета на ЕС, показва какъв е нашият „напредък”. И каквото и да говорят управляващите, го правят, за да замажат и принизят оценките, които ни даде Европейската комисия с нейния доклад за напредъка на България”. Във връзка с доклада, тя посочи корупцията в страната ни като най-сериозният проблем. „Корупция има навсякъде в държавата. А единственият напредък, който е посочен в доклада е фактът, че имаме нов антикорупционен закон, с много съмнения от наша страна - до какви резултати ще доведе той”, посочи зам.-председателят на ПГ.\r\nНа въпрос къде според БСП е най-голямата корупция в държавата, Весела Лечева заяви, че предстои анализ на всички инфраструктурни проекти. „Да не забравяме колко милиарди се изхарчиха за санирането. Колко хора се възползваха, как се управляваше този ресурс. В здравеопазването - самият министър призна за кръгове, които източват системата. А на границата ни? Какво показа филмът на Елена Йончева - показа как се изразходват парите за оградата и сериозните проблеми с нея. Видяхте и разликата между нашата ограда и гръцката, която дори е и по-евтина от нашата”, посочи зам.-председателят на ПГ.", "date": "2017.11.15", "title": "Весела Лечева, БСП: Председателят на НС се опита да затвори устата на опозицията"}
{"url": "http://www.focus-news.net/news/2017/11/15/2457450/euractiv-spored-doklad-na-es-balgariya-i-rumaniya-belezhat-progres-v-prilaganeto-na-pravosadnite-reformi-no-vse-oshte-ima-rabota-za-varshene.html", "text": "Според доклад на Европейската комисия България и Румъния са постигнали определен прогрес в прилагането на правосъдната реформа и в борбата срещу корупцията, но „все още има работа за вършене“, предава  EURACTIV.\r\nКомисията издаде доклад по Механизма за сътрудничество и проверка за България и Румъния. Вицепрезидентът ѝ Франс Тимерманс заяви, че „има прогрес в определени сфери, но все още има работа за вършене“. \r\nТова е първият случай, в който в подобен доклад се допуска възможност да се прекрати мониторингът. Това може да открие пътя към евентуално присъединяване на двете държави към Шенген, което за момента е блокирано от някои страни членки на ЕС , имащи резерви относно прогреса в правосъдните реформи и в борбата срещу корупцията. \r\nТимерманс съобщи, че разчита правителствата в Букурещ и в София „да следват необходимите реформи и да избягват отстъпление, за да може да работим заедно към целта да се прекрати Механизма до края на мандата на настоящата Комисия“. \r\nЗа разлика от предишни случаи ЕК похвали България, докато подчерта по-бавния постигнат прогрес в Румъния. „Макар и политическата несигурност в България да доведе до определено забавяне в прилагането на реформите по-рано тази година, процесът си върна инерцията след месец май, дори и резултатите все още да не са видими в сферите, изискващи правосъдна реформа и правителствено действие, като борбата срещу корупцията“, пише в доклада.За Румъния ЕК „отбелязва, че инерцията в реформите през 2017 г. е в застой, а изпълняването на оставащите препоръки е забавено“. \r\nПрез септември председателят на Европейската комисия Жан-Клод Юнкер заяви, че и двете страни трябва да се присъединят към Шенген, защото изпълняват всички технически критерии.  Виктор Турмаков", "date": "2017.11.15", "title": "EURACTIV: Според доклад на ЕС България и Румъния бележат прогрес в прилагането на правосъдните реформи, но „все още има работа за вършене“"}
{"url": "http://www.focus-news.net/news/2017/11/15/2457451/kyustendil-gradat-shte-bade-domakin-na-natsionalno-sastezanie-po-prirodni-nauki-i-ekologiya.html", "text": "Кюстендил ще бъде домакин на Национално състезание по природни науки и екология. Това съобщи за Радио „Фокус” – Кюстендил Здравка Тасева, директор на Шесто основно училище „Св. Паисий Хилендарски” в Кюстендил. По думите й в периода от 25 до 26 ноември в Кюстендил ще се проведе Национално състезание по природни науки и екология, организатори на състезанието са Министерство на образованието и науката, Регионално управление на образованието – Кюстендил и Шесто основно училище „Св. Паисий Хилендарски” в Кюстендил. Съгласно регламента националното състезание по природни науки и екология се провежда в два кръга, в два последователни дни: в първия кръг участниците представят разработения от тях цялостен проект на постерна сесия-изложба. Във втория кръг проектите се представят и защитават публично. Представянето – презентацията, е в рамките на не повече от 10 минути.\r\nВенцеслав ИЛЧЕВ", "date": "2017.11.15", "title": "Кюстендил: Градът ще бъде домакин на Национално състезание по природни науки и екология"}
{"url": "http://www.focus-news.net/news/2017/11/15/2457452/ministar-nikolina-angelkova-mkd-prognozite-za-predstoyashtiya-zimen-sezon-sa-optimistichni.html", "text": "Прогнозите за предстоящия зимен сезон са оптимистични, като се очаква да бъдат постигнати между 5 и 10 на сто ръст в посещенията на чуждестранни туристи спрямо миналата година. Това заяви министърът на туризма Николина Ангелкова в интервю за македонското издание МКД. Ангелкова напомни, че зимният сезон 2016/2017 г. e бил рекорден за България, като общият брой посещения на чуждестранни туристи е бил 1 млн. 476 хил., а ръстът от 19,6 % - най-високият от влизането на България в ЕС през 2007 г, предава Радио „Фокус“ в рубриката „Балкански туристически часовник“.\r\n\"Традиционно най-висок интерес има от съседните държави, сред които е и Македония, но тази година очакваме сравнително голям интерес през зимните месеци и от Великобритания, Германия и др.\", обясни министърът. По думите ѝ планираните полети до летищата в Пловдив, Бургас и Варна показват, че на тях се очаква да пристигнат повече от 270 хил. пътници, като според предварителните данни през зимните месеци на летище Пловдив се очакват пътниците да са близо 2 пъти повече спрямо миналия зимен сезон. \"Прогнозите са морските ни аеропорти Варна и Бургас да посрещнат съответно 61 и 51,3 процента повече пътуващи в сравнение със същия период година по-рано. „Трябва да отбележа, че на тях пристигат около 10 % от всички туристи, които се очаква да дойдат у нас през зимния сезон 2017/2018. Все още обаче очакваме информация от летище София\", каза още Николина Ангелкова и добави, че основната част от гостите туристи от близките страни пристигнат в България с автобуси и автомобили, както и през летище София.", "date": "2017.11.15", "title": "Министър Николина Ангелкова, МКД: Прогнозите за предстоящия зимен сезон са оптимистични"}
{"url": "http://www.focus-news.net/news/2017/11/15/2457453/plovdiv-vtoroto-izdanie-na-festivala-hills-of-rock-shte-se-provede-na-20-i-21-yuli-v-grada-shte-ima-i-kontsert-na-iron-maiden.html", "text": "Второто издание на фестивала „Hills of Rock” ще се проведе на 20 и 21 юли на Гребната база в Пловдив, в допълнение ще има концерт на Iron Maiden. Това съобщиха за Радио „Фокус“ – Пловдив организаторите  на събитието. Фестивалът е ежегоден и е част от програмата на „Пловдив – Европейска столица на културата 2019“. Очаква се скоро да бъде предоставена и информация за участниците във фестивала. Организаторите уточниха, че концертът на Iron Maiden ще се състои на 22 юли, ще е самостоятелен и с отделни билети в допълнителен ден към „Hills of Rock“. На 22 юли концертът ще е „Hills Exclusive“ – нов формат, чрез който фестивалът „Hills of Rock“ ще представя специални концерти на световноизвестни артисти извън фестивалните дни. На желаещите да присъстват организаторите предлагат отделен билет за всяко едно от двете събития, както и комбиниран за двете събития „Hills of Rock” и „Iron Maiden”.\r\nТони МИХАЙЛОВ", "date": "2017.11.15", "title": "Пловдив: Второто издание на фестивала „Hills of Rock” ще се проведе на 20 и 21 юли в града, ще има и концерт на Iron Maiden"}
{"url": "http://www.focus-news.net/news/2017/11/15/2457454/afp-afrikanskiyat-sayuz-smyata-che-krizata-v-zimbabve-prilicha-na-prevrat.html", "text": "Председателят на Африканския съюз и президент на Гвинея Алфа Конде заяви, че кризата в Зимбабве „прилича на преврат“ и призова армията на страната да прекрати настоящите си действия и да се подчини на конституционния ред, предава  AFP.\r\nКонде добави, че Африканският съюз обсъжда действията на армията в Зимбабве като „явен опит на войниците да поемат насила властта“.  Виктор Турмаков", "date": "2017.11.15", "title": "AFP: Африканският съюз смята, че кризата в Зимбабве „прилича на преврат“"}
{"url": "http://www.focus-news.net/news/2017/11/15/2457455/zaradi-izklyuchvane-na-podstantsiya-boyana-v-sofiya-vremenno-e-prekasnato-elektrozahranvaneto-v-chasti-ot-nyakolko-kvartala.html", "text": "Изключване на подстанция \"Бояна\" в София е причината за временно прекъсване на електрозахранването на клиенти на компанията в части от кварталите \"Бояна\", \"Бъкстон\", \"Киноцентър\", \"Княжево\", \"Манастирски ливади-запад\", \"Павлово\" и \"Изгрев\". Това съобщиха от пресцентъра на ЧЕЗ България. Вероятната причина е повреда, в резултат на което е реагирала автоматична защита. Екипи на компанията вече възстановиха електрозахранването за част от засегнатите клиенти по резервна схема, като работата продължава и се очаква до 30 минути електрозахранване да бъде осигурено за целия район. След неговото включване екипите ще преминат към отстраняване на повредата. При възстановяване на нормалната схема на захранване на района се очакват кратковременни оперативни превключвания. Компанията ще сведе неудобствата на клиентите до възможния минимум.", "date": "2017.11.15", "title": "Заради изключване на подстанция \"Бояна\" в София временно е прекъснато електрозахранването в части от няколко квартала"}
{"url": "http://www.focus-news.net/news/2017/11/15/2457456/boks-tervel-pulev-sreshtu-gruzinets-na-18-noemvri.html", "text": "Тервел Пулев ще се бие отново в Германия на 18 ноември. Този път по-малкият от братя Пулеви излиза в специална гала-вечер в памет на легендарния треньор Фриц Здунек - дългогодишен наставник на Виталий и Владимир Кличко. Срещу Тервел на ринга ще се качи най-добрият боксьор на Грузия - Михаил Куцишвили, който има 44 победи, 24 с нокаут. \r\nОрганизаторите се хвалят и с присъствието на Ули Вегнер и Кубрат Пулев. Както преди седмица в Берлин, когато Тервел победи украинеца Редко, Кубрат ще бъде неотлъчно до брат си и в Нойщат-Глеве.", "date": "2017.11.15", "title": "Бокс: Тервел Пулев срещу грузинец на 18 ноември"}
{"url": "http://www.focus-news.net/news/2017/11/15/2457457/diabetni-organizatsii-shte-provedat-sreshta-v-haskovo-za-obsazhdane-na-nachinite-za-protestni-deystviya.html", "text": "Диабетни организации ще проведат среща в Хасково за обсъждане на начините за протестни действия на 18 ноември. Това съобщи за Радио „Фокус“-Бургас Радка Жекова, председател на Сдружение „Диабетни грижи“. Исканията са за създаване на електронен регистър на всички хора с увреждания, отдиференциране на групите на инвалидизация, както и създаване на дългосрочна национална програма. „Вместо да се дават пари за скъпо струващи операции, тези пари могат да се инвестират в превенция и профилактика“, каза Жекова. По думите й ще се подготви декларация, която ще се входира в Народното събрание и в комисиите по здравеопазване. Тя добави, че част от диабетните организации не подкрепят идеята за стачка. „Ако нямаме отговор или при нежелание от страна на диабетните организации, съм твърдо решена на гладна стачка“, заяви Жекова.\r\nНад 9850 души са диабетноболните в Бургаска област, като интензитетът на болестта расте сред младите хора. Причините за заболяването са стресовите ситуациите, безработицата, увеличените цени на лекарствата, обездвижването. „Така се увеличава и броят на хората с диабет. Липсва превенцията и профилактика“, каза още Жекова.\r\nМария РУСЕВА", "date": "2017.11.15", "title": "Диабетни организации ще проведат среща в Хасково за обсъждане на начините за протестни действия"}
{"url": "http://www.focus-news.net/news/2017/11/15/2457458/angela-merkel-parizhkoto-sporazumenie-po-klimata-ne-e-dostatachno.html", "text": "Според германския канцлер Ангела Меркел настоящите мерки за справяне с климатичните промени не са достатъчни. Тя заяви това по време на XXIII-то издание на Конференцията на ООН по изменение на климата, което се провежда в Бон, предава Deutsche Welle в своята редакция на английски език.\r\nСпоред нея Парижкото споразумение за ограничаването на въглеродните емисии е само началото  на глобалните усилия за справянето  с климатичните изменения.  „Ние знаем, че при настоящите условия ние няма да постигнем целите си да ограничим покачването на температурите до по-малко от два градуса над прединдустриалните равнища“, добави тя. \r\nНа свой ред по време на своята реч по време на Конференцията президентът на Франция Еманюел Макрон призова другите страни да помогнат в компенсирането на решението на САЩ да се изтеглят от договора.   Виктор Турмаков", "date": "2017.11.15", "title": "Ангела Меркел: Парижкото споразумение по климата не е достатъчно"}
{"url": "http://www.focus-news.net/news/2017/11/15/2457459/neli-kutskova-sayuz-na-sadiite-v-balgariya-realistichen-e-publikuvaniyat-monitoringov-doklad-za-balgariya.html", "text": "Публикуваният доклад за България по механизма за сътрудничество и проверка на ЕК е реалистичен. Това заяви пред Радио „Фокус“ Нели Куцкова от Съюза на съдиите в България. Според нея истината е по средата – има отчетени положителни стъпки, няма голям провал, но няма и голям успех. „Част от препоръките, които се съдържат в доклада, Съюзът на съдиите многократно ги е отправял и към законодателната, и към изпълнителната власт. Дано като го каже ЕК малко повече внимание да се обърне, защото там се цитират становища на Венецианската комисия, която установи много груби нарушения на основни принципи за независимост на Съда и когато ние ги говорим, не ни обръщат внимание. Да се надяваме, че на ЕК ще се обърне внимание, макар че опитът показва, че преди да влезем в ЕС, препоръките се изпълняваха много стриктно, а откакто влязохме - как така сме само с някои положителни стъпки“, коментира Нели Куцкова. Тя допълни, че за нея един от най-важните поставени в доклада въпроси е за вътрешноведомствените инспекторати. Според нея вътрешните инспекторати в отделните институции на съдебната система трябва да се задействат, за да се предотвратят големите нарушения и престъпления.", "date": "2017.11.15", "title": "Нели Куцкова, Съюз на съдиите в България: Реалистичен е публикуваният мониторингов доклад за България"}
{"url": "http://www.focus-news.net/news/2017/11/15/2457460/nimh-utre-shte-preobladava-oblachno-vreme-i-na-otdelni-mesta-shte-prevalyava-slab-dazhd.html", "text": "През следващото денонощие над страната ще преобладава облачно време и на отделни места ще превалява слаб дъжд. Ще духа слаб до умерен североизточен вятър. Минималните температури ще бъдат между 6° и 11°, максималните – между 8° и 13°. Такава е прогнозата за времето на Националния институт по метеорология и хидрология (НИМХ) към БАН, съобщи за Агенция „Фокус” дежурният синоптик Красимир Стоев. Атмосферното налягане е малко по-високо от средното за ноември – няма да се променя съществено.\r\nНад Черноморието ще е облачно и на отделни места ще превалява слаб дъжд. Ще духа до умерен североизточен вятър. Максимални температури на въздуха: 12° – 14°. Температурата на морската вода е 14°. Вълнението на морето ще бъде 2 – 3 бала.\r\nНад планините ще е облачно и мъгливо. На места ще превалява слаб дъжд, над 1800 метра – слаб сняг. Ще духа умерен югоизточен, по билата южен вятър. Максимална температура на височина 1200 метра около 7°, на 2000 метра – около 2°.\r\nВ петък и събота ще се задържи облачно, на места с превалявания от дъжд, предимно слаби. Ще духа слаб до умерен източен вятър. Температурите ще са почти без денонощен ход – в повечето места между 7° и 12°. В неделя вятърът ще се ориентира от северозапад, ще се усилва и с него ще нахлува студен въздух. Валежи ще има на повече места, ще бъдат и повече като количество. През нощта срещу понеделник по високите полета на Западна България, с продължаващото застудяване, дъждът ще премине в сняг.", "date": "2017.11.15", "title": "НИМХ: Утре ще преобладава облачно време и на отделни места ще превалява слаб дъжд"}
{"url": "http://www.focus-news.net/news/2017/11/15/2457461/politico-bryuksel-otbelyazva-baven-progres-v-reformite-v-balgariya-i-v-rumaniya.html", "text": "Според доклад на Европейската комисия България и Румъния са отбелязали прогрес в прокарването на правосъдните реформи, но нито едно от изискванията, поставени им по-рано тази година от ЕК не е „задоволително изпълнени“, предава  Politico.\r\nПрез 2007 г. и двете страни трябваше да подпишат Механизма за сътрудничество и проверка, който следи и помага за прилагането на правосъдните реформи и за борбата срещу корупцията.  Докладът на ЕК не уточнява сроковете за прилагането на реформите. „Краят на Механизма за сътрудничество и проверка ще дойде, след като заръките бъдат изпълнени задоволително“, заяви представител на ЕС. \r\nЕвропейската комисия изразява съмнения относно възможностите на България да проведе независим процес за вземане на решения. Макар и да е отбелязан прогрес, след като Бойко Борисов отново стана министър-председател на страната, скоростта на реформите „не трябва да води до заобикаляне на консултационните процедури“, пише в доклада. \r\nБългарската прокуратура определи документа като „обективен“. В официално свое заявление тя пое ангажимент да работи по прилагането на препоръките.  Виктор Турмаков", "date": "2017.11.15", "title": "Politico:  Брюксел отбелязва бавен прогрес в реформите в България и в Румъния"}
{"url": "http://www.focus-news.net/news/2017/11/15/2457462/rabotodateli-hotelieri-predstaviteli-na-turisticheskiya-bransh-i-kmetove-na-chernomorski-obshtini-se-obyaviha-protiv-premahvane-na-premestvaemite-obekti.html", "text": "Работодателски организации, хотелиери, представители на туристическия бранш се обявиха против пълното премахване на преместваемите обекти на морските плажове и курортите с национално значение. Те изразиха категоричната си позиция на обществена дискусия по промените в Закона за устройството на Черноморското крайбрежие (ЗУЧК) по инициатива на министъра на туризма Николина Ангелкова. Позицията на бранша е, че трябва да има регулиране и контрол, а не премахване на всички обекти, каквито предложения са постъпили. Това съобщиха от пресцентъра на Министерството на туризма.\r\nВ дискусията участваха Васил Велев, председател на АИКБ, Евгений Иванов, изпълнителен директор на КРИБ, кметове на морски общини и над 100 представители на туристически сдружения, концесионери на плажове и хотелиери.   \r\nПреобладаващата част от бизнеса е на мнение, че преместваемите обекти не бива да се премахват, а да се регулират, каза Васил Велев. Той добави, че ако се премахнат тези обекти, ще се създадат редица други по-големи проблеми. Например ще има по-малко приходи в бюджета на държавата и общините, ще има загуба на рентабилност при арендаторите и концесионерите, може да се стигне и до отказ от тази дейност, посочи експертът. Според Велев плажовете ще се лишат от охрана и редица други услуги, ще се даде път на сивия сектор, защото това са услуги, търсени от туристите. Ръстът, който се отчита в туризма, може да се окаже с обратен знак, коментира още той.\r\nТекстовете за пълното премахване на преместваемите обекти нямат финансова обосновка, заяви Евгений Иванов, изпълнителен директор на КРИБ. Той обясни, че тези промени ще засегнат няколко големи групи. На първо място е държавата, защото може да има дела вследствие на разваляне на договори за концесия. След това общините, заради отлив на концесионери те ще трябва да покрият голяма част от разходите, които сега поемат стопаните на плажове. И на следващо място е обществото, защото голяма група млади хора ще загубят сезонната си заетост. Има очаквания и за повишаване на цените вследствие на липса на конкуренция, обясни още Иванов. И коментира, че това ще доведе до отлив на туристи. \r\nНеобходима ни е ясна визия какво трябва да представлява плажът, посочи Стефан Шарлопов, председател на Българския съюз по балнеология и СПА туризъм. Според него трябва да се престане с желанието за разрушаване, защото така ще загубим туриста. Едно добро намерение без визия не може да става решение, коментира още той. \r\nЗаради нарушения на отделни места не трябва да се изпада в крайности, категоричен бе хотелиерът Григор Фиданов. Той бе категоричен, че е много важно плажовете да бъдат групирани, а не да се забранява всичко. И допълни, че забранителният режим никъде не помага. А ако се забранят всички обекти, означава, че на плажовете може да няма дори душове и тоалетни, допълни още той. \r\nКметът на община Созопол Панайот Рейзи заяви категорична позиция против премахването на преместваемите обекти от курортите и на плажовете. „Влезе ли това в закон, утре всички концесии ще бъдат прекратени. Кой иска да отиде на плаж и да няма къде да изпие една бира?“, попита кметът на Созопол.\r\nТрябва да се мисли за регулиране в посока групиране на плажовете, каза Иво Стефанов, председател на Асоциацията на концесионерите на морски плажове. И допълни, че трябва да се мисли за плажовете извън населените места и за туристите, и за туристическия продукт. \r\nСмисълът на преместваемите обекти са важна част от общественото обслужване, заяви Гинка Чавдарова, изпълнителен директор на НСОРБ. Тя посочи, че всички разчитаме на туристите и със забрани няма да ги задържим. Според нея е нужна една добра законова рамка, която включва всички регулация, контрол и санкции.  \r\nНяма да направя предложение за тотална забрана и пълно премахване на преместваемите обекти, тъй като голяма част от бранша и обществеността са против това, каза в заключение министър Ангелкова, след като изслуша внимателно мненията на двучасовия дебат. Предстои Министерството на туризма да внесе предложенията за промени в ЗУЧК в Министерския съвет, с които ще се направи групиране на морските плажове. Изводът, до които стигнах, е че сме на прав път и е важно да финишираме групирането на плажовете, заяви министър Ангелкова. Тя допълни, че само така можем да отговорим на очакванията и на обществения интерес - да намалим цените на плажни принадлежности, защото за всяка група плаж те ще бъдат различни. Министърът коментира още, че това е услуга, свързана с балансиране на икономическите интереси както на държавата, така и на концесионера, като предвид съответната група на плажа ще бъдат намалени и разходите. Тези промени ще отговорят и на очакванията на кметовете и ще се провокира и инвестиционният интерес, посочи министърът. \r\nТрябва да има регулиране на визията на преместваемите обекти, особено в националните курорти, допълни министър Ангелкова. И коментира, че е нормално в един екип да има различни мнения, те трябва да се обсъдят и в зависимост от това какво иска голямата група експерти, да се прецени къде е балансът.", "date": "2017.11.15", "title": "Работодатели, хотелиери, представители на туристическия бранш и кметове на черноморски общини се обявиха против премахване на преместваемите обекти"}
{"url": "http://www.focus-news.net/news/2017/11/15/2457463/reuters-spored-predsedatelya-na-upravlyavashtata-partiya-na-yuzhna-koreya-sasht-ne-tryabva-da-izpolzvat-voenni-sredstva-sreshtu-kndr-bez-razreshenieto-na-seul.html", "text": "Председателят на южнокорейската управлява Демократична партия Чу Ми-е заяви, че „при никакви обстоятелства“ президентът на САЩ Доналд Тръмп не трябва да предприема военни мерки срещу Северна Корея без разрешението на правителството в Сеул, предава  Reuters.\r\n„Президентът Тръмп често намеква, че е поставил всички възможности на масата“, заяви Чу Ми-е. „Не искаме възможността за нова война да бъде поставяна на масата. При никакви обстоятелства САЩ не трябва да използват военния избор без разрешението на Южна Корея“, добави той. Виктор Турмаков", "date": "2017.11.15", "title": "Reuters: Според председателя на управляващата партия на Южна Корея САЩ не трябва да използват военни средства срещу КНДР без разрешението на Сеул"}
{"url": "http://www.focus-news.net/news/2017/11/15/2457464/pazardzhik-mezhdu-800-i-1000-leva-e-tsenata-na-dekar-zemedelska-zemya-v-regiona.html", "text": "Между 800 и 1000 лева е цената на декар земеделска земя в Пазарджишко, съобщи за Радио „Фокус” – Пазарджик Иван Кабуров, арендатор и брокер на недвижими имоти от Пазарджик. По думите му най-често земя купуват крупни арендатори, които искат да окрупнят своите площи и да засеят по-големи масиви земеделски култури. „В някои райони, където рентата е по-висока, цената достига около 1100 лв. за декар. Апетитните парцели с висока цена се намират предимно в регулацията на населените места, около индустриални зони или крайпътни артерии. Най-често хората продават земи, когато имат нужда от средства за погасяване на кредити, данъчни задължения или нужда от пари за лечение на близките си”, уточни Кабуров. Той каза също, че през есента има спад на продаването и купуването на земеделски земи.\r\nАлбена ЖИЛЕКОВА", "date": "2017.11.15", "title": "Пазарджик: Между 800 и 1000 лева е цената на декар земеделска земя в региона"}
{"url": "http://www.focus-news.net/news/2017/11/15/2457465/vidin-darzhavniyat-arhiv-v-grada-organizira-sreshta-s-daritel.html", "text": "Държавен архив Видин организира среща с дарител, съобщиха организаторите. Срещата ще се проведе утре, 16 ноември, от 17,30 часа със ставрофорен иконом Йордан Василев, църковен изследовател и писател, дарител на документи във Видинския архив. Ще бъде представено творчеството на свещенослужителя и експонирана изложба от личния му архивен фонд.\r\nСтаврофорен иконом Йордан Николов Василев е роден на 16 януари 1951 г. в с. Добри дол. Завършва ветеринарна медицина и Духовната академия в София. Свещенослужител е в Пловдивска, Врачанска и Видинска епархии. Изследователските му интереси са в областта на историята на Българската православна църква, нейните архиереи и свещенослужители. Има десетки публикации на църковно-историческа, обществена, военноисторическа тема в научни и периодични издания. Основава и редактира сп. „Възраждане” – Пловдив (2001–2005), гл. редактор на сп. „Родно православие” – София (2008–2009). Член е на Съюза на независимите български писатели. Автор е на книгите „Старозагорска епархия и нейните архиереи”, Пловдив, 1998 г., „Летописи за Видинска епархия”, Пловдив, 1999 г., „Нюйоркски митрополит Андрей – възпоменателен сборник” (в съавторство), Пловдив, 2002 г., „Социалната, благотворителна и добротворна дейност на Българската православна църква – 1915–1950”, Пловдив, 2005 г., „Църковно-исторически календар”, Пловдив, 2006, 2007 и 2008 г., „Пловдивский митрополит Борис. Възпоменателен сборник”, София, 2009 г., „Видинский митрополит Неофит. Живот, дело, преживяно, сътрудници”, Пловдив, 2010 г., „Храм Св. Царе и Равноап. Константин и Елена” – гр. Димово, Видинска епархия”, Пловдив, 2011 г., „Добридолски манастир „Св. Троица”, Пловдив, 2013 г., „Клисурски манастир „Св. Св. Кирил и Методий”, Пловдив, 2014 г.", "date": "2017.11.15", "title": "Видин: Държавният архив в града организира среща с дарител"}
{"url": "http://www.focus-news.net/news/2017/11/15/2457466/shumen-1396-narusheniya-za-skorost-sa-konstatirani-v-oblastta-prez-oktomvri.html", "text": "37 са установените водачи в Шуменско през октомври, които шофирали след употреба на алкохол. Това съобщиха от ОД на МВР – Шумен. Констатирани са 1396 нарушения за скорост през месеца. През октомври на територията на ОДМВР - Шумен са станали 61 пътно-транспортни произшествия. От тях тежки са 8, в които са загинали трима души, а ранените са 8. От общия брой констатирани нарушения на водачите – 3895, най-много са за скорост – 1396. За неправилно спиране или паркиране са санкционирани 512 шофьори. По време на извършените проверки полицейските служители са установили, че 200 водачи са зад волана на технически неизправно моторно превозно средство, 307 са с нередовни пътни документи, а 197 са съставените актове за неизползване на обезопасителен колан или каска. За неспазване на предимство, знаци и сигнали са санкционирани 102. 37 са седнали зад волана на моторно превозно средство след почерпка с алкохол и са били установени от пътните полицаи. 15 от тях са били с концентрация над 1,2 промила, а другите 22 – до 1,2 промила в издишания въздух. 64 са установените неправоспособни водачи. 98 са санкционирани заради това, че са били без задължителната застраховка „Гражданска отговорност“. 5 акта и 12 глоби с фиш са съставени на пешеходци за пресичане на необозначено място.", "date": "2017.11.15", "title": "Шумен: 1396 нарушения за скорост са констатирани в областта през октомври"}
{"url": "http://www.focus-news.net/news/2017/11/15/2457467/aleksis-tsipras-v-gartsiya-e-obyaven-traur-zaradi-smartonosnite-navodneniya.html", "text": "Гръцкият министър-председател Алексис Ципрас обяви траур след внезапните наводнения в покрайнините на столицата Атина, убили най-малко 13 души, предава  AFP.\r\n„В момента обявяването на национален траур заради трагедията е най-малкото, което можем да направим“, заяви Ципрас. „Ние ще стоим редом до семействата на жертвите с всичко, което ни е налично“, добави той. \r\nНаводнението, смятано за най-лошото за последните 20 години, нанесе щети над градовете Мандра, Неа Перамос и Мегара, разположени в близост до столицата Атина.\r\nЦипрас заяви, че армията ще помогне загубилите домовете си да бъдат приютени.  Виктор Турмаков", "date": "2017.11.15", "title": "Алексис Ципрас: В Гърция е обявен траур заради смъртоносните наводнения"}
{"url": "http://www.focus-news.net/news/2017/11/15/2457469/reuters-v-balgariya-e-zalovena-grupa-trafikanti-na-hora.html", "text": "Българските власти са разбили група, заподозряна в трафик на мигранти към Западна Европа, предава  Reuters.\r\n„Осем души, включително двама пакистанци са обвинени в трафик, след като са транспортирали мигранти, най-вече пакистанци, афганистанци и иракчани от Турция към Румъния, а след това към Унгария и Австрия“, пише в официално заявление на българската прокуратура. Шестима членове на групата са задържани след координирана операция в София и в дунавските градове Видим и Лом. \r\nМигрантите са плащали между 4000 и 6000 евро на човек, по данни на прокуратурата.   Виктор Турмаков", "date": "2017.11.15", "title": "Reuters: В България е заловена група трафиканти на хора"}
{"url": "http://www.focus-news.net/news/2017/11/15/2457470/kyustendil-obogatyava-se-sadarzhanieto-na-sazdadenata-predi-mesets-biblioteka-avtograf-v-chitalishte-bratstvo.html", "text": "Обогатява се съдържанието на създадената преди месец библиотека „Автограф” в читалище „Братство”. Това съобщи за Радио „Фокус” – Кюстендил Иван Андонов, председател на читалище „Братство” – Кюстендил. По думите му в началото на месец ноември за библиотеката свои книги са дарили писателят Калин Василев и поетесата Ева Гоцева. „И двамата автори са известни сред кюстендилци, а и не само. Те са носители на различни награди от конкурси и участват в разнообразни литературни инициативи”, каза Иван Андонов. По думите му създадената библиотека е отворена за всички, които посещават читалището. „Дори наблюдавам деца през миналата седмица, които идват на различни курсове, отварят и разглеждат книгите с голям интерес, а какво по-хубаво от това книгите да са близо до сърцата на младото поколение”, каза Иван Андонов.\r\nВенцеслав ИЛЧЕВ", "date": "2017.11.15", "title": "Кюстендил: Обогатява се съдържанието на създадената преди месец библиотека „Автограф” в читалище „Братство”"}
{"url": "http://www.focus-news.net/news/2017/11/15/2457471/sport-ot-sledvashtiya-sezon-v-ispanskoto-futbolno-parvenstvo-shte-se-izpolzva-sistema-za-videopovtoreniya.html", "text": "Президентът на съдийския комитет на Испания Викториано Санчес Арминио съобщи, че от  следващия сезон на испанската футболна лига ще се използва  система за видеоповторения (ВАР). Той подчерта, че новата технология няма да бъде използвана постоянно, защото предстои тя да бъде изпитана по време на Световното първенство в Русия през 2018 г. \r\nСистемата за видеоповторения се използва вече в страни като Италия, Германия и Португалия.", "date": "2017.11.15", "title": "Спорт: От следващия сезон в испанското футболно първенство ще се използва система за видеоповторения"}
{"url": "http://www.focus-news.net/news/2017/11/15/2457472/plamen-nunev-gerb-balgariya-se-saobrazyava-s-vsichki-preporaki-v-doklada-po-mehanizma-za-satrudnichestvo-i-proverka-na-ek.html", "text": "България се съобразява с всички препоръки, дадени в доклада по механизма за сътрудничество и проверка на ЕК. Това заяви пред Радио „Фокус“ Пламен Нунев, депутат от ГЕРБ, заместник-председател на комисията по вътрешна сигурност и обществен ред. По думите му положителните оценки само могат да ни мотивират да продължим да работим за пълното изпълнение на всички препоръки на ЕК. Нунев заяви, че може би най-важното за този доклад е, че той потвърждава като цяло ясната перспектива във времето за приключване на механизма при запазване на досегашната политическа воля и последователни усилия в процеса на реформа и при изпълнение на вече формулираните в предходния доклад препоръки, за които ние трябва да работим изключително много. „Имаме и пропуски в тази насока, но най-важно е, че изрично се посочва, че не се налага формулирането на нови препоръки с оглед изпълнението на показателите“ коментира Нунев.", "date": "2017.11.15", "title": "Пламен Нунев, ГЕРБ: България се съобразява с всички препоръки в доклада по механизма за сътрудничество и проверка на ЕК"}
{"url": "http://www.focus-news.net/news/2017/11/15/2457473/do-2-sedmitsi-shte-bade-predstaven-nov-zakon-za-gorivata-tselyasht-namalyavane-na-siviya-sektor-obzor.html", "text": "До 2 седмици се очаква бъде представен нов Закон за горивата, целящ намаляване на сивия сектор. Това стана ясно от думите на председателя на Българската петролна и газова асоциация Валентин Златев, който участва в годишната среща на Асоциацията на европейската петролна индустрия в София. По думите на Златев официалните данни на Министерството на финансите сочат, че сивият сектор при горивата у нас е 30%, но реално е около 40%. Валентин Златев разясни, че готвеният закон е в работен процес и се очаква до 1-2 седмици да бъде внесен в парламента. Според него това е въпрос, който касае не само търговците, но и българското общество, защото става въпрос за данъците, които отиват в бюджета, за да се платят заплатите на полицаи, учители и лекари. \r\nПо отношение на това как правителството и Министерството на енергетиката ще се преборят със сивия сектор при горивата, министър Теменужка Петкова отбеляза, че борбата със сивата икономика и събирането на повече приходи е сред основните им приоритети. Тя отрече да има чадър над нелоялните търговци в сектора и подчерта, че правителството полага неимоверни усилия за справянето с него. „Това са тежки битки. Надявам се правителството да спечели“, коментира още министър Петкова. \r\nСрещата на Асоциацията на европейската петролна индустрия бе открита от министъра на енергетиката Теменужка Петкова, която очерта пред участниците приоритетите на страната ни по време на председателството на Съвета на ЕС в сектор „Енергетика“ -регионалното сътрудничество в Западните Балкани и изграждането на липсващите междусистемни връзки. Министър Петкова увери, че България ще продължи да работи активно за постигане на диверсификация на източниците и маршрутите за доставка на енергийни ресурси, изцяло в синхрон с принципите на Европейския енергиен съюз. Пред участниците във форума енергийният министър акцентира и върху твърдата ангажираност на българското председателство да положи всички усилия за постигане на общ подход по законодателните инициативи от пакета „Чиста енергия за всички европейци“, които са свързани с възобновяемите енергийни източници, директивата за енергийна ефективност, дизайнът на електроенергийния пазар и други. Тя изрази надежда, че по време на българското Европредседателство ще бъде организирано събитие, на което да се даде яснота по отношение на визията за петролната индустрия. \r\nВесела ПЕТРОВА", "date": "2017.11.15", "title": "До 2 седмици ще бъде представен нов Закон за горивата, целящ намаляване на сивия сектор (ОБЗОР)"}
{"url": "http://www.focus-news.net/news/2017/11/15/2457474/zhelyo-boychev-bsp-za-balgariya-dokladat-na-ek-za-balgariya-e-proval.html", "text": "Докладът на ЕК за България е провал. Това заяви в ефира на Радио „Фокус“ Жельо Бойчев от \"БСП за България\". По думите му никакъв резултат не е констатиран в този доклад, по същество той е негативна оценка на управлението в страната. Бойчев коментира, че причината за първи път в текста на документа да се говори, че докладът може да бъде преустановен догодина, е това, че всеки механизъм има време и срок, в който трябва да приключи. „Няма как този доклад да бъде разчетен като положителен знак, както се опитват всички членове на правителството и депутати от мнозинството да дадат, тъй като няколко неща са ясни. Първо, механизмът не е свален, въпреки всички опити това да бъде направено и да се използва Българското председателство като един от мотивите и аргументите за това. Няма изпълнена нито една препоръка. В доклада се говори за хаотичен законодателен процес и създаване на непрекъснати скандали при приемането на законодателството. Брюкселският език е много деликатен в изказа си – „до момента не сте се справили, очакваме резултати от вас тепърва“, коментира Жельо Бойчев и допълни, че буквално всеки ден има скандал у нас и даде пример с това, че едва ли има държава в ЕС, в която се отнема думата на лидер на опозицията и се гони от парламента с оглед на създалата се днес ситуация в НС, в която председателят на парламента Димитър Главчев отстрани от пленарното заседание лидера на БСП Корнелия Нинова, като се позова на това, че оскърбява Народното събрание.", "date": "2017.11.15", "title": "Жельо Бойчев, \"БСП за България\": Докладът на ЕК за България е провал"}
{"url": "http://www.focus-news.net/news/2017/11/15/2457475/asharq-al-awsat-oae-zayavi-che-nyama-da-stoi-sas-skrasteni-ratse-pred-iranskite-zaplahi.html", "text": "Външният министър на ОАЕ Ануар Мохамад Гаргаш заяви, че страната му няма да стои „със скръстени ръце“ пред заплахите на Иран, пише саудитският   Asharq al-Awsat.\r\nМинистърът обяви, че има три фактора, които имат възможност да предоставят възможност за мирен прогрес в Йемен Либия и Сирия – международната общност да осъзнае иранската намеса в региона, победата над терористите и да се отбележи това, че Катар подкрепя екстремизма.\r\n„Единствено при приемане на стратегия, съсредоточена върху постигането на стабилност, ние ще можем да изменим настоящата траектория. Според ОАЕ успехът на тази стратегия зависи от това да има силна и развиваща се Саудитска Арабия и солиден и стабилен Египет“, заяви Ануар Мохамад Гаргаш.  Виктор Турмаков", "date": "2017.11.15", "title": "Asharq al-Awsat:  ОАЕ заяви, че няма да стои със скръстени ръце пред иранските заплахи"}
{"url": "http://www.focus-news.net/news/2017/11/15/2457476/stara-zagora-esenni-literaturni-dni-v-dolinata-na-trakiyskite-tsare-shte-se-provedat-v-kazanlak-ot-16-do-24-noemvri.html", "text": "Есенни литературни дни в Долината на тракийските царе ще се проведат в Казанлък от 16 до 24 ноември, каза за Радио „Фокус“ Сребра Касева, началник-кабинет на кмета на Община Кюстендил. Тя поясни, че първото от събитията в програмата е на 16 ноември в четвъртък, когато от 18.00 часа в залата на Информационния център на ул. „Искра“ 4 ще бъде представено творчеството на Роман Кисьов. На 23 ноември в Художествената галерия ще бъде представена издателската дейност на Литературен кръг „Смисъл“ с участието на Виолета Христова и Светла Георгиева. На 24 ноември те ще се срещнат с ученици от Професионалната гимназия по лека промишленост и туризъм. Същия ден в Библиотека „Искра“ ще бъде открита изложбата „Литературен Казанлък“. Една от инициативите в дните от 16 до 24 ноември е свързана с представяне на казанлъшки творби на литературата в интернет пространството.\r\nИдеята за Есенните литературни дни е на Клуба на дейците на културата. „Община Казанлък подкрепя по всякакъв начин творците на Казанлък, особено поетите и писателите. В момента са събрани всички предложения за финансиране на книги на казанлъшки автори от Община Казанлък и те очакват своето класиране. В същото време списание „Кула“ е насочено към популяризиране творчеството на казанлъшките творци. Есенни литературни дни е още една проява в културния календар, която има за цел да ни запознае с творчеството на различни автори“, каза Сребра Касева.\r\nСлавяна ГАЙДАРОВА", "date": "2017.11.15", "title": "Стара Загора: Есенни литературни дни в Долината на тракийските царе ще се проведат в Казанлък от 16 до 24 ноември"}
{"url": "http://www.focus-news.net/news/2017/11/15/2457477/predstoyashti-mezhdunarodni-sabitiya-za-16-noemvri-agentsiya-fokus.html", "text": "Германският външен министър Зигмар Габриел ще проведе среща с ливанския си колега Гебран Басил, за да обсъдят ситуацията в Бейрут и в Близкия изток, след като министър-председателят на Ливан Саад Харири подаде оставка.\r\n*** Френският вътрешен министър Жерар Коломб ще се срещне със своя британски колега Амбер Руд.\r\n*** Генералният секретар на ООН Антонио Гутереш ще изнесе реч, посветена на борбата срещу тероризма и човешките права. \r\n*** Руският външен министър Сергей Лавров ще приеме за преговори аржентинския си колега Хорхе Марсело Фурие. \r\n*** Профсъюзите ще организират стачки из цяла Франция срещу предложените от президента Еманюел Макрон икономически и социални реформи. \r\n*** Френският външен министър Жан-Ив льо Дриан ще се срещне в Рияд с ливанския министър-председател Саад Харири, който изненадващо подаде оставка по време на посещението си в Саудитска Арабия. \r\n***", "date": "2017.11.15", "title": "Предстоящи международни събития за 16 ноември ( Агенция „Фокус“ )"}
{"url": "http://www.focus-news.net/news/2017/11/15/2457478/12-miliona-pensioneri-shte-poluchat-po-40-lv-dobavka-za-koleda-obzor.html", "text": "Над 1 232 000 пенсионери ще получат по 40 лв. добавка към пенсиите си за месец декември. Решението бе обявено от премиера Бойко Борисов, а по-късно бе гласувано и от министрите на седмичното правителствено заседание. По думите на министър-председателя традицията пенсионерите с най-ниски доходи да получат коледни добавки ще бъде спазена, благодарение на доброто състояние на икономиката и добрата работа на службите. Социалният министър Бисер Петков поясни, че средствата се отделят за възрастните хора, чиито пенсии са под линията на бедност, определена за 2018 година – 321 лв. По думите му именно за да се запази обхвата на пенсионерите, които ще могат да получат добавките, линията на бедност не е била променена. \r\nЗа изплащането на добавките към пенсиите за Коледа правителството ще отпусне допълнителни 49 300 000 лв. по бюджета на Държавното обществено осигуряване. Средствата са осигурени за сметка на преструктуриране на разходите и трансферите по централния бюджет за 2017 г. \r\nВесела ПЕТРОВА", "date": "2017.11.15", "title": "1,2 милиона пенсионери ще получат по 40 лв. добавка за Коледа (ОБЗОР)"}
{"url": "http://www.focus-news.net/news/2017/11/15/2457479/pazardzhik-do-070-lvl-dostigna-izkupnata-tsena-na-pryasnoto-mlyako-vav-velingradsko-do-predi-godina-be-samo-030-lvl.html", "text": "Основният поминък на жителите на велинградското село Чолакова е животновъдството, като в населеното място има три по-големи ферми, съобщи за Радио „Фокус” – Пазарджик Мехмед Чалокав, кмет на селото. По думите му семействата отглеждат по 2-3 крави предимно за битови нужди, като малка част от добитото мляко продават на търговци. Чалокав посочи още, че през последните две години изкупната цена на прясното мляко не е надвишавала 0.30 лв. за литър, но от тази години има фирма за производство на млечни продукти в региона, която го изкупува за 0.70 лв. за литър. „Това е много добра цена и мотивира хората от селото да се занимават с животновъдство”, коментира той. \r\nЧаст от хората от селото се препитават и от беритбата на билки, горски плодове и гъби, които също продават на местните пазари или на гастролиращи търговци.\r\nАлбена ЖИЛЕКОВА", "date": "2017.11.15", "title": "Пазарджик: До 0.70 лв./л достигна изкупната цена на прясното мляко във Велинградско, до преди година бе само 0.30 лв./л"}
{"url": "http://www.focus-news.net/news/2017/11/15/2457480/albanian-daily-news-federika-mogerini-prizova-albaniya-da-prilozhi-pravosadnata-reforma.html", "text": "Върховният  представител на ЕС по въпросите на външните работи и политиката на сигурност Федерика Могерини  призова албанските власти да проведат до край правосъдната реформа в страната. По време на обща пресконференция с албанския външен министър Дитмир Бушати тя заяви, че ЕС ще продължи да подкрепя реформите, предава  Albanian Daily News.\r\n„Албания трябва да изпълни условията за откриването на преговорните глави за присъединяване към ЕС, представяйки некорумпирана съдебна система. ЕС ще продължи да подкрепя прилагането на съдебната реформа“, заяви Могерини.\r\nМеждувременно  Виктор Турмаков", "date": "2017.11.15", "title": "Albanian Daily News: Федерика Могерини призова Албания да приложи правосъдната реформа"}
{"url": "http://www.focus-news.net/news/2017/11/15/2457481/vratsa-tri-izsahnali-darveta-sa-premahnati-v-tsentara-na-mezdra.html", "text": "Три изсъхнали дървета са премахнати в центъра на Враца, съобщиха за Радио „Фокус“ от общинското предприятие „Чистота“. Едното от дърветата се е намирало в непосредствена близост до шадравана на площада в Мездра, а другите две букови дървета – до сградата на Общината. Двете дървета до Общината са били опасни за преминаващите хора, като това е установено от фитосанитарна експертиза. Клоните на кестените до площада са били изсъхнали и са представлявали риск и опасност за преминаващите хора. Премахнати са преди Коледните празници, когато в центъра на Мездра се събират много хора. Дървото, което е израсло само на площада е разместило част от паважа. Премахнато е, за да не уврежда настилката на площада. Още три изсъхнали дървета са премахнати по ул. „Шипка“. „На същото място предстои да бъдат премахнати още 3 дървета, на видима възраст около 50 г. и височина около 5 метра. Същите повреждат тротоара, водопроводната инсталация и пътното платно, а живущите са сигнализирали Община Мездра, че компрометират основите на къщите им и желаят тяхното отрязване“, съобщиха от общинското предприятие.\r\nАнна ЛОЗАНОВА", "date": "2017.11.15", "title": "Враца: Три изсъхнали дървета са премахнати в центъра на Мездра"}
{"url": "http://www.focus-news.net/news/2017/11/15/2457482/elena-yoncheva-otgovori-na-pette-vaprosa-na-vitsepremiera-valeri-simeonov-za-dokumentalniya--film-granitsa.html", "text": "Народният представител от „БСП за България“ Елена Йончева отговори на петте въпроса на вицепремиера Валери Симеонов за документалния ѝ филм „Граница“ в социалната мрежа „Фейсбук“. Агенция „Фокус“ публикува написаното от Елена Йончева в социалната мрежа без редакторска намеса:", "date": "2017.11.15", "title": "Елена Йончева отговори на петте въпроса на вицепремиера Валери Симеонов за документалния ѝ филм „Граница“"}
{"url": "http://www.focus-news.net/news/2017/11/15/2457483/euobserver-evropeyskiyat-parlament-glasuva-startirane-na-protsedura-po-chl-7-ot-dogovora-za-es-sreshtu-polsha.html", "text": "Европейските депутати гласуваха за стартирането на първа фаза от  чл. 7 на Договора за ЕС срещу Полша, поради притесненията за върховенството на закона в нея,  предаде  EUObserver.\r\nСпоред процедурите по чл.7 се предвижда наказание за страните членки на ЕС, които систематично нарушават правилата на Съюза и неговите ценности. \r\n438 евродепутати са гласували със „за“ за предложението, докато 152 са гласували против решението, което призовава комисията за гражданските свободи на ЕП да състави доклад относно Полша, който да бъде гласуван по-късно.  Виктор Турмаков", "date": "2017.11.15", "title": "EUObserver: Европейският парламент гласува стартиране на процедура по чл. 7 от Договора за ЕС срещу Полша"}
{"url": "http://www.focus-news.net/news/2017/11/15/2457499/s-36-poveche-sa-patnitsite-na-letishte-sofiya-ot-nachaloto-na-godinata-do-kraya-na-oktomvri-v-sravnenie-sas-sashtiya-period-na-2016-g.html", "text": "От началото на годината до края на октомври през летище „София“ са преминали 5 540 320 пътници, което е ръст от 36 % спрямо същия период на миналата година, съобщиха от пресцентъра на  Летище „София“.\r\nПътникопотокът по международни редовни линии се е увеличил с 18% в сравнение със същия месец на 2016 г. Пътувалите по вътрешни линии са почти двойно – от 12 хил. пътници през 2016 г. на 23 хил. през 2017 г. Броят на пътуващите с туристически чартъри e два пъти по-голям спрямо същия месец на миналата година. Най-предпочитани за периода са курортните дестинации в Гърция и Турция.\r\nОбщо 5 011 са излетелите и кацнали самолети, което е ръст от 5%, дължащ се основно на увеличените с 3% полети по международни редовни линии. Ръст от 48% има и при самолетодвиженията по вътрешните линии до Варна и Бургас.\r\nПрез октомври карго превозите бележат ръст от 21%. Обработени са общо 1 946 тона товарни и пощенски пратки.", "date": "2017.11.15", "title": "С 36 % повече са пътниците на летище „София“ от началото на годината до края на октомври в сравнение със същия период на 2016 г."}
{"url": "http://www.focus-news.net/news/2017/11/15/2457500/planet-nyuz-gartsiya-tazi-nosht-se-ochakva-nov-udar-na-buryata-evridika.html", "text": "Тази нощ се очаква нов удар на бурята Евридика. Това  предава гръцкото електронно издание „Планет нюз“. Според изданието съобщава, че през нощта двете предградия Неа Перамос и Мандара ще бъдат ударени от бурята „Евридика“. Очаква се лошото време да обхване почти цялата страна. В 03.00 часа срещу четвъртък нова вълна от поройни дъждове се очаква да удави Пелопонес, според синоптици.", "date": "2017.11.15", "title": "Планет нюз (Гърция): Тази нощ се очаква нов удар на бурята „Евридика“"}
{"url": "http://www.focus-news.net/news/2017/11/15/2457501/dobrich-dobrovoltsi-na-bmchk-shte-razdavat-informatsionni-broshuri-za-bezopasnostta-na-patya.html", "text": "Доброволци на Български младежки червен кръст (БМЧК) в Добрич ще раздават информационни брошури за безопасността на пътя. Акцията ще се състои на 17 ноември от 11,00 часа и в нея ще се включат около десетина младежи, предаде кореспондентът на Радио „Фокус” – Варна. Информационната кампания е организирана съвместно с „Пътна полиция“. Доброволците ще бъдат на едно от най-оживените места в добруджанския град – кръстовището на ул. „Отец Паисий“ и бул. „Добруджа“. Инициативата е част от акция „Зима“ на „Пътна полиция“, която се осъществява през този месец. От 11 до 20 ноември кампанията е насочена към пешеходците и толерантността на шофьорите към тях. От Областния съвет на Български Червен кръст в Добрич припомнят, че всеки автомобил трябва да има заредена аптечка за оказване на първа помощ. По време на обученията по първа долекарска помощ за кандидат - водачи на МПС, БЧК представя беседи и филми с тема толерантността на пътя. На 19 ноември БЧК - Добрич отново съвместно с „Пътна полиция“ и СБА ще отбележат Световния ден за възпоменание на жертвите на пътно-транспортни произшествия. В 11.00 часа в църквата „Св. Троица“ ще бъдат отслужени заупокойна литургия и панихида в памет на загиналите при катастрофи по пътищата.\r\nЖулиета НИКОЛОВА", "date": "2017.11.15", "title": "Добрич: Доброволци на БМЧК ще раздават информационни брошури за безопасността на пътя"}
{"url": "http://www.focus-news.net/news/2017/11/15/2457502/kipar-izrazi-gotovnost-da-okazhe-humanitarna-pomosht-na-gartsiya-vav-vrazka-s-navodneniyata.html", "text": "Кипър изрази готовност да окаже хуманитарна помощ на Гърция, където бури предизвикаха смъртоносни наводнения. Това заяви президентът на Кипър Никос Анастасиадис, цитиран от Cypress Mail. В съобщение на кипърския президент се посочва, че е разговарял с премиера на Гърция Алексис Ципрас, за да изрази съболезнованията си за загиналите. \r\nНаводненията в покрайнините на Атина отнеха живота на най-малко 15 души и причиниха сериозни материални щети. Има опасения, че броят на загиналите може да се увеличи. Работата на спасителните екипи продължава. Очаква се валежите да продължат и в четвъртък. Властите обявиха тридневен национален траур.  Калина Жекова", "date": "2017.11.15", "title": "Кипър изрази готовност да окаже хуманитарна помощ на Гърция във връзка с наводненията"}
{"url": "http://www.focus-news.net/news/2017/11/15/2457503/planet-nyuz-gartsiya-cherna-sryada-za-gartsiya-nay-malko-15-dushi-zaginaha-a-drugi-17-byaha-raneni-pri-bibleyski-bedstviya.html", "text": "Черна сряда за Гърция – най-малко 15 души загинаха, а други 17 бяха ранени при библейски бедствия. Това  предава гръцкото електронно издание „Планет нюз“ . В района на Елевсина са отбелязани най-големите наводнения, като един автобус е станал гробница за 15 човека. Евродепутатите на СИРИЗА са изпратили искане до Жан Клод–Юнкер за активиране на европейски фонд за солидарност за справяне с кризата, като в писмото се подчертава, че в този труден момент Гърция се нуждае от финансов и човешки ресурс, за да облекчи гражданите и да им осигури необходимата инфраструктура и подкрепа. \r\nИзданието съобщава, че смъртоносната буря е ударила цяла Западна Атика, като най-силно е усетена в Мандра, Магула и Неа Перамос. За сега са постъпили 15 загинали, 17 ранени, а една жена е в критично състояние и с изкуствено дишане. Към момента властите признават за девет от загинали, които са разпознати. \r\nПоложението в Мандра, където са открити повечето мъртви, е трагично според местния кмет. Хората ходят по улицата на предградието и плачат нямат вода за пиене, тъй като всички магазини в района са затворени и са претърпели огромни щети. Голяма част от населението в квартала не знае къде може да пренощува. Ще прекарат нощта на открито, като положението се усложнява от очаквания нов порой. \r\nЧетирима души са намерени в двора на къща, други двама са били извадени от морето при Елевсина от органите на бреговата охрана, като екипи на водолази продължават да търсят изчезнали. 81-годишен мъж е бил намерен в морската зона на остров Аспропиргус, на около 150 метра от брега. Продължават издирвания на хора в района на пристанището на Елевсина от бреговата охрана и от части на армията. Намерен е мъртъв човек в мазе, както и мъртъв ловец и шофьор на камион. Шофьорът е загинал на 26-ия км на пътя Мандра – Тива.", "date": "2017.11.15", "title": "Планет нюз (Гърция): Черна сряда за Гърция – най-малко 15 души загинаха, а други 17 бяха ранени при библейски бедствия"}
{"url": "http://www.focus-news.net/news/2017/11/15/2457504/greek-reporter-gratskata-prokuratura-zapochva-razsledvane-za-prichinite-za-smartonosnite-navodneniya-v-atika.html", "text": "Гръцката прокуратура започва разследване за причините за смъртоносните наводнения в градовете Неа Перамос и Мандра в Атика, предаде Greek reporter. Разследването ще установи дали има нарушения, включително в градското планиране, допринесли за възникването на внезапните наводнения в двата града. Много от жилищните постройки в страната са строени без да се вземат под внимание регулациите за градското планиране, коментира изданието.  Калина Жекова", "date": "2017.11.15", "title": "Greek reporter: Гръцката прокуратура започва разследване за причините за смъртоносните наводнения в Атика"}
{"url": "http://www.focus-news.net/news/2017/11/15/2457505/ert-nay-malko-15-sa-zaginali-a-mnogo-drugi-vse-oshte-se-izdirvat-sled-navodneniyata.html", "text": "Най-малко 15 са загинали, а много други все още се издирват след наводненията. В три области е обявено извънредно положение заради тежките бури и наводнения в Западна Атика, главно в районите на Мандра, Магула и Неа Перамос, обобщава в извънредна емисия гръцката национална телевизия ERT. Най-пострадали са къщи и магистрали освен в Атика, в района на Мегара, както и пътищата за Коринт и Тива. Всички училища в трите са затворени. Телевизията предава, че много пътища в тези райони са затворени. Полицията се обръща към шофьорите да не се движат в района на Мандра и Неа Перамос. Продължава издирването на хора в тези два района и най- вече в Неа Перамос – Гефираки. Работата на терен се  ръководи от вътрешния министър Панос Скурлетис и зам.- министъра на министерството за гражданска защита Никос Тоскас. Полицията е вдигнала дронове, за да извършат пълен оглед на бедствието.\r\nДо момента  е потвърдено разпознаването на 6 от загиналите. Всички те са на възраст между 35 и 70 години. Сред тях е и жена, намерена удавена на улица в Катеромулис.\r\nТелата на 13 се намират в болницата в Тирасио, 5 от тях са на жени. Екипите в болницата се ръководят от началника на Националния център за здравеопазване Никос Папафестио. В същата болница са настанени и 14 ранени. Полицията споделя опасенията за много по-голям брой жертви, които се намират в неизвестност. Съжощбава се със сигурност за един изчезнал в Неа Перамос и двама в Мандра.  10 души са разпределени в различни болници с хипотермични симптоми. \r\nВ района на Мандра и Неа Перамос са регистрирани повече от 340 повиквания за спешна помощ и за отводняване. Призовани са пожарникари и полицаи от Коринт, Атина и Лариса. Освободени са пътниците от десетки автобуси, блокирани от придошлите води на магистралата Атина-Коринт. Телевизията цитира директора на пътна полиция за Атика Никос Панатоякис, според когото за Атика са регистрирани повече от 600 сигнала за помощ, спасени са 86 души, а в операциите са участвали 190 пожарникари със 95 специализирани превозни средства. Призовават се гражданите да не предприемат пътувания.", "date": "2017.11.15", "title": "ERT: Най- малко 15 са загинали, а много други все още се издирват след наводненията"}
{"url": "http://www.focus-news.net/news/2017/11/15/2457506/greek-reporter-gratskata-politsiya-e-v-povishena-gotovnost-sled-haosa-prichinen-ot-navodneniyata-v-zapadna-atika.html", "text": "Гръцката полиция е в повишена готовност след хаоса, причинен от наводненията в Западна Атика, предаде Greek Reporter. Органите на реда очакват възможни мародерски и други противозаконни прояви. Допълнителни патрули на полицията ще следят ситуацията в Мандра и Неа Перамос, които са най-тежко засегнати от бедствието. Много от жителите на двата града ще прекарат нощта във временни убежища, подсигурени от местните власти.  Калина Жекова", "date": "2017.11.15", "title": "Greek Reporter: Гръцката полиция е в повишена готовност след хаоса, причинен от наводненията в Западна Атика"}
{"url": "http://www.focus-news.net/news/2017/11/15/2457507/abc-news-broyat-na-zaginalite-v-rezultat-na-strelbata-v-severna-kaliforniya-dostigna-petima-dushi.html", "text": "Броят на загиналите в резултат на стрелбата в Северна Калифорния достигна петима души, предаде ABC News. Сред убитите е и съпругата на извършителя, Кевин Нийл, съобщават местните власти. Тялото й е било намерено в дома на стрелеца. Предполага се, че именно тя е била първата му жертва, преди да извърши нападения на няколко места в Тихама, на 130 мили северно от Сакраменто, включително в начално училище. В резултат на стрелбата там са ранени седем деца.  Калина Жекова", "date": "2017.11.15", "title": "ABC News: Броят на загиналите в резултат на стрелбата в Северна Калифорния достигна петима души"}
{"url": "http://www.focus-news.net/news/2017/11/15/2457508/donald-tramp-svetat-nyama-da-tolerira-yadrenoto-iznudvane-na-phenyan.html", "text": "Президентът на САЩ Доналд Тръмп предупреди Северна Корея, че светът няма да толерира „ядреното изнудване“ на Пхенян, като обеща международна кампания за налагането на максимален натиск, включително от страна на Китай, предаде AFP. „Показах ясно, че няма да позволя тази извратена диктатура да държи света заложник на ядрено изнудване“, каза американският президент в своя телевизионна реч ден след като се завърна от азиатската си обиколка. Тръмп добави, че китайският лидер Си Дзинпин е обещал да използва икономически инструменти за натиск над Пхенян с цел постигане на ядрено разоръжаване на Севера. „Президентът Си признава, че Северна Корея представлява огромна заплаха за Китай“, подчерта Тръмп.   Калина Жекова", "date": "2017.11.15", "title": "Доналд Тръмп: Светът няма да толерира „ядреното изнудване“ на Пхенян"}
{"url": "http://www.focus-news.net/news/2017/11/15/2457509/nay-malko-30-dushi-sa-zadarzhani-v-hoda-na-masovi-bezreditsi-v-tsentara-na-bryuksel.html", "text": "Най-малко 30 души са задържани в хода на масови безредици в центъра на Брюксел, съобщава белгийското издание Dernier Heure. Безредиците са избухнали след като полицията се е опитала да разпръсне тълпа от 200-300 младежи, събрали се на площад Мане по покана на рапър, за да участват в заснемането на негов видеоклип. Младежите са започнали да чупят витрини и автомобили, и да замерят полицаите с камъни и бутилки. Задържани са най-малко 30 души. Самият рапър също е сред задържаните.  Калина Жекова", "date": "2017.11.15", "title": "Най-малко 30 души са задържани в хода на масови безредици в центъра на Брюксел"}
{"url": "http://www.focus-news.net/news/2017/11/15/2457171/prof-mihail-konstantinov-malko-veroyatno-e-monitoringat-nad-balgariya-ot-bryuksel-da-otpadne-no-stranata-ni-zapochva-da-razreshava-koruptsionnite-problemi.html", "text": "Малко вероятно е мониторингът над България от Брюксел да отпадне, но страната ни показва, че започва да разрешава проблемите, свързани с корупцията. Това коментира в сутрешния блок „Добро утро, България“ на Радио „Фокус“ политическият анализатор проф. Михаил Константинов по повод очаквания доклад на ЕК за напредъка на България в борбата с корупцията и правосъдната реформа. „Няма да се изненадам, ако видим някаква отслабена форма на мониторинг, например да отпаднат някои от темите за мониторинг. Ще има заключение по 17 точки и е възможно по някои от тях докладът да е толкова положителен, че просто съответните явления отпадат от по-нататъшно наблюдение“, прогнозира проф. Константинов. Той подчерта, че поне формално и законово промени има. „Имаше и Конституционни промени, и разделяне на Висшия съдебен съвет – все неща, които хората искаха от нас съвсем справедливо, и тези неща се случиха“, каза проф. Михаил Константинов. Той добави, че положителен доклад на ЕК по-късно днес би могъл да отвори пътя на България към Шенген и подчерта, че страната ни е изпълнила всички технически условия за приемане.", "date": "2017.11.15", "title": "Проф. Михаил Константинов: Малко вероятно е мониторингът над България от Брюксел да отпадне, но страната ни започва да разрешава корупционните проблеми"}
