{"url": "http://www.focus-news.net/news/2018/10/15/2578734/", "text": "Футбол: Завършиха мачовете от турнира „Лига на нациите“. Испания загуби у дома от Англия с 2:3. Англичаните вкараха три го;ла през първото полувреме – два на Стърлинг и един на Рашфорд,  а Испания успя да върне два гола през второто полувреме – Пако отбеляза в 58-ата минута, а Серхио Рамос вкара в последната минута на продължилото осем минути добавено време. Испания все още е водач в група 4 с 6 точки, следвана от Англия с 4 и Хърватия с 1, но и мач по-малко. \r\nОстаналите резултати: \r\nИсландия – Швейцария  1:2 \r\nБосна и Херцеговина – Северна Ирландия  2:0 \r\nЕстония – Унгария  3:3 \r\nФинландия – Гърция  2:0 \r\nБеларус – Молдова  0:0 \r\nЛюксембург – Сан Марино 3:0", "date": "2018.10.15", "title": "Футбол: Завършиха мачовете от турнира „Лига на нациите“"}
{"url": "http://www.focus-news.net/news/2018/10/15/2578700/afp-nay-malko-16-dushi-sa-raneni-pri-zhelezopaten-intsidenta-v-yuzhna-germaniya.html", "text": "Най-малко 16 души бяха леко ранени понеделник, когато регионален влак в южна Германия се сблъска с камион на железопътен прелез, съобщиха  от противопожарната служба, цитирана от  AFP . \r\nРегионален влак с около 100 пътници е ударил камиона на прелез в района на град Зиплинген  близо до езерото Констанс в 7:47 сутринта местно време (8:47 българско време), съобщиха властите. Както влаков кондуктор, така и шофьорът на превозното средство са сред 16-те ранени. Дванадесет души бяха закарани в болница. \r\nСпоред полицията шофьорът на камиона се е опитвал да направи обратен завой  заради извършващи се строителни работи по пътя, когато бариерите са се спуснали и камионът е ударен от влака.  Юлиян Марков", "date": "2018.10.15", "title": "AFP: Най-малко 16 души са ранени при железопътен инцидента в Южна Германия"}
{"url": "http://www.focus-news.net/news/2018/10/15/2578705/kalina-ivanova-regionalna-biblioteka-pr-slaveykov-veliko-tarnovo-pazim-kolektsiya-ot-nad-1200-toma-staropechatna-literatura.html", "text": "Колекция от 1239 тома старопечатна литература пази Регионална библиотека „П.Р. Славейков“ . 636-те заглавия са от 1806 година до Освобождението на България от османска власт. Това каза за  Радио „Фокус“ – Велико Търново  зам.-директорът на културната институция Калина Иванова. Най-старата книга е „Неделник“ на Софроний Врачански от 1806 година. В библиотеката се съхраняват още „Езопови басни“, преведени и наредени от Петко Рачев Славейков, издадени в Букурещ от книгопечатницата на Светата митрополия, през 1852 година. „Имаме и „Песнопойка или различни песни, статии и гатанки на български език за увеселение на младите“, също подбрани от Славейков и издадени в същата печатница, през 1852 година. За Матей Преображенски, тъй като 2018 година е посветена на 190 годишнината от неговото рождение, пазим заглавието „Защита на православието, нападнато от протестантските мисионери с разни брошури“, издал Матей Петров, монах светопреображенски в Русчук, книгопечатницата на Дунав, през 1870 година.  Друго ценно заглавие е на Бачо Киро – “Второ пътуване на Бача Кира“ , издават добрите му приятели за любопитни читатели. Отново издадено от печатницата на Дунавската област,в град Русе, през 1874 година“, разказа още Калина Иванова. Колекцията, по думите й, е ценна и с това, че в нея се съдържа първо издание на „Буквар с различни поучения“ на Петър Берон, от 1824 година, издаден в Брашов, тогава в Австро – Унгария. Тя съдържа, преди всичко, църковно-славянска, учебникарска и превод на художествена литература. \r\nЛуиза ТРАНЧЕВА", "date": "2018.10.15", "title": "Калина Иванова, Регионална библиотека „П.Р. Славейков“- Велико Търново: Пазим колекция от над 1200 тома старопечатна литература"}
{"url": "http://www.focus-news.net/news/2018/10/15/2578701/spryano-e-izlachvaneto-na-televiziya-alfa.html", "text": "Спряно е излъчването на телевизия „Алфа“, става ясно от  сайта на телевизията . В съобщението си от медията пишат: „Телевизия АЛФА спря. Питайте правителството защо“.", "date": "2018.10.15", "title": "Спряно е излъчването на телевизия „Алфа“"}
{"url": "http://www.focus-news.net/news/2018/10/15/2578708/pazardzhik-mezhdunarodna-nauchna-konferentsiya-prof-marin-drinov-uchen-obshtestvenik-darzhavnik-shte-se-provede-v-panagyurishte-na-19-i-20-oktomvri.html", "text": "В Панагюрище, родното място на проф. Марин Стоянов Дринов, на 19 и 20 октомври, ще се състои Международна научна конференция на тема „Проф. Марин Дринов – учен, общественик, държавник”, посветена на 180-та годишнина от рождението на големия български учен, виден общественик и държавник. Това каза за  Радио „Фокус“ – Пазарджик  директорът на Историческия музей в Панагюрище доц. д-р Атанас Шопов. Той обясни, че организатори на научния форум са Община Панагюрище, Исторически музей–Панагюрище, Българската академия на науките, Харковския национален университет „В. Н. Каразин“, Института за исторически изследвания при БАН. „Официалното откриване на конференцията ще се състои на 19 октомври 2018 година в 13:00 часа в Исторически музей – Панагюрище.  \r\nЗаявени за участие са 21 доклада и научни съобщения от учени и изследователи от различни научни институции и университети в България и Украйна. Резултатите от своите проучвания ще представят, както утвърдени учени, така и млади изследователи. Със заявените теми в програмата са оформени няколко тематични кръга, в рамките на които ще бъдат разисквани въпроси от живота, делото и времето на видния историк, филолог и фолклорист. Ще бъде отделено специално внимание на мястото на Марин Дринов в историографията на България, Украйна и Русия и в народната памет“, коментира доц. Шопов. Той уточни, че на форума със свои изказвания ще се представят и двама от преките наследници на панагюрския род Дринови. \r\nВаня НИКОЛОВА", "date": "2018.10.15", "title": "Пазарджик: Международна научна конференция „Проф. Марин Дринов – учен, общественик, държавник“ ще се проведе в Панагюрище на 19 и 20 октомври"}
{"url": "http://www.focus-news.net/news/2018/10/15/2578710/gabrovo-tri-novi-sgradi-sa-otkrili-arheolozite-v-mestnostta-gradishte-prez-tozi-sezon.html", "text": "Три нови сгради откриха археолози в местността Градище край Габрово през този сезон. Проучванията в района приключиха през миналата седмица, каза за  Радио „Фокус“ – Велико Търново  един археолозите доц. д-р Росина Костова. „Обектът, по който се работи, е късноантична и ранновизантийска крепост. Екипът, който беше на терен, се състоя от 10 души. Разкопките бяха съсредоточени в сектора, който е започнал през миналия сезон – жилищен квартал, който се намира северно от проучената преди 30 години базилика в селището“, обясни тя. „Бяха открити 3 нови сгради от периода V-VІ в. в северната част на укрепеното селище. В музейните фондове на Регионалния исторически музей в Габрово постъпиха 69 археологически движими културни ценности – монети, фибули, лампи, предмети на бита и въоръжението. Откритите строително-архитектурни останки и движими находки характеризират провинциалноримската култура в провинция Долна Мизия на Римската империя“, допълни археологът. Тя припомни, че отминалият сезон е бил втори за района, след над 3-годишно прекъсване. Консервацията на намереното предстои. Обмислят се и постъпки са търсене на средства за социализация и експониране на всичко. Проучванията са финансирани от Община Габрово и осъществени с участието на Регионален исторически музей – Габрово, под научното ръководство на доцент от ВТУ „Св. св. Кирил и Методий“ и проф. дин Казимир Попконстантинов. \r\nЛуиза ТРАНЧЕВА", "date": "2018.10.15", "title": "Габрово: Три нови сгради са открили археолозите в местността Градище през този сезон"}
{"url": "http://www.focus-news.net/news/2018/10/15/2578703/ferid-muhich-shte-glasuvam-za-konstitutsionnite-promeni.html", "text": "Ферид Мухич, независим депутат от парламентарното мнозинство, заяви, че след като е размислил добре „някои работи са му се изяснили“ и е заявил, че ще гласува конституционни промени, съобщава македонският телевизионен канал  НОВА ТВ .  \r\nВ изказването си Мухич говори за три дилеми: Дали правителството и парламента имат легитимност да предложат конституционни промени, дали Договорът е добър или лош и какво е посланието от референдума. \r\nМухич каза, че правителството има абсолютна легитимност да предложи конституционни промени, за да промени конституционното име и тази легитимност, както каза той, е наследена от първото независимо правителство, което започна преговорите. \r\n„ Преговаря този, който е готов да си смени името. Ако не бяхме готови, трябваше да прекратим преговорите“, каза Мухич. \r\nЩо се отнася до споразумението, той  каза, че въпреки че е \"лошо и горчиво, не може да има по-добро споразумение\". \r\n„Всички варианти бяха разгледани сто пъти от нас. И ако това правителство не го подпише, би трябвало да направи друго правителство, ако искаме да се присъединим към НАТО и ЕС, каза той. \r\nЗа референдума Ферад Мухич попита: \"Чули ли сме един милион и двеста хиляди граждани да кажат не? Не чухме нищо. Току-що чухме гласа на онези, които бяха \"за\" и затова питам: Може ли това мълчание да задуши 90 процента \"за\"? \r\nМухич заяви, че докато това споразумение \"е безпрецедентно, защото Македония е единствената държава, принудена да преговаря с името си, този Договор води до живот, а не до смърт\". \r\n„С това сменяме шапката, но не и главата, която ще остане същата. Идентичността не може да бъде застрашена“, каза Мухич.  Юлиян Марков", "date": "2018.10.15", "title": "Ферид Мухич: Ще гласувам за конституционните промени"}
{"url": "http://www.focus-news.net/news/2018/10/15/2578711/petima-tsigani-byaha-zadarzhani-zaradi-agresiya-sreshtu-politsai-v-galabovo-obzor.html", "text": "Петима цигани  бяха задържани заради проявена агресия срещу полицаи в Гълъбово. В неделя, около 14.24 часа е получен сигнал за силна музика, идваща от циганската махала в града. Пристигналият полицейски екип е установил на място пияна компания и инсталирана подвижна тонколона, от която идвали звуците. При последвало полицейско разпореждане за спиране на музиката и представяне на документи за самоличност, събралите се не само отказали категорично, но и започнали да се държат агресивно и арогантно, като хвърляли камъни и се заканвали на полицейските служители. На място били изпратени допълнително сили на реда. Установени и задържани са инициаторите - петима местни жители - трима от които осъждани. По-късно Районна прокуратура-Гълъбово привлече двама от тях като обвиняеми за хулиганство. Те са задържани за срок от 72 часа с постановление на наблюдаващия прокурор. \r\nСлучаят коментира вицепремиерът и министър на отбраната Красимир Каракачанов. Той увери, че положението в Гълъбово е овладяно. „Полицията върши всичко, което е по силите ѝ. Напрежение има, и то не е за първи път, в тези региони. Крайно време е да обърнем политиката и да изхождаме от Конституцията, която гарантира равни права на всички. Не може една част от гражданите да имат повече права и да смятат, че имат повече права“, коментира той. \r\n„Истината е, че в последната година-година и половина полицията в много от случаите превантивно овладява подобни събития. Има обаче един голям проблем, който трябва да бъде споменат - т.нар. „медиатори“ на тази общност, това са местните барони, тези медиатори не вършат никаква работа. Т.е. тарторите на подобни събития, ти ги правиш медиатори, няма никакъв ефект от това - все едно вълкът да пази стадото“, каза още Красимир Каракачанов.", "date": "2018.10.15", "title": "Петима цигани бяха задържани заради агресия срещу полицаи в Гълъбово (ОБЗОР)"}
{"url": "http://www.focus-news.net/news/2018/10/15/2578712/mia-makedoniya-osvobozhdavat-ministarat-na-vatreshnite-raboti-na-kosovo.html", "text": "Министърът на вътрешните работи на Косово, Бейтуш Гаши е предложено да освободи поста си по искане на неговата партия, Алиансът за ново Косово (АНК) на вицепремиера и ръководител на косовската дипломация Беджет Пацоли, предаде кореспондентът на  Македонската информационна агенция (МИА)  от Прищина.  \r\nНовината потвърди изпълнителният секретар на АНК, Рахим Пацоли, който подчерта, че партията е подала искане до премиера Рамуш Харадинай за уволнение на Гаши и \"сега зависи дали правителството ще приеме\". \r\nУволнението на Гаши, според Рахим Паколи, се дължи на неговото \"лошо представяне\" начело на министерството на вътрешните работи.  Юлиян Марков", "date": "2018.10.15", "title": "МИА (Македония): Освобождават министърът на вътрешните работи на Косово"}
{"url": "http://www.focus-news.net/news/2018/10/15/2578706/sled-stroitelstvoto-na-tunel-zheleznitsa-dzhi-pi-grup-se-otkazva-i-ot-remonta-na-traseto-na-stolichniya-tramvay-5-obzor.html", "text": "Кметът на София Йорданка Фандъкова обяви, че фирмата „Джи Пи Груп“ се отказва от ремонта на трасето на трамвай №5. Компанията се оттегля от спечеления конкурс за реконструкция на трамвайните релси по бул. „Цар Борис III“ и ул. „Алабин“. При създалата се ситуация Столична община прекрати процедурата за избор на изпълнител за реконструкцията на релсовия път поради отказа на класирания на първо място участник, а именно „Джи Пи Груп“. Йорданка Фандъкова обясни, че в най-кратки срокове ще бъде обявена нова процедура за избор на изпълнител. Тя припомни, че миналата седмица от Европейската комисия са одобрени проектът за реконструкция на трамвайните трасета по бул. \"Цар Борис III“ от Съдебната палата до „Княжево“ и по ул. „Каменоделска“ от кръстовището с бул. „К. Стоилов\" до „Орландовци\", както и закупуването на 13 нови нископодови трамвая, които ще се движат по линията на трамвай №5. Кметът уточни, че обектите ще продължават да се изпълняват с друг изпълнител. Предвижда се реконструкцията на трамвайната линия да започне през пролетта на следващата година. Йорданка Фандъкова заяви, че фирмата „Джи Пи Груп“ ще продължи с проекта си за реконструкция на ул. „Граф Игнатиев“. \r\nТрамвайното трасе на трамвай №5 е вторият обект, от който строителната фирма се отказва. На 12 октомври премиерът Бойко Борисов настоя Агенция „Пътна инфраструктура“ да извади компанията от проектите с европейско и държавно финансиране. Започнаха проверки на пътните ремонти, извършвани от фирмата. От АПИ обявиха, че ще засилят контрола върху строителството на пътя Момчилград-Крумовград-Ивайловград, който се изпълнява от „Джи Пи Груп“, но няма как да прекратят договора.  \r\nВ позиция до медиите от „Джи Пи Груп\" обявиха, че е достойно да депозират отказ от сключване на договор за изпълнение на строителството на тунел \"Железница\". Ръководството на фирмата описа медийната обстановка през последния месец като манипулирана, опитваща се да отъждестви граденото десетки години име на компанията в строителния бранш с престъпни квалификации. От фирмата апелираха, че има реална опасност от неспазване на графика за изпълнение на проекта за тунела, което ще наложи започнатите отсечки да се построят за сметка на бюджета и да бъде възстановена предоставената безвъзмездна финансова помощ. \r\nНа откриването на реновираната сграда на Областна администрация Благоевград регионалният министър Петя Аврамова посочи, че след отказа на „Джи Пи Груп“ процедурата за избор на изпълнител за тунела „Железница“ продължава. „Не мисля, че ще има забавяне в строителството на тунел „Железница“. Процедурата ще приключи в законовите срокове и ще имаме избран изпълнител, за да стартираме този много важен проект“, обяви министърът.  \r\nПо-късно в телевизионно интервю главният прокурор Сотир Цацаров обяви, че освен за злоупотреби с евросредства, Прокуратурата разследва физическо лице, свързано със строителната компания „Джи Пи Груп”, и за пране на пари. По думите му едновременно с това на ДАНС са възложени други действия, които са свързани с установяването на всички механизми на финансирането на съответните европейски проекти, както и това, че всъщност парите са усвоявани от свързани лица и свързани фирми. „Фокус“ припомня:  На 14 септември адвокат и двама журналисти – българин и румънец, бяха временно задържани в РПУ - Радомир. Това се случи по време на журналистическо разследване, което съвпадна с оперативно-издирвателни мероприятия от ГДБОП и Областна дирекция – Перник в района, където според подадения сигнал, са се унищожавали материали, свързани с обществени поръчки.  \r\nПо повод публикация в сайта „Биволь“ – „ДжиПи Гейт“: Гранд корупция с еврофондове и обществени поръчки през консултантски фирми“ до главния прокурор Сотир Цацаров, МВР и КПКОНПИ беше изпратен сигнал от вицепремиера Томислав Дончев, с копие до изпълнителния директор на ИА „Одит на средствата от ЕС”. Вследствие на това, Софийска градска прокуратура възложи на ДАНС извършването на проверка по случая. Предмет на проверка са всички процедури по обществени поръчки и усвояване на средства от фондове на ЕС, описани в публикацията, както и участието в тях на посочените физически лица и търговци. Проверката на процедурите, свързани с отделните проекти и тяхното финансиране, ще обхване и действията на държавни органи и длъжностни лица. На ДАНС са възложени конкретни действия, свързани с изискване на документи, снемане на обяснения и проверка на посочените факти.  \r\nНа 21 септември премиерът Бойко Борисов разпореди отстраняване на държавните служители и експертите, споменати в журналистическото разследване за измами с усвояване на евросредства, докато текат проверките. \r\nВ официално изявление от компанията „Джи Пи Груп“ заявиха, че не приемат замесването им в „откровени манипулации и неверни твърдения“. „Никога и под никаква форма „Джи Пи Груп\" не е имала отношение към оперативната дейност или счетоводството на която и да е от компаниите, споменати в определения като „разследване“ материал“, обявиха от компанията. Те отрекоха твърденията от компанията да са изнасяни, горени или закопавани документи. \r\nБиляна ИВАНОВА", "date": "2018.10.15", "title": "След строителството на тунел „Железница“ „Джи Пи Груп“ се отказва и от ремонта на трасето на столичния трамвай №5 (ОБЗОР)"}
{"url": "http://www.focus-news.net/news/2018/10/15/2578713/sofiya-katastrofa-mezhdu-politseyski-mikrobus-i-lek-avtomobil-e-stanala-v-rayona-na-ul-kozloduy-i-bul-hristo-botev.html", "text": "Пътнотранспортно произшествие е станало между полицейски микробус и лек автомобил в района на ул. „Козлодуй“ и бул. „Христо Ботев“. Това съобщиха от  пресцентъра на МВР . Сигналът за инцидента е получен към 14.45 часа. Униформеният екип е изпълнявал действия по служба – задържане на издирван. Според данните до момента при маневра водачът на служебния автомобил е ударил автомобила, движещ се пред него. Шофьорът на леката кола и пътуващото с него дете са откарани за преглед в болнично заведение, по първоначална информация  - без сериозни наранявания. Издирваният е задържан от друг полицейски патрул. Работа по изясняване на всички факти и обстоятелства около пътния инцидент продължава.", "date": "2018.10.15", "title": "София: Катастрофа между полицейски микробус и лек автомобил е станала в района на ул. „Козлодуй“ и бул. „Христо Ботев“"}
{"url": "http://www.focus-news.net/news/2018/10/15/2578714/shumen-v-su-panayot-volov-predstoyat-finalite-ot-turnira-futbolna-treska-posveten-na-evropeyskata-sedmitsa-na-programiraneto.html", "text": "На 18 октомври от 11.00 часа в СУ „Панайот Волов“ ще започнат финалните мачове от турнира „Футболна треска“. Това съобщиха от  учебното заведение . Инициативата е част от дейностите в училището, посветени на Европейската седмица на програмирането. Организатор на събитието е училищният отбор по роботика „Epsilon Engineers”, който през настоящата седмица по забавен начин ще обучава петокласниците да програмират роботи. Състезанието е отборно, като задачата на всеки отбор е да вкара най-много „голове“ във „футболната врата“ на своя противник. Ще се използват футболните правила за удар от точката за дузпи, ще се „бият“ по пет удара за всеки отбор, а ако не бъде излъчен победител – още по три. От всеки двубой ще се елиминира по един отбор до излъчването на победител. Има и голяма награда, която е едноплатков компютър и обучение как да се програмира на него. Целта на събитието „Футболна треска“ е повече деца да се запознаят с цялостната работа с роботи, да разберат как се програмира движение напред, спиране, насочване на робота, пресъздаване на „удар по топка“ посредством втори двигател. Според ръководителите на клуба по роботика Мария Желязкова и Николай Пощаров вложените усилия по подготовката на събитието си струват, защото това е крачка към целта по забавен начин да подготвят децата и младежите за утрешния дигитален свят.", "date": "2018.10.15", "title": "Шумен: В СУ „Панайот Волов“ предстоят финалите от турнира „Футболна треска“, посветен на Европейската седмица на програмирането"}
{"url": "http://www.focus-news.net/news/2018/10/15/2578330/the-bbc-sled-razgovorite-mezhdu-raab-i-barnie-ostavat-klyuchovi-problemi-okolo-brekzit.html", "text": "Обединеното кралство и Европейският съюз заявиха, че и след извънредните разговори в Брюксел все още има неразрешени ключови спорни теми, свързани с Брекзит, информира  The BBC . \r\nДоминик Рааб, министърът, отговарящ за  преговорите с ЕС за излизането на Обединеното кралство, и Мишел Барние, главен преговарящ от името на ЕС, се срещнаха и разговаряха повече от час преди предстоящата през тази седмица среща на върха на европейските лидери. \r\nГ- Барние съобщи в Tweet, че теми като как да се избегне твърда граница с Ирландия, продължават „все още да са отворени“.  \r\nГоворител на великобританското правителство обяви, че преговарящите от Обединеното кралство и Европейския съюз „са постигнали истински прогрес в редица ключови области \". Но добави, че „въпреки това има още някои нерешени спорни теми“.   Ивелина Ватова", "date": "2018.10.15", "title": "The BBC: След разговорите между Рааб и Барние „остават ключови проблеми“ около Брекзит"}
{"url": "http://www.focus-news.net/news/2018/10/15/2578329/pregled-na-nyakoi-ot-osnovnite-temi-v-svetovniya-pechat-agentsiya-fokus.html", "text": "Хилъри Клинтън не счита, че извънбрачната връзка на съпруга й и бивш президент на САЩ Бил Клинтън със стажантката в Белия Дом Моника Люински през 90-те трябва да бъде разглеждана като злоупотреба с власт, пише  американският вестник Washington Examiner . \r\n„Не. Не“, заяви Хилъри Клинтън по време на интервю пред телевизионния канал CBS, когато бе запитана дали мъжът й се е възползвал от положението си през 1995 година, за да си осигури сексуална връзка с Люински, която тогава е била на 22 години. \r\nБившият държавен секретар и кандидат за президент на Демократическата партия през 2016 година добави, че не е имало „абсолютно: никаква нужда Бил Клинтън да си подава оставката като президент през 1998 година, когато избухна скандала след разкритията на Кен Стар и решението на Камарата на представителите за импийчмънт, преди Сенатът да го защити от предявяване на обвинение. \r\n„Има хора, които гледат инцидентите през 90-те и казват ‚Президент на САЩ не може да има консенсусни отношения със стажантка. Разликата във властта е огромна‘“, е заявил водещият Тони Докупол. \r\n„Кой е бил възрастният“, прекъсна го Хилъри. „Но нека ви попитам това: къде е разследването на настоящия президент, срещу когото има множество обвинения и който отхвърля, отрича и се надсмива над това? Така че... имаше разследване и то, както си мисля, стигна до правилно заключение“. \r\nЛюински, която в момента е на 45 години, описа отношенията си с Бил Клинтън, като „неприемлива злоупотреба с власт, позиция и привилегии“ в материал за „Панаир на суетата“ (Vanity Fair) през февруари в светлината на движението #MeToo. \r\n„Има много жени и мъже, чиито гласове и истории трябва да бъдат чути преди моята“, заяви Люински. „Дори има хора, които смятат, че моето преживяване в Белия Дом няма място в това движение, тъй като уж това, което се е случило между мен и Бил Клинтън не е било сексуално нападение, независимо че сега признаваме, че е било злоупотреба с държавна власт“. \r\n***  Посланикът на Китай във Вашингтон заяви в неделя, че Пекин „никога не е искал търговска война“ със САЩ, а просто се е отбранявал от атаките, пише  електронното издание на вестник The Hill . \r\nЦуй Тианкай заяви пред “Fox News Sunday”, че е „важно да се отбележи кой започна тази търговска война“ между САЩ и Китай. Двете страни си наложиха взаимно наказателни мита през последните няколко месеца, отбелязва изданието. \r\n„Никога не сме искали търговска война. Ако някой е започнал такава срещу нас, ние сме длъжни да отговорим, за да защитим интересите си“, обясни дипломатът. \r\nСАЩ и Китай си наложиха наказателни мита на вносните стоки през лятото. \r\nМиналия месец Доналд Тръмп обложи с допълнителни 10% китайски стоки на стойност 200 милиарда долара, на което Пекин отговори с повишение на ставките за американски стоки на стойност 60 милиарда долара. Американският президент, както пише изданието, е заплашил да вдигне митата върху китайски внос за още 260 милиарда щатски долара. \r\nПо думите на Тианкай, Пекин не желае да води търговска война „с нито една страна, включително САЩ“. \r\n„Но фактът е, че чрез двустранната търговия между Китай и САЩ американските потребители получиха големи ползи през годините и знаете колко пари направиха американските компании от техните операции в Китай“, заяви дипломатическият представител. „Трябва да гледате цялостната картина“. \r\n*** След успешните операции в Сирия - „Щита на Ефрат“ и „Маслинова Клонка“, Турските въоръжени сили (ТВС) са завършили всички приготовления за възможна операция на изток от река Ефрат, в хода на която да бъде прочистен този регион от групировката „Работническа партия на Кюрдистан“ (ПКК), пише  електронното издание на турския консервативен ежедневник Yeni Safak . \r\nТВС  ще проведе мащабна операция, с което ще увеличи мястото за маневри на Турция в региона, отбелязва изданието. Вече е установено, че операцията ще започне от територията на „Щита на Ефрат“ и първата й фаза ще цели ликвидиране на враговете в района между центъра на Манбидж и брега на Ефрат. След това, на базата на положението на бойното поле, ще бъде изработена стратегия за района на изток от великата река, пише вестникът. \r\nЩо се отнася до Манбидж, продължава „Йени Шафак“, Турция ще продължи съвместните действия със САЩ в контекста на съгласуваната между двете страни „пътната карта“, която се очаква да бъде завършена в рамките на 90 дни. \r\nСпоразумението между Анкара и Вашингтон беше подписано през юни т.г. и предвижда изтегляне на сирийските кюрдски „Отряди за народна самоотбрана“ (ОНС/YPG), дъщерна организация на ПКК, от града, чрез което да бъде стабилизиран района, намиращ се в североизточната част на провинция Алепо. \r\nКакто отбелязаха от ТВС в неделя, турски и американски войници продължават съвместните учения за общите патрули в Манбидж. \r\nПрез първата фаза трябва да бъдат изпратени военнослужещи, които да потвърдят, че района е чист и да го обезопасят допълнително с патрулите. \r\nВ изказване по въпроса турският президент Реджеп Таийп Ердоган подчерта решимостта на Анкара и заяви, че „терористите извън нашите граници също не могат да спят спокойно, защото ние можем да се появим неочаквано за една нощ“ на изток от Ефрат. „Йени Шафак“ припомня, че турският лидер е използвал тази фраза и преди операциите „Щита на Ефрат“ и „Маслинова клонка“. \r\n***  Ако „ХАМАС“ не спре да осъществява насилие срещу Израел, еврейската държава ще спре действията му чрез принудителни действия, предупреди премиерът на страната Бенямин Нетаняху в неделя по време на среща на своя кабинет, пише  израелското издание The Jerusalem Post . \r\nДокато е коментирал увеличаването на насилието край граничната ограда с Ивицата Газа, Нетаняху е заявил, че „ХАМАС“, очевидно, не е разбрал посланието – ако не спре насилствените действия срещу нас, те ще бъдат спрени по друг начин, който ще бъде болезнен, много болезнен“. \r\nПо думите на министър-председателя, Израел „е много близо до друг начин на действие, който ще включва много тежки удари“. Нетаняху е предупредил палестинската организация, че ако там са умни „ще спрат палежите и безредиците – сега!“", "date": "2018.10.15", "title": "Преглед на някои от основните теми в световния печат ( Агенция „Фокус“ )"}
{"url": "http://www.focus-news.net/news/2018/10/15/2578709/afp-germanskata-politsiya-ne-izklyuchva-teroristichen-motiv-v-zalozhnicheskata-kriza-v-kyoln-po-rano-dnes.html", "text": "Германската полиция не изключва „терористичен мотив“ в заложническата криза в Кьолн по-рано днес в резултат на която бяха ранени четирима души, предава  AFP . \r\n\"Разследването разглежда всички възможности и ние не изключваме тероризма\", каза на пресконференция зам.-началникът на полицията в Кьолн Мириам Браунс. \r\n„Заподозреният, който беше тежко ранен, при нахлуването на  полицията, твърди, че е член на „Ислямска държава““, каза друг полицейски говорител. \r\nПървоначално той е хвърлил коктейл Молотов в ресторант \"Макдоналдс\", ранявайки тийнейджърка, а след това взел друга жена за заложник в съседна аптека. Той е държал реален пистолет или имитация на такъв, когато командоси са щурмували мястото, каза полицията, като добави, че мъжът също е носел газови контейнери. \r\nПолицията заяви, че все още не е в състояние да идентифицира нападателя, който е опериран, но смята, че е 55-годишен сирийски имигрант. В аптеката са открити сирийски документи за самоличност, казаха те.  Юлиян Марков", "date": "2018.10.15", "title": "AFP:  Германската полиция не изключва „терористичен мотив“ в заложническата криза в Кьолн по-рано днес"}
{"url": "http://www.focus-news.net/news/2018/10/15/2578702/prof-nikolay-radulov-ekspert-po-natsionalna-sigurnost-razsledvaneto-na-ubiystvoto-v-ruse-ne-e-priklyuchilo-i-tryabva-da-prodalzhi.html", "text": "Разследването на убийството в Русе не е приключило и трябва да продължи. Това каза за обзорното предаване „Това е България“ на  Радио „Фокус“  проф. Николай Радулов, експерт по национална сигурност. В конфигурацията, в която работи министерството на вътрешните работи, предотвратяването на убийството на журналистката Виктория Маринова не е било възможно, каза още той. \r\n„Според мен трябва да се направи възстановка на престъплението, за да се види как един хилав и неособено висок младеж, при това в нетрезво състояние и тежко дрогиран, е успял да извърши толкова тежко престъпление спрямо една по-едра, по-висока и тренирана жена. За мен е невероятно, че той е могъл да й надделее и убие. Затова трябва много премерено да се извършат всички необходими действия и да се обърне внимание, на това, което говорят някои от съседите на заподозрения, че той е тръгнал на рожденият ден с още няколко души, които махалата не познава. Говори се още, че те използвали турска реч и се придвижвали с луксозен автомобил. Добре би било да се разбере кои са тези хора“ каза той. Проф. Николай Радулов обясни, че на този етап не може да се отхвърля нито една от версиите. Според него убийството може да е поръчка за сплашване на други журналисти. Радулов обясни, че трябва да се имат предвид нездравите морални ценности на етноса на заподозрения, който поради необразоваността си е лесен за манипулация.", "date": "2018.10.15", "title": "Проф. Николай Радулов, експерт по национална сигурност: Разследването на убийството в Русе не е приключило и трябва да продължи"}
{"url": "http://www.focus-news.net/news/2018/10/15/2578332/troyan-otbelyaza-150-ata-godishnina-ot-obyavyavaneto-si-za-grad-obzor.html", "text": "Троянци и гостите на града отбелязаха 150-ата годишнина от обявяването на Троян за град. Историята на Троян възниква през 15 век като попътно селище в началото на Троянския проход. Името си получава от древноримския път Виа Траяна, свързващ Дунав с Бяло море още през 1 - 2 век от н.е. В началото на турското иго тук се заселват българи от Дунавската хълмиста равнина, Чипровско, Берковско, Разложко и Охридско. През 1868 г. Троян е обявен за град. През 1871 г. Васил Левски основава революционен комитет в него, а 6 години по-късно градът е опожарен от отстъпващите турски войски.  \r\nТържествената програма по случай празника на града започна с издигане на троянското знаме и Божествена света литургия в църквата, която носи името на покровителката на града – „Св. Параскева-Петка. \r\nНа събитието присъства президентът на България  Румен Радев . В официалното си слово той каза, че ако нашият народ е устоял на превратностите на времето, ако днес сме държава, съхранила своя език, вяра, писменост и историческа памет – дължим го на духовни крепости, с каквито е богат Троянският край. „През годините Троян се утвърди като вековно огнище на образование и култура, на буден дух у предприемачество, което разцъфтява и днес“, каза още той и допълни, че всяко едно поколение продължава да развива тези традиции по уникален начин. Радев приветства усилията на Община Троян и жителите на града да пазят и развиват традициите, както и да водят до по-голям просперитет Троянския край. Според него величината на едно населено място не се измерва с географските му размери, а със силата на духа на неговите жители.  \r\nПредседателят на АБВ  Румен Петков  и представители на ръководството на партията също взеха участие в тържествата по повод 150-годишнината от обявяването на Троян за град. По време на празненството лидерът на партията каза, че Троян е един от първите електрифицирани градове в България, който е дал на страната ни личности като Ангел Балевски, Стоян Хаджийски, Любомир Левчев и Лалю Маринов. След церемонията Румен Петков и издателя и меценат Иван Гранитски посетиха Троянския манастир, където се поклониха пред иконата на Пресвета Богородица Троеручица и запалиха свещ за единството на православието и благоденствието на българския народ и държава. \r\nДаяна ДЮЛГЕРОВА", "date": "2018.10.15", "title": "Троян отбеляза 150-ата годишнина от обявяването си за град (ОБЗОР)"}
{"url": "http://www.focus-news.net/news/2018/10/15/2578333/vestiru-obvinyavat-ruski-voenni-v-opiti-da-provokirat-natovskite-chasti-otvad-polyarniya-krag.html", "text": "Руски изтребители и кораби се опитвали да провокират морски пехотинци от Великобритания и Нидерландия, които провеждат учение эзад Полярния кръг, съобщава руският сайт   vesti.ru  , цитирайки ген. Джеф Мак Мутри, началник на военното управление на корпуса морска пехота на Нидерландия. \r\nПо неговите думи винаги се забелязва  „нарастващ интерес“ от страна на руските военни кораби  щом страните от НАТО провеждат учения.    Ивелина Ватова", "date": "2018.10.15", "title": "Vesti.ru: Обвиняват руски военни в опити да провокират натовските части отвъд Полярния кръг"}
{"url": "http://www.focus-news.net/news/2018/10/15/2578334/izvestiya-ot-15-oktomvri-zapochva-tridnevna-vizita-na-prezidenta-na-egipet-v-rusiya.html", "text": "От понеделник, 15 октомври, започва тридневна държавна визита на египетския лидер Абдел Фатах ас-Сиси в Руската федерация, съобщава електронната страница на руския вестник  „Известия“ .  \r\nВ официалната програма са включени разговори с президента Владимир Путин, консултации по регионални и международни въпроси, съобщават от офиса на египетския държавен глава. \r\nОт пресслужбата в Кремъл информират, че срещата между двамата президенти ще се състои на 17 октомври в Сочи, а в края на визитата  ще бъдат подписани редица съвместни документи.   Ивелина Ватова", "date": "2018.10.15", "title": "„Известия“: От 15 октомври започва тридневна визита на президента на Египет в Русия"}
{"url": "http://www.focus-news.net/news/2018/10/15/2578335/gazetaru-vazmozhna-e-ostavka-na-voenniya-ministar-na-sasht.html", "text": "Джеймс Матис може да подаде оставка, съобщава изданието  „ Газета.ru” , като се позовава на президентско интервю за американския телевизионен канал  CBS . \r\nПо думите на Тръмп в известен смисъл шефът на Пентагона е демократ. Освен това според него идва момент, когато всички си тръгват от  Вашингтон. Главата на Белия дом определя Матис като добър човек и смята, че техните отношения са отлични.  \r\nДоналд Тръмп споменава, че е възможно в най-скоро време и други сътрудници от администрацията му да напуснат постовете си, тъй като „президентът действа в рамките на своите пълномощия и просто сменя екипа в Белия дом“. Всички слухове за „хаос, който се създава“ в администрацията, той определя като фейк. \r\nАмериканските медии са уверени, че оставката на Матис ще стане факт в близките месеци. Като причини се изтъкват разногласията между министъра и президента за участието на САЩ в НАТО, за изхода от ядрената сделка с Иран и за провеждането на съвместни с Южна Корея учения.   Ивелина Ватова", "date": "2018.10.15", "title": "Газета.ru: Възможна е оставка на военния министър на САЩ"}
{"url": "http://www.focus-news.net/news/2018/10/15/2578331/tass-ministarat-na-otbranata-na-niderlandiya-smyata-che-stranata-e-v-sastoyanie-na-kibervoyna-s-rusiya.html", "text": "Военният министър на Кралство Нидерландия Анк Билефелд заяви, че за спецслужбите ще се отделят допълнителни финансови средства, тъй като страната е в състояние на кибервойна с Руската федерация, съобщава   ТАСС , като се позовава на  холандската радиотелевизионна асоциация WNL.  \r\n\"Правят се опити да се повлияе на хода на политическите дебати у нас. Нашата информация свидетелства, че се проявява активност по адрес на Световната антидопингова агенция, както и около разследването за самолетната катастрофа по полет МН17 на малайзийските авиолинии. Време е да престанем да бъдем наивни в това отношение.“, е заявила през обществената медия в неделя Анк Билефелд.    Ивелина Ватова", "date": "2018.10.15", "title": "ТАСС: Министърът на отбраната на Нидерландия смята, че страната е в състояние на кибервойна с Русия"}
{"url": "http://www.focus-news.net/news/2018/10/15/2578336/s-praznichni-bogosluzheniya-be-otbelyazan-petkovden-v-tsyalata-strana-obzor.html", "text": "Снимка: Църква. Храм. Православие. \r\nНа 14-ти октомври Православната църква прославя преподобна Параскева- Петка Българска. Тя е известна още с прозвищата Търновска, Епиватска, Белградска, Яшка. Св. Петка е една от най-обичаните и почитани светици не само в България, но и в целия православен свят. \r\nПо този повод в редица храмове в цялата страна отбелязаха Петковден с празнични богослужения.  В София  празнична света литургия бе отслужена в столичен храм „Св. Петка\", в девическия манастир \"Св. Петка\" в село Клисура, край Банкя и в  храм \"Св. Петка\" в столичния квартал \"Орландовци\". \r\nВъв  Велико Търново  в църковните храмове на града се отслужи богослужение по случай Петковден. Рано тази сутрин църковните камбани на православните храмове в града възвестиха началото на празника. Търново е свързан със светицата, тъй като през 1238 година, след битката при Клокотница, българският Цар Иван Асен II извоювал, тялото на св. Петка да бъде пренесено  в града. От тогава светицата е позната като св. Петка Търновска. Сред най-старите храмове в района с този в село Въглевци. Църквата „Св. Параскева“ е построена през 1860 година. Осветена е на Петковден през 1861 година от гръцки владика. Църквата по-късно е посетена и от митрополит Антим, а през 1879 година митрополит Филип ръкополага местен свещеник. В двора на църквата е построено първото килийно училище, там се намира и паметникът на загиналите в Балканската война 1912-1913 година, издигнат от майстор Руси Тодоров през 1914 година. \r\nХрамов празник отбелязва и църквата в село Беляковец. Храм „Св. Параскева” е строен през 1873-74 година под ръководството но Кольо Фичето. Тя е паметник на културата от местно значение. Храмът Св. Параскева“ в село Никюп също отбеляза Петковден.  \r\nВ  Пловдив  епархийската църква отбеляза 130 г. от освещаването на известния храм \"Св. Петка\".  \r\nСветините, които храмът съхранява са икона на света преподобна Параскева Петка Търновска, както и св. Одежди от светите мощи, дарени от Негово Високопреосвещенство митрополита на Молдова и Буковина Теофан, от Румънската православна църква. Историята на храма започва през 1888 година с полагането на основния камък. По този повод още от ранните часове на деня десетки миряни изпълниха храма. \r\nВ област  Враца  160-годишен юбилей отбеляза храмът в Хайредин, носещ името на преподобна Параскева Епиватска. По този повод Негово високопреосвещенство Врачанският митрополит Григорий оглави архиерейска света Литургия.  \r\nВ  Смолян  пък храмовия си празник отбеляза най-новият параклис в квартал „Устово“. Параклисът бе съграден преди 5 години от църковното настоятелство към храм „Св. Богородица“ в квартала с помощта на много дарители. Там бе отслужен  благодарствен молебен към св. преподобна Параскева – Петка Българска.  \r\nВъв  Варна   с празнична света литургия започна храмовият празник на църквата „Св. Петка“. В църквата има няколко икони на света Петка. Ликът на светицата е разположен още вляво до входа при самото влизане. Най-голямата храмова икона на света Петка е поставена на иконостаса, вляво от тази на Божията Майка. \r\nВ  Пазарджик  във всички храмове се отслужи празнична света литургия. Църквата „Света Петка“ в Пещера също отбеляза празника. Тя е построена през периода 1690-1710 година. Тогава е построен старият храм, който е бил много по-малък от сегашния, вкопан е в земята, според изискванията по онова време. Легендата разказва, че в градината на храма е имало извор. Иконата на света Петка, която и в момента стои в храма е намерена тук до този извор. Той е бил лековит, защото хората са идвали и са преспивали тук. Миели са лицата и очите си, за да оздравеят. През 1902 година църквата изгаря, неизвестно по какви причини. Храмът е построен отново през 1904 година в този му вид, в който е сега. През 1905 година на 22 май той е осветен. Църквата има уникален иконостас с красива дърворезба. \r\nМалко по-различно отбелязаха празника в област  Кюстендил . С курбан за здраве жителите на село Таваличево почетоха празника на църквата „Света Петка”. Хората от населеното място почитат храмовия празник и всяка година на 14 октомври се събират край църквата. Отслужва се и празнична света литургия. Църквата „Св. Параскева“ в село Таваличево е обявена за недвижима културна ценност с „национално значение” в част „стенописи”. \r\nВ  Благоевградско   църквата „Св. Петка“ в село Полена отбелязва храмовия си празник с богата програма \r\nПразникът започна с Утринно Богослужение, последва празнична света литургия. Малко по-късно в черквата децата от Неделното училище поздравиха всички за празника. Състоя се и празничен водосвет, а  веднага след него и освещаването на курбана за здраве.  \r\nНа този ден имен ден празнуват: Петко, Петка, Петкан, Петра, Петрана, Петрина, Петрия, Петричка, Петкана, Пенко, Пенка, Параскев, Параскева, Парашкев, Парашкева, Паруш, Кева. \r\n„Фокус“ потърси църковната гледна точка на празника. За мощите на св. Петка, разказа  църковният уредник в храм „Въведение Богородично“ в Благоевград Аделина Стефанова .  По думите й при мощите на света Петка болните оздравявали, слепите проглеждали, хромите прохождали. \r\n„Погребали я като чужденка. След години обаче се наложило да погребат нов мъртвец в нейния гроб и когато го разровили, учудването било голямо – намерили тялото ѝ непохабено от времето. При мощите ѝ болните оздравявали, слепите проглеждали, хроми прохождали. През XIII век цар Иван Асен II преместил мощите ѝ в Търново и построил храм, наречен „Преподобна Петка“. Преди турското нашествие мощите ѝ били пренесени във Видин, а после и в Белград“, добави Стефанова. Тя уточни, че през XVI в. султан Сюлейман Великолепни завладял турската столица и пратил мощите ѝ в Цариград като дар на патриаршията, а през XVII в. са пренесени във Влашко – град Яш в Румъния, където се намират и до днес. \r\nСпоред народните вярвания Света Петка е покровител на семейството, плодородието, раждането. Денят се смята за завършек на лятото и есента, като с това приключва и активният стопански цикъл. Народът отбелязва Петковден като начало на зимните празници. По традиция се правят курбани, сборове и служби за здраве и плодородие. От Петковден до Димитровден се забранява работата с вълна, кроене, шиене - за да не нападат хищниците стадата. \r\nПовече за народните вярвания на Петковден „Фокус“ потърси  етнолога от Института за етнология и фолклористика с Етнографски музей при БАН доц. Петя Банкова . Тя поясни, че Петковден слага край на активните селскостопански дейности и  допълни, че овчарите разлъчват стадата и неслучайно заради това се правят общоселските курбани и събори, на които хората специално се отблагодаряват на пастирите, които са се грижили за техните стада, защото оттук нататък настъпва зимният период и стадата ще си бъдат по кошарите. „В този период се връщат гурбетчиите със своите дарове, радост и нови познания от откритите светове. Започват сглядните хора, на които се хващат само момите. Те са наблюдавани от онези, които ще избират жена или снаха. След Петковден започва онова изпращане и посрещане на годежари, онова харесване, сватбите и няма да се учудим защо после щъркелите ще носят своите безценни товари“, коментира още етнологът. По думите й света Петка наказва онези, които работят в навечерието на нейния празник. По отношение на трапезата, доц. Банкова обясни, че се слага всичко,  което земята е родила. „Есента е сезонът, богат на плодовете, зеленчуците. Казах вече, че задължително се прави местен курбан. Характерен за миналото е бил овчият курбан. Имаме богат местен курбан, който се раздава на всички, богата трапеза с всички плодове и зеленчуци, характерни за есента. На трапезата се слагат и чудните, прекрасни, обредни хлябове, баниците с праз, тиквата, кестените. Въобще всичко онова, което човек не може да опита друг път, а само през есента“, посочи доц. Банкова. \r\nДеница КИТАНОВА", "date": "2018.10.15", "title": "С празнични богослужения бе отбелязан Петковден в цялата страна (ОБЗОР)"}
{"url": "http://www.focus-news.net/news/2018/10/15/2578704/bsp-vnese-treti-vot-na-nedoverie-kam-kabineta-obzor.html", "text": "БСП внесе в деловодството на Народното събрание мотивите и проекторешението за третия вот на недоверие към кабинета „Борисов 3“. Той е на тема \"Здравеопазване\", а повод за него, според опозицията, е влошаващото се състояние на сектора и готвените от управляващите реформи. Мотивите са разделени на три части: сегашното състояние и проблеми в здравеопазването; предложенията на правителството за реформи в сектора и алтернативата на БСП във „Визия за България“.  \r\nСлед внасянето на вота лидерът на БСП  Корнелия Нинова  заяви, че управляващите от ГЕРБ и „Обединени патриоти“ не искат и не могат да се справят с катастрофалното състояние на здравеопазването. \"Това правителство е некадърно да се справи с този проблем, най-логичното е неговата оставка\", каза още Нинова. По думите й стотици хиляди български граждани не могат да се лекуват или защото нямат достъп до лекар и болница, или защото нямат пари да си доплатят лечението. \"Други стотици хиляди, които са изрядни платци на здравните си осигуровки, когато отидат да се лекуват трябва да доплащат, което е противоконституционно. Лекарствата се изнасят от България, българите са принудени да ги купуват по-евтино от Гърция, Румъния, съседни и по-далечни европейски страни. Лекари и медицински сестри напускат системата и България и въпросът с кадрите е катастрофален“, коментира Нинова. \r\nВ  мотивите  към вота за недоверие от БСП посочват, че системата на здравеопазване е неефективна, в нея съществуват корупционни практики и конституционното право на достъп на българските граждани до медицинска помощ не е гарантирано. Според вносителите на вота провежданата от правителството на ГЕРБ и Обединени патриоти политика в сферата на здравеопазването е хаотична и неадекватна и не само, че не допринася за решаването на проблемите на българското здравеопазване, но и ги задълбочава. От БСП смятат, че непоследователната политика на ГЕРБ по здравеопазване ясно си проличава по кадровата им политика и посочват, че за годините, през които те са на власт, са се сменили 9 министъра на здравеопазването и 8 управителя на Националната здравноосигурителна каса.  \r\nОпозицията отчита, че разходите за здраве се увеличават непрекъснато, но здравните показатели  постоянно се влошават. Според вносителите на вота на недоверие се наблюдава трайна тенденция за дискриминация на пациентите по финансов признак и стотици хиляди граждани на практика са лишени от достъп до медицинска помощ. Същевременно задълженията на държавните и общински лечебни заведения към доставчици на медицински услуги, лекарства и медицински изделия в страната и чужбина са достигнали критични нива. От БСП отбелязват, че правителството е основен длъжник на здравноосигурителната система, тъй като не изплаща в пълен размер здравните осигуровки на деца, пенсионери и държавни служители, като същевременно именно децата и пенсионерите най-често се нуждаят от медицинска помощ.  \r\nОпозицията посочва още, че по време на правителството „Борисов 1“ финансовият министър Симеон Дянков незаконосъобразно пренасочи 1.5 млрд. лв. от здравните осигуровки на българските граждани към държавния бюджет и добавя, че въпреки решението на Конституционния съд и до днес тези средства не са възстановени в бюджета на НЗОК. Според БСП доболничната помощ е обезличена, а общопрактикуващите лекари са сведени до ролята на обикновени „диспечери“ на здравеопазването, което е довело до тежко неравновесие между болнично и доболнична помощ. Като друг проблем сериозен проблем в сектора БСП посочват липсата на достойно заплащане на труда, което заплашва да се превърне в кадрова катастрофа. \r\nСпоред БСП при така очертаната тежка картина на системата на здравеопазването, идеите на правителството в областта не срещат подкрепа. Опозицията посочва, че в предлаганите два „модела“ за здравно осигуряване очертаващата се основна цел е прехвърляне на тежестта на финансирането от държавата върху гражданите, като основният порок и на двата модела е липсата на детайлна оценка на медицинските дейности. От БСП са на мнение, че предложените промени в сферата на здравеопазването заплашват допълнително да натоварят финансово българските граждани, като предварително е ясно, че това ще задълбочи пороците на системата, затова политическата санкцията за подобно действие може да бъде само една – оставка на кабинета.     \r\nАлтернативата, която предлага БСП предлага е гарантиран достъп до безплатно и навременно медицинско обслужване, както и аптечни услуги 24 часа в денонощието за  здравноосигурените лица, както и държавно гарантиран базов пакет от медицински услуги, заплащан с публични финансови ресурси за  здравнонеосигурените лица. Опозицията предлага също премахване на търговския статут на държавните лечебни заведения, във всеки регион лечебните заведения да се обединяват в единна структура, недопускане демонополизация на Националната здравноосигурителна каса, въвеждане на Персонално медицинско досие за всеки пациент, въвеждане на диференцирана ставка на ДДС върху лекарствените продукти и медицинските изделия. \r\nПо-късно на брифинг в Народното събрание депутатът от ПГ на ГЕРБ  Александър Иванов  отбеляза, че от БСП повтарят една и съща мантра - че нещо не се развива и че не се търси реформа. \"За пореден път сме свидетели на това, че БСП живеят в друга държава и в паралелна вселена\", каза той. Според него БСП са търисли доста време кой да им напише мотивите за вота на недоверие, но явно не са намерили експертния състав. „При проведените срещи малко избирателно подходиха, защото са се срещнали само с представителите на малките общински болници“, каза Иванов във връзка с извънпарламентарните консултации на БСП по вота на недоверие. По думите му в България има съсловия на областните болници, на университетските и на частните, както и на специализираните, но никой от опозицията не е потърсил тяхното мнение. Иванов изтъкна, че Министерство на здравеопазването обаче са потърсили тяхното мнение.  \r\nПред журналисти в Смолян председателят на ПГ на ГЕРБ и зам.-председател на партията  Цветан Цветанов  заяви, че е право на опозицията да предизвика вот на недоверие, но той обаче няма никакъв шанс да успее. Според него страната ни днес не се нуждае от предсрочни избори, а от стабилност. Той подчерта, че БСП не са алтернатива и това за пореден път се е видяло в тяхната „визия“, където говорят за бюджетно здравеопазване, а не за здравноосигурителни модели, какъвто всъщност е днешният дебат.  \r\nОт своя страна председателят на Комисията по здравеопазването и депутат от ГЕРБ-Смолян  д-р Даниела Дариткова  коментира, че поведението на БСП е противоречиво и непоследователно. „Те предизвикаха дебата за здравеопазване, но на дебатите в Комисия ги няма, отсъстват и от обсъжданията на концепцията на министър Ананиев за развитието на здравното осигуряване в страната и за секторните реформи в системата на здравеопазването“, отбеляза д-р Дариткова. По думите ѝ темата за здравеопазването у нас не бива да се политизира.  До момента опозицията в 44-то Народно събрание, в лицето на „БСП за България“, внесе два вота на недоверие към кабинета „Борисов 3“.    Първият вот  беше на тема „Корупция“, като при гласуването на 21 януари 2018 г. го подкрепиха „БСП за България“ и ДПС. Поводът за него - невъзможността на кабинета да се справи с борбата с корупцията. „За“ вота гласуваха 103 народни представители, „против“ – 131 и „въздържали се“ - 0 . Вторият вот  беше на тема „Сигурност“. Конкретните причини, посочени от опозицията бяха - бягството на двамата рецидивисти от Централния софийски затвор, битовата престъпност в Угърчин, страха на хората от престъпници в Ботевград, както и авиокатастрофата с военния хеликоптер в Пловдив. От гласувалите 235 народни представители 104 гласуваха „за“, а „против\" 131. \r\nСъгласно Правилника за организацията и дейността на Народното събрание вотът на недоверие се смята за приет, когато за него са гласували повече от половината от всички народни представители – 121 души.", "date": "2018.10.15", "title": "БСП внесе трети вот на недоверие към кабинета (ОБЗОР)"}
{"url": "http://www.focus-news.net/news/2018/10/15/2578338/pregled-na-osnovni-temi-v-ruskiya-pechat-agentsiya-fokus.html", "text": "***  Министерството на външните работи на Сирия е изпратило искане в ООН да се разследва дали водената от САЩ коалиция е използвала забранения с международни резолюции бял фосфор при самолетната атака срещу Хаджин, съобщава руският вестник  „Взгляд“ , като се позовава на сирийската агенция САНА. \r\nВ документа употребата на фосфора е определено като „привично и устойчиво“ поведение на коалицията на САЩ, в резултат на което загиват или биват ранявани мирни граждани – жени и деца.  \r\nСирия се обръща с молба към Общото събрание на ООН да се предприемат съответните мерки, за да се гарантира мирът и сигурността, както и да се „проведе международно разследване на тези престъпления, те да бъдат осъдени и да се предприемат мерки за незабавното им прекратяване, като не се допусне те отново да се повторят“. \r\nОсвен това Сирия се обръща с молба да се прекрати „незаконното враждебно присъствие на сили от САЩ и други страни на територията на Сирийската арабска република“. \r\n***   От понеделник, 15 октомври, започва тридневна държавна визита на египетския лидер Абдел Фатах ас-Сиси в Руската федерация, съобщава електронната страница на   вестник „Известия“ .  \r\nВ официалната програма са включени разговори с президента Владимир Путин, консултации по регионални и международни въпроси, съобщават от офиса на египетския държавен глава. \r\nОт пресслужбата в Кремъл информират, че срещата между двамата президенти ще се състои на 17 октомври в Сочи, а в края на визитата  ще бъдат подписани редица съвместни документи. \r\n***  Джеймс Матис може да подаде оставка, съобщава изданието  „Газета.ru” , като се позовава на президентско интервю за американския телевизионен канал  CBS . \r\nПо думите на Тръмп в известен смисъл шефът на Пентагона е демократ. Освен това според него идва момент, когато всички си тръгват от  Вашингтон. Главата на Белия дом определя Матис като добър човек и смята, че техните отношения са отлични.  \r\nДоналд Тръмп споменава, че е възможно в най-скоро време и други сътрудници от администрацията му да напуснат постовете си, тъй като „президентът действа в рамките на своите пълномощия и просто сменя екипа в Белия дом“. Всички слухове за „хаос, който се създава“ в администрацията, той определя като фейк. \r\nАмериканските медии са уверени, че оставката на Матис ще стане факт в близките месеци. Като причини се изтъкват разногласията между министъра и президента за участието на САЩ в НАТО, за изхода от ядрената сделка с Иран и за провеждането на съвместни с Южна Корея учения. \r\n*** Източник, близък до руското Министерство на отбраната, потвърди присъствието на руски военнослужещи в Либия, за което по-рано съобщаваха британските медии; при това е известно, че в Либия се прехвърлят елитни десантни подразделения, предава  порталът „Военний обозреватель“ . \r\nИзточникът е заявил, че контингентът е съставен от елитни десантни подразделения, чието прехвърляне е започнало през последните месеци. Те са изпратени в Източна Либия от части в Подмосковието, предава РБК. \r\nКакто пише изданието, източник, близък до либийските власти, е потвърдил военната активност на Русия в региона. Руските военни, както се отбелязва, са в съюз с войските на генерал Халиф Хафтар, а присъствието на Москва е свързано с нефтегазови интереси. \r\nПо-рано спецслужбите на Великобритания съобщиха на премиера Тереза Мей, че Русия „иска да превърне Либия в новата Сирия“, както написаха британските медии. \r\nТаблоидът The Sun, позовавайки се на високопоставен източник в британското правителство, написа, че спецслужбите на Обединеното кралство считат, че президентът на Русия Владимир Путин „иска да превърне северноафриканската страна в своята нова Сирия“. При това като главна цел на Русия британските спецслужби са назовали „контрола над най-натоварения маршрут за нелегална миграция в Европа“. \r\nИзданието твърди, че в Източна Либия вече оперират „десетки офицери от руското военно разузнаване и нейния спецназ“. Те са пристигнали в страната „за обучение и поддържане на каналите за свръзка“, пише The Sun, като добавя, че руската страна поддържа лидерът на Либийската национална армия генерал Хафтар и „снабдява войската му с тежка техника“. \r\nБританският таблоид заявява, че в Тобрук и Бенгази вече действат руски военни бази. По версията на изданието, в качеството на прикритие се използва ЧВК (частната военна компания) Вагнер, която „вече има предни постове там“. \r\nОсвен това, даже без да се позовава на източници, The Sun пише, че в Либия уж вече са разположени ракети „Калибър“ и системи за противовъздушна отбрана С-300.", "date": "2018.10.15", "title": "Преглед на основни теми в руския печат (Агенция \"Фокус\")"}
{"url": "http://www.focus-news.net/news/2018/10/15/2578339/chastichni-mestni-izbori-2-ot-3-za-gerb-1-za-vmro-obzor.html", "text": "Частични местни избори се проведоха в три населени места в страната. В две от тях най-много гласове събраха кандидатите на ГЕРБ.  \r\nГЕРБ спечели безапелационно в директен сблъсък срещу БСП в частичните местни избори в  село Орлинци, Община Средец, Област Бургас . 159 души са подкрепили кандидата на ГЕРБ Христинка Георгиева Шопова, която до момента изпълняваше временно длъжността на кметски наместник. За Светла Димитрова Симеонова, издигната от БСП, са гласували 33 души. До избори в селото се стигна, след като през септември заемащата поста кметски наместник Лиляна Ангелова подаде оставка, посочвайки за това лични мотиви. \r\nВ  село Суходол, община Главиница , област Силистра, в кметската надпревара участваха кандидатите на ДПС Недрет Юсеин Алил и на ГЕРБ Абедин Нури Рушид. 191 от избирателите са гласували за кандидата на ГЕРБ, а 189 – за този ДПС. Пет са недействителните бюлетини за ГЕРБ и три за ДПС.Изборите в кметството се наложиха заради смъртта на предишния кмет Хамид Незир Рушид. Броят на избирателите в Суходол е 640 души.  \r\nВ  село Столетово, община Карлово, област Пловдив , Мирослав Колев, издигнат от ВМРО – Българско национално движение, печели кметските избори със 79% от гласовете. Независимият кандидат, подкрепен от ГЕРБ, Андрея Радев е получил 17%, а 4% са гласували за кандидата на БСП Стефани Тодорова. До изборите за кмет в Столетово се стигна, след като през март избраният през 2015 година Тодор Иванов, който бе издигнат от ГЕРБ, напусна поста. Той подаде оставка след напрежение в селото, предизвикано от излизането му в платен отпуск, от който не се е върнал на работа в продължение на две седмици, без да уведоми никого. По данни на Общинската избирателна комисия гласоподавателите в селото са 644 души. \r\nИзбраните кандидати в трите населени места ще заемат постовете за около година, тъй като през октомври 2019 година ще се проведат редовните местни избори за цялата страна. \r\nЗам.-председателят на ПП ГЕРБ и председател на Националния предизборен щаб на партията Цветан Цветанов поздрави местните структури на партията, ангажирани с частичните местни избори в села Суходол, Столетово и Орлинци. \"Резултатите са най-категоричното доказателство, че когато се подхожда с отговорност към проблемите на хората, когато тези проблеми се познават, винаги може да се спечели тяхното доверие\", допълни той. \"Искам да изкажа специална благодарност на жителите на село Орлинци, където постигнахме безапелационна победа над прекия си конкурент БСП. Хората в Орлинци показаха, че залагат на стабилността и разума пред популизма“, посочи Цветанов.", "date": "2018.10.15", "title": "Частични местни избори: 2 от 3 за ГЕРБ, 1 за ВМРО (ОБЗОР)"}
{"url": "http://www.focus-news.net/news/2018/10/15/2578337/vzglyad-siriya-e-zayavila-v-oon-za-voenni-prestapleniya-na-sasht.html", "text": "Министерството на външните работи на Сирия е изпратило искане в ООН да се разследва дали водената от САЩ коалиция е използвала забранения с международни резолюции бял фосфор при самолетната атака срещу Хаджин, съобщава руският вестник  „Взгляд“ , като се позовава на сирийската агенция  САНА . \r\nВ документа употребата на фосфора е определено като „привично и устойчиво“ поведение на коалицията на САЩ, в резултат на което загиват или биват ранявани мирни граждани – жени и деца.  \r\nСирия се обръща с молба към Общото събрание на ООН да се предприемат съответните мерки, за да се гарантира мирът и сигурността, както и да се „проведе международно разследване на тези престъпления, те да бъдат осъдени и да се предприемат мерки за незабавното им прекратяване, като не се допусне те отново да се повторят“. \r\nОсвен това Сирия се обръща с молба да се прекрати „незаконното враждебно присъствие на сили от САЩ и други страни на територията на Сирийската арабска република“.  Ивелина Ватова", "date": "2018.10.15", "title": "„Взгляд“: Сирия е заявила в ООН за военни престъпления на САЩ"}
{"url": "http://www.focus-news.net/news/2018/10/15/2578342/the-daily-mail-navlizame-v-kriza-spored-boris-dzhonsan.html", "text": "„Навлизаме в етапа на кризата“, смята бившият външен министър на Великобритания, както съобщава „The Daily Mail“. \r\nБорис Джонсън се е обърнал към Тереза Мей с призив да се изправи срещу „ кавгаджиите“ от Европейския съюз. Според него „нещата не може да останат такива, каквито са“, защото планът на премиера означава „катастрофа“. \r\nТой остро разкритикува намеренията на Мей да остави Великобритания в общ митнически съюз с Брюксел. Намесата му се възприема като допълнителен натиск върху министър-председателя, след като Мей отказа да сключи споразумение за Брекзит, докато в неделя Доминик Рааб и Мишел Барние разговаряха в Брюксел.   Ивелина Ватова", "date": "2018.10.15", "title": "The Daily Mail: ‘Навлизаме в криза’, според  Борис Джонсън"}
{"url": "http://www.focus-news.net/news/2018/10/15/2578341/predstoyashti-sabitiya-v-stranata-za-15-oktomvri-agentsiya-fokus.html", "text": "От 10.00 часа пред Паметника на българския летец до сградата на Народното събрание държавният глава и върховен главнокомандващ Румен Радев ще приеме почетния караул по случай Празника на авиацията и Българските военновъздушни сили. \r\n*** \r\nВ „София Хотел Балкан“ министърът на туризма Николина Ангелкова ще проведе работна среща, на която ще бъдат обобщени резултатите от изминалия летен сезон и ще бъде обсъдена подготовката за лято 2019 г. От 12.15 часа в зала „Роял“ министър Ангелкова ще даде брифинг.  \r\n*** \r\nОт 11.30 часа ще се състои церемония по официалното откриване на реновираната сграда на Областната администрация. Участие в церемонията ще вземат и Министрите на регионалното развитие и  благоустройството на Република България и  Република Македония,  Петя Аврамова и Сухейл Фазлиу, както и други представители от македонска и българска страна.   \r\n*** \r\nОт 09.00 часа в сградата на Изпълнителна агенция за насърчаване на малките и средните предприятия (ИАНМСП) ще се проведе пресконференция във връзка с началото на процедура по набиране на проектни предложения по BG16RFOP002-2.034„Ваучерна схема за предоставяне на услуги за емитиране на ценни книжа на малки и средни предприятия“. \r\n*** \r\nОт 10.00 до 12.00 часа в Дома на Европа ще се проведе публична дискусия на тема „Към изборите за ЕП 2019: Ще успеят ли европейските политически партии да адресират приоритетите на гражданите и техните идеи за Бъдещето на ЕС?”. Своето виждане по темaта ще споделят членовете на Европейския парламент Георги Пирински (ПЕС) и Ангел Джамбазки (ЕКР). Ева Майдел (ЕНП) и Светослав Малинов (ЕНП) ще се включат с видео обръщения към участниците. \r\n*** \r\nОт 10.00 часа военнослужещи от ВВС ще поднесат венци и цветя пред Паметника на летеца на пл. „Народно събрание“ в знак на преклонение пред повдига на поколения военни авиатори, отдали живота си в защита на Родината. \r\n*** \r\nОт 10.30 часа в читалище „Природа и наука“, ул. „Цар Симеон“, ще бъде представен проект „Електронни очи-навигация за незрящи“.  \r\n*** \r\nОт 11.00 часа в Аула „Максима“  на УМБАЛ „Света Екатерина“  ще бъде официалното откриване на Европейската седмица на донорството. Кампанията ще протече под надслова „Частица от теб може да бъде за някого целият свят!”.   \r\n*** \r\nОт 11.00 часа в Националния пресклуб на БТА ще се проведе пресконференция на тема „Какви имат да ни кажат младите глухи хора?“.  \r\n*** \r\nОт 16.00 часа в Бална зала на хотел „ИнтерКонтинентал“ в София ще се проведе дискусия на тема „Бъдещето на Кохезионната политика на Европейския съюз и възможностите за градско развитие на София“.  \r\n*** \r\nОт 16.00 часа във фоайето на Административната сграда в БАН ще бъде открита изложба „Приложение на лазерните технологии: от създаване на нови материали до опазване на паметниците на културата“.  \r\n*** \r\nОт 19.00 часа в театър „Азарян“ ще бъде представен танцовият проект „Закуска на тревата с един Фавн“.  \r\n*** \r\nОт 19.00 часа в литературен клуб „Перото“ ще се проведе среща с Давид Фоенкинос.  \r\n*** \r\nОт 20.00 часа в зала 1 на НДК ще се проведе Фестивал на комедията.  \r\n*** \r\nОт 10.00 часа в офиса на ГЕРБ в град Несебър, жк „Младост“, бл.30, вх.Б, партер народният представител и областен координатор на ГЕРБ - Бургас Димитър Бойчев ще има приемен ден за жителите на община Несебър. \r\n*** \r\nОт 11.00 часа на пл. „Тройката“ ще бъде отбелязан Международният ден на белия бастун. \r\n*** \r\nОт 11.00 до 19.00 часа в офиса на ПП ГЕРБ, ул. „Климент Охридски“, народният представител Красен Кръстев ще има приемен ден.  \r\n*** \r\nВ 11.30 часа в зала Арт салон на Радио Варна съпредседателите на Демократична България – Христо Иванов (Да, България!) и Атанас Атанасов (ДСБ), и съпредседателят на ПП „Зелените“ Владислав Панев – ще дадат пресконференция, на която ще съобщят с правните мерки, които обединението ще предприеме за незабавното спиране на сделката на Община Варна с Георги Гергов, председател на общинската организация на БСП в Пловдив, за придобиване на 100% от акциите на „Централен универсален магазин Варна“ АД за 43 244 000 лв. В пресконференцията ще участват и лидерите на местните организации на ПП „Движение Да България“ и ПП „Демократи за силна България“.  \r\n*** \r\nВ 12.30 часа, в централата на СДС-Варна на бул. \"Княз Борис I\" 46. председателят на СДС Румен Христов ще даде пресконференция. Той пристига на визита във Варна по повод регионален форум на синята партия край морето. \r\n*** \r\nОт 10.30 часа в Актовата зала на Специалното училище за деца с нарушено зрение „Проф.д-р Иван Шишманов\" ще бъде презентирана авангардна камера, която може да промени живота на незрящите.  \r\n*** \r\nОт 14.00 до 16.00 часа в клуба на ПП ГЕРБ, ул. „Г. Бенковски” №1, народният представител Емилия Милкова ще има приемен ден.  \r\n***  \r\nОт 09.00 до 18.00 часа в ИЗ „Рафаел Михайлов“ продължава Двадесети юбилеен национален семинар на потребителите на софтуерен продукт E –lib.  \r\n***  \r\nОт 13.00 часа в салона на МОБАЛ „Д-р Стефан Черкезов“  ще се проведе  среща по повод Седмицата на донорството. Участие ще вземе футболната легенда Джони Велинов, който живее втори живот благодарение на успешна трансплантация на черен дроб.  \r\n***  \r\nВ Читалнята на РНБ „П. Р. Славейков“ се провежда Двадесети юбилеен национален семинар на потребителите на фирма „СофтЛиб“.  \r\n***  \r\nОт 17.30 часа в ИЗ „Рафаел Михайлов“ ще бъде открита „Антарктика - поглед от другата страна на света“ - изложба на художествена фотография, карти Тerra Australis Incognita, исторически материали, теренни образци.  \r\n***  \r\nОт 18.30 часа в Клуб 7 ще се проведе среща с писателя Христо Стоянов.  \r\n*** \r\nОт 13.00 часа в Регионалния пресклуб на БТА , Дигиталната национална коалиция и РУО-Видин ще дадат пресконференция на тема „Първи резултати от проекта „eStart@school\" за обучение на началните учители в Северозападна България“. \r\n*** \r\nОт 17.00 часа в Общинския исторически музей ще бъде открита изложба „106 години от Освобождението на Неврокоп и Пиринския край от турско робство“. В 18.00 часа, отново в музея, ще се състои концерт на маестро Огнян Вълев.  \r\n*** \r\nОт 16.30 часа в Регионална библиотека „Дора Габе“ ще бъде открита 8-ма изложба „Усещане за жена“ – живопис, рисувана с пръсти, на д-р Галя Бодичева.  \r\n*** \r\nОт 17.30 часа в дом-паметник „Йордан Йовков“ ще бъде представено списание „Антимовски хан“ – 2/3 2018.  \r\n*** \r\nОт 10.00 часа в залата на Възрожденското училище ще се проведе заседание на кметовете и кметските наместници.  \r\n*** \r\nОт 10.00 до 13.00 часа в офиса на ГЕРБ, бул. „Трети март“ №39, народният представител Ирена Димова ще има приемен ден.  \r\n*** \r\nОт 10.00 часа в Регионалния пресклуб на БТА, Фондация „Съвременна плевенска медия“ ще даде пресконференция за проекта „Историята на Плевен оживява“.  \r\n*** \r\nВ 09.00 часа в зала 10 на Окръжния съд ще се проведе заседание по делото срещу бившия заместник-кмет на Община Куклен Костадин Павлов. Срещу него са повдигнати 5 обвинения.  \r\n*** \r\nВ 14.30 часа в зала 2 на Окръжния съд ще се проведе заседание по делото срещу Костадин И., Иван С., Тихомир М., Борислав Т. и Сергей Д. \r\n*** \r\nВ 18.00 часа в Изкуствотеката на НБ „Иван Вазов“ ще бъде открита изложбата „Сезони“ на Жоро Комсалов. \r\n*** \r\nНегово Светейшество Българският патриарх и Софийски митрополит Неофит ще отбележи своя 73-ти рожден ден. По този повод Светейшият патриарх ще посети Троянската света обител, където ще бъде отслужена света божествена литургия и благодарствен молебен за здравето и дългоденствието на първосветителя на родната ни църква. \r\n*** \r\nВ 10.00 часа в училище „Никола Икономов“ ще бъде даден стартът на традиционните срещи на полицията с първокласниците. \r\n*** \r\nОт 18.00 часа в НЧ „Орфееви гори-1870“, квартал Райково ще бъде открито XV-то издание на изложба-базар „Родопски занаяти“.  \r\n*** \r\nОт 18.30 часа в Родопски драматичен театър „Николай Хайтов“, Зала 1 ще се проведе концерт-представяне на новия албум на Веселин Маринов „Представи си…“. \r\n*** \r\nОт 09.00 до 11.00 часа  в офиса на ПП ГЕРБ, бул.. „Митрополит Методий Крусев“ 5, народният представител Емил Христов ще има приемен ден.  \r\n*** \r\nОт 19.00 часа в Драматичния театър ще се играе постановката „Полет над кукувиче гнездо“. \r\n***   \r\nОт 14.00 часа в зала 203 на общината ще се проведе Консултативен съвет.  \r\n***   \r\nОт 14.00 часа в залата на Шуменската търговско промишлена палата ще има заключителна пресконференция по повод приключването на проект.", "date": "2018.10.15", "title": "Предстоящи събития в страната за 15 октомври (Агенция „Фокус“)"}
{"url": "http://www.focus-news.net/news/2018/10/15/2578707/aleksandar-damovski-mkd-nyama-izgledi-za-konsensus-po-konstitutsionnite-popravki-v-makedoniya-reshavashtiyat-den-e-utre.html", "text": "Няма изгледи за консенсус по конституционните поправки в Македония, решаващият ден е утре. Това каза в предаването „Това е България“ на  Радио „Фокус “ главният редактор на македонското електронно издание МКД Александър Дамовски. Той потвърди, че ако няма съгласие за тях, страната отива на предсрочни парламентарни избори. Позициите на управляващи и опозиция остават противоположни, допълни Дамовски, въпреки призивите за помирение на премиера Зоран Заев. Той прогнозира, че след предсрочните избори, при мнозинство в парламента, коалиция между СДСМ, албанските партии и останалите по-малки партии ще опита да прокара мирния проект за конституционните промени и промяна на името на страната, за да може договорът с Гърция да мине. \r\n„Според сегашното разпределение на силите, на влиянието на политическите партии сред гражданите на Република Македония, това наистина би било трудна задача, за която и да било от двете страни, защото обществото е разделено. Има твърдо разделение на обществото между привържениците на демократите и тези на ВМРО_ДПМНЕ. Наистина е трудно да се предвиди, дори след предсрочните избори кой ще събере мнозинство в парламента, за да може да ратифицира или  спре договора с Гърция.“ \r\nАлександър Дамовски каза още, че според новия изборен закон ако промените в конституцията не минат, парламентът трябва да се разпусне и в рамките на 45 дни да се организират нови избори, а управляващи и опозиция да съставят служебно правителство.", "date": "2018.10.15", "title": "Александър Дамовски, МКД: Няма изгледи за консенсус по конституционните поправки в Македония, решаващият ден е утре"}
{"url": "http://www.focus-news.net/news/2018/10/15/2578345/anadolu-agency-premierat-na-rumaniya-shte-poseti-turtsiya-v-ponedelnik.html", "text": "Турският президент Реджеп Тайип Ердоган ще се срещне с министър-председателя на Румъния Виорика Дънчила  в Анкара, информира  турската агенция Anadolu Agency , като се позовава на съобщение, разпространено от президентската институция в неделя.   \r\nДвамата ще обсъдят състоянието на двустранните отношения и сътрудничеството между Румъния и Турция, както и теми, свързани с регионалните и международните отношения. \r\nВ официалното съобщение се казва още, че \"разговорите в рамките на визитата представляват благоприятна възможност за задълбочаване на турско-румънските отношения, които още през 2011 г. преминаха на ново равнище като стратегическо партньорство“. \r\nОтношенията между Турция и Европейския съюз също са във фокуса на разговорите с румънската страна, която от 1 януари 2019 г. поема ротационното председателство на Съвета на ЕС.  Ивелина Ватова", "date": "2018.10.15", "title": "Anadolu Agency: Премиерът на Румъния ще посети Турция в понеделник"}
{"url": "http://www.focus-news.net/news/2018/10/15/2578343/pregled-na-nyakoi-osnovni-temi-v-britanskiya-pechat-agentsiya-fokus.html", "text": "„Навлизаме в етапа на кризата“, смята бившият външен министър на Великобритания, както съобщава The Daily Mail. \r\nБорис Джонсън се е обърнал към Тереза Мей с призив да се изправи срещу „ кавгаджиите“ от Европейския съюз. Според него „нещата не може да останат такива, каквито са“, защото планът на премиера означава „катастрофа“. \r\nТой остро разкритикува намеренията на Мей да остави Великобритания в общ митнически съюз с Брюксел. Намесата му се възприема като допълнителен натиск върху министър-председателя, след като Мей отказа да сключи споразумение за Брекзит, докато в неделя Доминик Рааб и Мишел Барние разговаряха в Брюксел. \r\n***  Най-близки съюзници на Великобритания възприемат „Обединеното кралство като клиника за възстановяване в монашески орден“, според унищожителните оценки за все по-намаляващата роля и влияние на британското външно министерство, съобщава  The Guardian .  \r\nВестникът препечатва текст от изданието \"Prospect magazine\", където в осъдителен тон дипломати  от кариерата изразяват мнение, че Форин Офис  е дезориентиран и деморализиран от събитията около Брекзит, както и заради създаването на съперничещи му институции като Министерство за международното развитие, търговско министерство и специално министерство за Брекзит.   \r\n***", "date": "2018.10.15", "title": "Преглед на някои основни теми в британския печат (Агенция \"Фокус\")"}
{"url": "http://www.focus-news.net/news/2018/10/15/2578347/gd-granichna-politsiya-intenziven-e-trafikat-za-tovarni-avtomobili-na-izhod-na-gkpp-kapitan-andreevo-i-gkpp-lesovo.html", "text": "Интензивен е трафикът за товарни автомобили на изход на ГКПП „Капитан Андреево“ и ГКПП „Лесово“. Това съобщиха от пресцентъра на  ГД „Гранична полиция“ . Информацията за трафика на граничните пунктове е към 6.00 часа. На българо-сръбската, българо-македонската, българо-гръцката и българо-румънската граница трафикът е нормален на всички гранични контролно-пропускателни пунктове.", "date": "2018.10.15", "title": "ГД „Гранична полиция“: Интензивен е трафикът за товарни автомобили на изход на ГКПП „Капитан Андреево“ и ГКПП „Лесово“"}
{"url": "http://www.focus-news.net/news/2018/10/15/2578346/pregled-na-mezhdunarodnite-novini-do-6-chasa-agentsiya-fokus.html", "text": "Министерството на външните работи на Сирия е изпратило искане в ООН да се разследва дали водената от САЩ коалиция е използвала забранения с международни резолюции бял фосфор при самолетната атака срещу Хаджин, съобщава руският вестник  „Взгляд“ , като се позовава на сирийската агенция САНА. \r\nВ документа употребата на фосфора е определено като „привично и устойчиво“ поведение на коалицията на САЩ, в резултат на което загиват или биват ранявани мирни граждани – жени и деца.  \r\nСирия се обръща с молба към Общото събрание на ООН да се предприемат съответните мерки, за да се гарантира мирът и сигурността, както и да се „проведе международно разследване на тези престъпления, те да бъдат осъдени и да се предприемат мерки за незабавното им прекратяване, като не се допусне те отново да се повторят“. \r\nОсвен това Сирия се обръща с молба да се прекрати „незаконното враждебно присъствие на сили от САЩ и други страни на територията на Сирийската арабска република“. \r\n***  Обединеното кралство и Европейският съюз заявиха, че и след извънредните разговори в Брюксел все още има неразрешени ключови спорни теми, свързани с Брекзит, информира  The BBC . \r\nДоминик Рааб, министърът, отговарящ за  преговорите с ЕС за излизането на Обединеното кралство, и Мишел Барние, главен преговарящ от името на ЕС, се срещнаха и разговаряха повече от час преди предстоящата през тази седмица среща на върха на европейските лидери. \r\nГ- Барние съобщи в Tweet, че теми като как да се избегне твърда граница с Ирландия, продължават „все още да са отворени“.  \r\nГоворител на великобританското правителство обяви, че преговарящите от Обединеното кралство и Европейския съюз „са постигнали истински прогрес в редица ключови области \". Но добави, че „въпреки това има още някои нерешени спорни теми“. \r\n***  Берлин, Париж и Лондон заедно настояват за разследване, с което да се изясни съдбата на журналиста Джамал Кашоги, съобщава   Deutsche Welle  .   \r\nМеждувременно Саудитска Арабия предупреди, че ще отвърне на всякакви санкции.  \r\nВ съвместно изявление в неделя Франция, Германия и Великобритания, заявяват, че „трябва да се осветли“ случаят с изчезналия Джамал Кашоги, колумнист на „Вашингтон поуст“, който е в неизвестност откакто е влязъл в консулството на Саудитска Арабия в Истанбул в началото на октомври.  \r\nТурските власти подозират, че той е убит, а тялото му разчленено, в сградата. Риад отхвърля тези твърдения. \r\nСъдбата на Кашоги породи гняв в целия свят, от различни места вече се настоява за международно  изясняване на случая.   \r\n\" Необходимо е да се проведе разследване, на което да се повярва, за да се установи истината по случая, и да се установят кои носят отговорност за изчезването на Джамал Кашоги,\" обявиха трите европейски сили в неделя. \r\n***  Баварските съюзници на канцлера Ангела Меркел  преживяват в неделя най-неприятните изборни резултати от 1950 г. насам, за сметка на крайно десните и зелените, коментират кореспондентите на   Reuters   от Берлин и Мюнхен. \r\nПо предварителни данни Християнсоциалният съюз (ХСС) печели 37.3 на сто. Така той губи абсолютното си мнозинство за втори път от 1962 г. насам, резултат, който със сигурност ще разгорещи страстите в консервативната партия, която и без това вече е труден партньор за Берлин. \r\nРезултатите сочат второ място за зелените, които са проимигрантски настроени, крайно дясната „Алтернатива за Германия“ влиза за първи път в провинциалния парламент. Това означава, че ХСС ще трябва да създава коалиция, нещо, твърде обидно за партия, свикнала да управлява самостоятелно. \r\nЗелените, които по предварителни данни, удвояват броя на гласоподавателите си с резултат от 17,8 на сто до момента, привличат към себе си по-либерално настроените симпатизанти на ХСС, както и гласовете на онези, които по традиция гласуват за социалдемократите, които печелят 9.5 на сто. \r\n“Политическото земетресение е в Бавария, но последиците ще се усетят в Берлин“, според Фред Кемпе, президент на базирания във Вашингтон тинк-танк „Атлантик Кансъл“. \r\nЛидерът на баварските социалдемократи Андрея Налес определя случилото се като „лошо представление“ за федералното правителство от Берлин, където партията е в коалиция с консерваторите и това се оценява като една от причините за слабото й представяне в Бавария. \r\n*** \"Алтернатива за Германия\" често е обвинявана от противниците й, че стои твърде близо до десните екстремисти. Сега председателят на партията Александер Гауланд призова да се прави ясна разлика между водената от него партия и хората, които споделят \"всякакъв вид националсоциалистическа идеология\", отбелязва германският национален ежедневник  Die Welt . \r\nС оглед на възможното следене на членовете на партията от страна на разузнавателните служби на ФРГ, Гауланд допълни: \"Нацистите не са част от тази партия. Не го казвам поради Федералната служба за защита на Конституцията. Казвам го, защото това се отнася за душата на партията и заради хората, които искат да имат бъдеще в \"Алтернатива за Германия\".  \r\nПартията е под все по-голям натиск, след като стана ясно, че германското вътрешно разузнаване събира данни за нейни членове. Поради тази причина \"Алтернатива за Германия\" събуди подозрения в мнозина, които свързаха третата политическа сила в страната с безредиците в град Кемниц.  \r\nГауланд подчерта, че неговата партия наистина предлага алтернатива. \"Но точно когато ние се застъпваме за демокрация, и точно когато се борим за алтернативна политика за бъдещето на нашия народ, мисля, че е много важно - ще го кажа направо - да стоим настрана от онези хора, които искат да ни свържат с националсоциалистическата идеология\". \r\n***  Говорителят на черногорската полиция Тамара Павичевич увери, че \"патриархът на Сръбската православна църква (Ириней) може да влезе на територията на страната\", съобщава електронното издание на белградския ежедневник  \"Политика\" . \r\n\"В момента не съществува правна пречка за престоя на патриарха в нашата страна\", подчерта Павичевич пред местните медии.  \r\nОт редакцията припомнят, припомня, че патриарх Ириней пристига на посещение в понеделник в Черна гора, където ще бъде придружаван от Антиохийския патриарх Йоан. На фона на съобщението на визитата на духовниците черногорските медии, позовавайки се на източници от правоохранителните органи, разпространиха информация, съгласно която сръбският патриарх няма право да пресича черногорската граница. \r\n***  Данни от специално проучване на общественото мнение публикува в неделя новинарският канал на радиотелевизионната корпорация  CBS .  \r\nВ битката за депутатски места в момента демократите са в най-добра позиция от юни до този момент. Все още обаче те зависят от промяната в нагласите на не особено редовните и активни гласоподаватели. \r\nАко изборите се провеждаха днес, Демократическата партия би спечелила 226 места, повече от нужните 218, за да имат мнозинство. Така за републиканците ще останат другите 209. Допустимата грешка от плюс или минус 14 места все пак им дава шанс да запазят сегашния си контрол. Така обаче се очертава по-широка картина на възможните крайни изборни резултати, която е далеч по-широка от панорамата, представяна от  обществените нагласи в американското общество през лятото.  \r\nАнализаторите очертават два допълнителни модела, чийто сценарии предлагат по-големи или по-малки разлики отколкото сегашния модел, като едновременно се допускат и малки размествания в ключови групи от избиратели. Според първия сценарий, при който избиратели с по-слаби избирателни нагласи са обявили, че ще гласуват тази година за демократите смятат, че тяхната партия ще спечели 235 места. В другия сценарий промяната ще е по-малка, тъй като нова група избиратели възнамерява да си остане у дома, републиканците ще спечелят 218 места при тeзи обстоятелства, ще успеят да запазят мнозинството си, макар и с малко.  \r\nПод „нови“ социолозите, работили за CBS, разбират, гласоподаватели, които са се регистрирали за участие в тазгодишните първични избори, но не са участвали в предишните – 2010 или 2014. \r\nМеждинните избори за двете камари на Конгреса в САЩ ще се проведат след месец в средата на ноември. И по принцип те не предизвикват интерес извън САЩ. Тази година обаче  този вот може да се окаже с особена тежиест  за политическата програма и бъдещето на президентския мандат на Доналд Тръмп. Ключови политики на правителството зависят от неговия резултат,  както и евентуално начало на процедури по импийчмънт на президента. \r\n***  Турският президент Реджеп Тайип Ердоган ще се срещне с министър-председателя на Румъния Виорика Дънчила  в Анкара, информира  турската агенция Anadolu Agency , като се позовава на съобщение, разпространено от президентската институция в неделя.   \r\nДвамата ще обсъдят състоянието на двустранните отношения и сътрудничеството между Румъния и Турция, както и теми, свързани с регионалните и международните отношения. \r\nВ официалното съобщение се казва още, че \"разговорите в рамките на визитата представляват благоприятна възможност за задълбочаване на турско-румънските отношения, които още през 2011 г. преминаха на ново равнище като стратегическо партньорство“. \r\nОтношенията между Турция и Европейския съюз също са във фокуса на разговорите с румънската страна, която от 1 януари 2019 г. поема ротационното председателство на Съвета на ЕС.", "date": "2018.10.15", "title": "Преглед на международните новини до 6 часа (Агенция „Фокус“)"}
{"url": "http://www.focus-news.net/news/2018/10/15/2578340/the-guardian-brekzit-dezorientira-i-demoralizira-forin-ofis-tvardyat-britanski-diplomati.html", "text": "Най-близки съюзници на Великобритания възприемат „Обединеното кралство като клиника за възстановяване в монашески орден“, според унищожителните оценки за все по-намаляващата роля и влияние на британското външно министерство, съобщава  The Guardian .  \r\nВестникът препечатва текст от изданието \"Prospect magazine\", където в осъдителен тон дипломати  от кариерата изразяват мнение, че Форин Офис  е дезориентиран и деморализиран от събитията около Брекзит , както и заради създаването на съперничещи му институции като Министерство за международното развитие, търговско министерство и специално министерство за Брекзит.    Ивелина Ватова", "date": "2018.10.15", "title": "The Guardian: Брекзит дезориентира и деморализира Форин Офис, твърдят британски дипломати"}
{"url": "http://www.focus-news.net/news/2018/10/15/2578349/predstoyashti-sabitiya-v-stranata-za-15-oktomvri-agentsiya-fokus.html", "text": "***   \r\nОт 10.00 часа пред Паметника на българския летец до сградата на Народното събрание държавният глава и върховен главнокомандващ Румен Радев ще приеме почетния караул по случай Празника на авиацията и Българските военновъздушни сили. \r\n*** \r\nВ „София Хотел Балкан“ министърът на туризма Николина Ангелкова ще проведе работна среща, на която ще бъдат обобщени резултатите от изминалия летен сезон и ще бъде обсъдена подготовката за лято 2019 г. От 12.15 часа в зала „Роял“ министър Ангелкова ще даде брифинг.  \r\n*** \r\nОт 11.30 часа ще се състои церемония по официалното откриване на реновираната сграда на Областната администрация. Участие в церемонията ще вземат и Министрите на регионалното развитие и  благоустройството на Република България и  Република Македония,  Петя Аврамова и Сухейл Фазлиу, както и други представители от македонска и българска страна.   \r\n*** \r\nОт 09.00 часа в сградата на Изпълнителна агенция за насърчаване на малките и средните предприятия (ИАНМСП) ще се проведе пресконференция във връзка с началото на процедура по набиране на проектни предложения по BG16RFOP002-2.034 „Ваучерна схема за предоставяне на услуги за емитиране на ценни книжа на малки и средни предприятия“. \r\n*** \r\nОт 10.00 до 12.00 часа в Дома на Европа ще се проведе публична дискусия на тема „Към изборите за ЕП 2019: Ще успеят ли европейските политически партии да адресират приоритетите на гражданите и техните идеи за Бъдещето на ЕС?”. Своето виждане по темaта ще споделят членовете на Европейския парламент Георги Пирински (ПЕС) и Ангел Джамбазки (ЕКР). Ева Майдел (ЕНП) и Светослав Малинов (ЕНП) ще се включат с видео обръщения към участниците. \r\n*** \r\nОт 10.00 часа военнослужещи от ВВС ще поднесат венци и цветя пред Паметника на летеца на пл. „Народно събрание“ в знак на преклонение пред повдига на поколения военни авиатори, отдали живота си в защита на Родината. \r\n*** \r\nОт 10.30 часа в читалище „Природа и наука“ на ул. „Цар Симеон“ ще бъде представен проект „Електронни очи-навигация за незрящи“.  \r\n*** \r\nОт 11.00 часа в Аула „Максима“  на УМБАЛ „Света Екатерина“ ще бъде официалното откриване на Европейската седмица на донорството. Кампанията ще протече под надслова „Частица от теб може да бъде за някого целият свят!”.   \r\n*** \r\n От 11.00 часа в Националния пресклуб на БТА ще се проведе пресконференция на тема „Какви имат да ни кажат младите глухи хора?“.  \r\n*** \r\nОт 16.00 часа в Бална зала на хотел „ИнтерКонтинентал“ в София ще се проведе дискусия на тема „Бъдещето на Кохезионната политика на Европейския съюз и възможностите за градско развитие на София“.  \r\n*** \r\nОт 16.00 часа във фоайето на Административната сграда в БАН ще бъде открита изложба „Приложение на лазерните технологии: от създаване на нови материали до опазване на паметниците на културата“.  \r\n*** \r\nОт 19.00 часа в театър „Азарян“ ще бъде представен танцовият проект „Закуска на тревата с един Фавн“.  \r\n*** \r\nОт 19.00 часа в литературен клуб „Перото“ ще се проведе среща с Давид Фоенкинос.  \r\n*** \r\nОт 20.00 часа в зала 1 на НДК ще се проведе Фестивал на комедията.  \r\n*** \r\nОт 10.00 часа в офиса на ГЕРБ в град Несебър (жк „Младост“, бл.30, вх.Б, партер) народният представител и областен координатор на ГЕРБ - Бургас Димитър Бойчев ще има приемен ден за жителите на община Несебър. \r\n*** \r\nОт 11.00 часа на пл. „Тройката“ ще бъде отбелязан Международният ден на белия бастун. \r\n*** \r\nОт 11.00 до 19.00 часа в офиса на ПП ГЕРБ на ул. „Климент Охридски“ народният представител Красен Кръстев ще има приемен ден.  \r\n*** \r\nВ 11.30 часа в зала Арт салон на Радио Варна съпредседателите на Демократична България – Христо Иванов (Да, България!) и Атанас Атанасов (ДСБ), и съпредседателят на ПП „Зелените“ Владислав Панев – ще дадат пресконференция, на която ще съобщят с правните мерки, които обединението ще предприеме за незабавното спиране на сделката на Община Варна с Георги Гергов, председател на общинската организация на БСП в Пловдив, за придобиване на 100% от акциите на „Централен универсален магазин Варна“ АД за 43 244 000 лв. В пресконференцията ще участват и лидерите на местните организации на ПП „Движение Да България“ и ПП „Демократи за силна България“.  \r\n*** \r\nВ 12.30 часа, в централата на СДС - Варна на бул. \"Княз Борис I\" 46. председателят на СДС Румен Христов ще даде пресконференция. Той пристига на визита във Варна по повод регионален форум на синята партия край морето. \r\n*** \r\nОт 10.30 часа в Актовата зала на Специалното училище за деца с нарушено зрение „Проф.д-р Иван Шишманов\" ще бъде презентирана авангардна камера, която може да промени живота на незрящите.  \r\n*** \r\nОт 14.00 до 16.00 часа в клуба на ПП ГЕРБ на ул. „Г. Бенковски” №1 народният представител Емилия Милкова ще има приемен ден.  \r\n***  \r\nОт 09.00 до 18.00 часа в ИЗ „Рафаел Михайлов“ продължава Двадесети юбилеен национален семинар на потребителите на софтуерен продукт E –lib.  \r\n***  \r\nОт 13.00 часа в салона на МОБАЛ „Д-р Стефан Черкезов“  ще се проведе  среща по повод Седмицата на донорството. Участие ще вземе футболната легенда Джони Велинов, който живее втори живот благодарение на успешна трансплантация на черен дроб.  \r\n***  \r\nВ Читалнята на РНБ „П. Р. Славейков“ се провежда Двадесети юбилеен национален семинар на потребителите на фирма „СофтЛиб“.  \r\n***  \r\nОт 17.30 часа в ИЗ „Рафаел Михайлов“ ще бъде открита „Антарктика - поглед от другата страна на света“ - изложба на художествена фотография, карти Тerra Australis Incognita, исторически материали, теренни образци.  \r\n***  \r\nОт 18.30 часа в Клуб 7 ще се проведе среща с писателя Христо Стоянов.  \r\n*** \r\nОт 13.00 часа в Регионалния пресклуб на БТА , Дигиталната национална коалиция и РУО - Видин ще дадат пресконференция на тема „Първи резултати от проекта „eStart@school\" за обучение на началните учители в Северозападна България“. \r\n*** \r\nОт 17.00 часа в Общинския исторически музей ще бъде открита изложба „106 години от Освобождението на Неврокоп и Пиринския край от турско робство“. В 18.00 часа, отново в музея, ще се състои концерт на маестро Огнян Вълев.  \r\n*** \r\nОт 16.30 часа в Регионална библиотека „Дора Габе“ ще бъде открита 8-ата изложба „Усещане за жена“ – живопис, рисувана с пръсти, на д-р Галя Бодичева.  \r\n*** \r\nОт 17.30 часа в дом-паметник „Йордан Йовков“ ще бъде представено списание „Антимовски хан“ – 2/3 2018.  \r\n*** \r\nОт 10.00 часа в залата на Възрожденското училище ще се проведе заседание на кметовете и кметските наместници.  \r\n*** \r\nОт 10.00 до 13.00 часа в офиса на ГЕРБ на бул. „Трети март“ №39 народният представител Ирена Димова ще има приемен ден.  \r\n*** \r\nОт 10.00 часа в Регионалния пресклуб на БТА, Фондация „Съвременна плевенска медия“ ще даде пресконференция за проекта „Историята на Плевен оживява“.  \r\n*** \r\nВ 09.00 часа в зала 10 на Окръжния съд ще се проведе заседание по делото срещу бившия заместник-кмет на Община Куклен Костадин Павлов. Срещу него са повдигнати 5 обвинения.  \r\n*** \r\nВ 14.30 часа в зала 2 на Окръжния съд ще се проведе заседание по делото срещу Костадин И., Иван С., Тихомир М., Борислав Т. и Сергей Д. \r\n*** \r\nВ 18.00 часа в Изкуствотеката на НБ „Иван Вазов“ ще бъде открита изложбата „Сезони“ на Жоро Комсалов. \r\n*** \r\nНегово Светейшество Българският патриарх и Софийски митрополит Неофит ще отбележи своя 73-ти рожден ден. По този повод Светейшият патриарх ще посети Троянската света обител, където ще бъде отслужена света божествена литургия и благодарствен молебен за здравето и дългоденствието на първосветителя на родната ни църква. \r\n*** \r\nВ 10.00 часа в училище „Никола Икономов“ ще бъде даден стартът на традиционните срещи на полицията с първокласниците. \r\n*** \r\nОт 18.00 часа в НЧ „Орфееви гори-1870“ в квартал Райково ще бъде открито XV-то издание на изложба-базар „Родопски занаяти“.  \r\n*** \r\nОт 18.30 часа в Родопски драматичен театър „Николай Хайтов“, Зала 1 ще се проведе концерт-представяне на новия албум на Веселин Маринов „Представи си…“. \r\n*** \r\nОт 09.00 до 11.00 часа в офиса на ПП ГЕРБ на бул.. „Митрополит Методий Крусев“ 5 народният представител Емил Христов ще има приемен ден.  \r\n*** \r\nОт 19.00 часа в Драматичния театър ще се играе постановката „Полет над кукувиче гнездо“. \r\n***   \r\nОт 14.00 часа в зала 203 на Общината ще се проведе Консултативен съвет.  \r\n***   \r\nОт 14.00 часа в залата на Шуменската търговско-промишлена палата ще има заключителна пресконференция по повод приключването на проект.", "date": "2018.10.15", "title": "Предстоящи събития в страната за 15 октомври (Агенция „Фокус“)"}
{"url": "http://www.focus-news.net/news/2018/10/15/2578350/nimh-shte-preobladava-slanchevo-vreme-maksimalnite-temperaturi-shte-sa-mezhdu-19-i-24.html", "text": "Днес ще преобладава слънчево време. Преди обяд на места в низините с намалена видимост. Временни увеличения на облачността ще има над южните райони, но само на изолирани места ще превали слаб дъжд. Ще духа слаб, в Източна България до умерен североизточен вятър. Преобладаващите максимални температури ще бъдат между 19° и 24°. Това съобщи за  Агенция „Фокус“  дежурният синоптик Георги Цеков.  \r\nНад Черноморието ще преобладава слънчево време с по-значителни увеличения на облачността над южното крайбрежие, но само на изолирани места ще превали слаб дъжд. Ще духа до умерен североизточен вятър. Максимални температури на въздуха: 19°-21°. Температурата на морската вода е 19°-20°. Вълнението на морето ще бъде 3-4 бала. \r\nНад планините ще преобладава слънчево време. По-значителни увеличения на облачността ще има над Рило-Родопската област, но само на отделни места там ще превали слаб дъжд. Ще духа предимно умерен вятър от изток-североизток. Максимална температура на височина 1200 метра около 15°, на 2000 метра – около 8°.", "date": "2018.10.15", "title": "НИМХ: Ще преобладава слънчево време, максималните температури ще са между 19° и 24°"}
{"url": "http://www.focus-news.net/news/2018/10/15/2578352/anadolu-agency-kitayskite-zaemi-mozhe-da-vkarat-afrika-v-dalgove-tvardyat-eksperti.html", "text": "Китай се превръща в най-големия финансист на двустранни инфраструктурни проекти в континента, според водещи африкански анализатори, съобщава турската  Anadolu Agency . \r\nТе са на мнение, че Китай може да вкара африканските държави в дълг, като им предлага тежки заеми, които те може и да не са в състояние да изплатят. „Накрая ще поиска от длъжниците си да изплащат парите под други форми, например пристанища и земя,” коментира в интервю за информационната агенция професорът от Северозападния университет в Южна Африка Андре Дювенаж. Според него в дългосрочен план Китай може да предложи привлекателни политически и икономически решения.  \r\nСамият Китай обаче отрича да има политически цели. „ Китай не възнамерява да се намесва във вътрешните работи на континента и да  налага волята си,“ каза на лидерите китайският президент Си Дзинпин по време на неотдавнашния двудневен Форум за китайско-африканско сътрудничество (ФКАС). На него той предложи 500 милиарда щ. д.  \r\nПроф. Шадрак Гутто от Университета на Южна Африка обаче смята, че  Китай има собствена стратегия, което означава, че трябва да се внимава, когато се сключват сделки: „Трябва да работим за нашите собствени интереси,” заяви той в интервю в петък за турската медия. \r\nСиера Леоне например само преди дни анулира проект за изграждане на летище, който трябваше да се финансира от Китай.  Ивелина Ватова", "date": "2018.10.15", "title": "Anadolu Agency: Китайските заеми може да вкарат Африка в дългове, твърдят експерти"}
{"url": "http://www.focus-news.net/news/2018/10/15/2578348/aktualna-patna-obstanovka.html", "text": "Информация за състоянието на републиканските пътища, предоставена от  Агенция “Пътна инфраструктура” . Днес ще преобладава слънчево време. Преди обяд на места в низините с намалена видимост. Временни увеличения на облачността ще има над южните райони, но само на изолирани места ще превали слаб дъжд. Ще духа слаб, в Източна България до умерен североизточен вятър. Преобладаващите максимални температури ще бъдат между 19° и 24°. Ограничения за товарни автомобили: \r\nЗабранява се движението на моторни превозни средства, предназначени за превоз на товари с техническа допустима максимална са над 12 тона, включително състав с ремаркета и полуремаркета, селскостопанска и земеделска техника, трактори и специализирана строителна техника, както следва: \r\nцелогодишно за периода на официалните празници: последния работен ден преди празници – от 16:00 часа до 20:00 часа и последния почивен /празничен/ ден – от 14:00 часа до 20:00 часа. Забраната се отнася за всички периоди, в които е определен повече от един празничен ден. \r\nЗабраната се отнася за всички периоди, в които е определен повече от един почивен или празничен ден. \r\nОграниченията важат само за участъците от републиканската пътна мрежа, както следва: \r\n- Всички автомагистрали;  \r\n- път I-1 с. Ребърково-Ботевград, като движението се пренасочва по път II-16 Ребърково-Своге-София; \r\n- път I-1 Благоевград-ГКПП „Кулата“; \r\n- път I-4 п. в. „Коритна“-Велико Търново-Шумен; \r\n- път I-5 Русе-Велико Търново; \r\n- път I-8 ГКПП „Калотина“-София; \r\n- път I-9 Варна-Бургас; \r\n- път II-18 Околовръстен път София; \r\n- път II-99 Бургас-Царево. \r\nЗабраната не важи за моторни превозни средства, които извършват превози на опасни товари (ADR), живи животни, бързо развалящи се хранителни продукти и товари на температурен режим. Състояние на автомагистралите: \r\nАМ „Тракия“:  \r\nОбласт София: \r\nДвижението от км 14+270 до км 20+660 в посока Бургас е ограничено поради ремонтни-възстановителни дейности на виадукти при км 17+440 и км 18+140. Движението се осъществява двупосочно в платното посока София. В празничните и почивни дни се въвежда реверсивно движение както следва: за посока Бургас се обособяват две ленти на движение и една посока София. През последния почивен или празничен ден – една лента за движение посока Бургас и две посока София. Срок 20.12.2018 г. \r\nДвижението по АМ \"Тракия\" от 45+900 до км 53+000 и в двете посоки се осъществява с повишено внимание поради констатирани неравности по пътната настилка. Скоростта на движение се ограничава до 90 км/ч. Срок 20.12.2018 г. \r\nДвижението по АМ \"Тракия\" при Ихтиман от км 34+980 до км 41+560 в посока Бургас е ограничено поради ремонтно-възстановителни дейности на виадукти при км 37+390 и км 38+240. Движението се осъществява двупосочно в платното посока София. \r\nОбласт Пазарджик: \r\nДвижението по АМ Тракия от км 89+000 до км 89+600 в посока София е ограничено поради ремонт на пътно съоръжение над р. Елшишка. Движението се осъществява двупосочно в платното посока Бургас. Срок до 15.10.2018 г. \r\nОбласт Стара Загора: \r\nДвижението в участъка Чирпан – Стара Загора от км 168+000 до км 208+100 се осъществява с ограничение на скоростта до 90 км/ч и в двете посоки с цел осигуряване безопасност на движението поради частични деформации на пътното тяло. Срок до 20.12.2018 г.; \r\nОбласт Бургас: \r\nДвижението в участъка Деветак – Ветрен от км 308+107 до км 359+475 се осъществява с повишено внимание поради косене на тревни площи. Организацията на движение е сигнализирана с пътни знаци и конуси. Срок до 30.10.2018 г. \r\nАМ „Хемус“:  \r\nОбласт София:  \r\nДвижението по АМ \"Хемус\" при Ябланица от км 74+640 до км 79+300 е ограничено поради ремонтни дейности. Движението се отклонява по път I-3 /Ботевград - Ябланица/. Срок от 12:00 часа до 15:00 часа на 15.10.2018 г. \r\nДвижението по АМ \"Хемус\" при Потоп от км 18+680 до км 19+600 в посока Варна се осъществява с повишено внимание поради ремонтни дейности в аварийната лента по виадукт при км 19+250. Скоростта на движение е ограничена до 70 км/ч. Срок до 20.12.2018 г.; \r\nДвижението от км 29+860 до км 35+150 в посока София е ограничено поради ремонтни дейности на виадукт при км 33+600 и тунел „Витиня“. Движението се осъществява двупосочно в платното посока Варна. Срок 20.12.2018 г.; \r\nДвижението от км 30+260 до км 47+060 /от п.в. \"Витинска река\" до п.в. Ботевград/ е ограничено за МПС над 12 тона в двете посоки поради ремонтно – възстановителни дейности по виадукт „Коренишки дол“ при км 36+450. Движението се осъществява по обходен маршрут: п.в. \"Витинска река\" – път I-1 /София – Ботевград/ - път II-17 /Ботевград – АМ „Хемус“/ – п.в. Ботевград. Срок 20.12.2018 г.; \r\nДвижението от км 34+010 до км 40+510 в посока София е ограничено поради аварийно – възстановителни дейности по виадукт „Коренишки дол“ при км 36+450 и виадукти при км 37+520 км 37+920. Движението се извършва двупосочно в платното посока Варна. Срок до 15.12.2018 г.; \r\nДвижението по АМ „Хемус“ от км 48+800 до км 53+690 в посока Варна е ограничено поради ремонтни дейности по виадукт при км 51+360. Движението се осъществява двупосочно в платното посока София. Срок 15.12.2018 г.; \r\nДвижението по АМ \"Хемус\" от км 6+790 до км 11+850 в посока Варна е ограничено поради ремонтни дейности по виадукт при км 9+360. Движението се осъществява двупосочно в платното посока София. От неделя в 10:00 часа до петък в 12:00 часа се обособяват две ленти в посока София и една в посока Варна. От петък в 12:00 часа до неделя в 10:00 часа се обособяват две ленти в посока Варна и една в посока София. Срок 31.10.2018 г. \r\nОбласт Шумен: \r\nВременно движението на МПС в участъка от жп надлез на км 364+744 до надлез на км 365+597 се осъществява двупосочно в едно платно поради извършване на строителни и монтажни работи по мостовите съоръжения. Срок до 17:00 часа на 15.11.2018 г. \r\nАМ „Струма“: няма ограничения. \r\nАМ „Марица“: няма ограничения. \r\nАМ „Черно море“:  \r\nОбласт Варна: \r\nДвижението от км 0+000 до км 8+600 се осъществява двупосочно в едното платно посока Варна – Бургас поради ремонтни дейности на асфалтовата настилка съобразно ВОБД. Срок 23.12 2018 г. \r\nАМ „Люлин“:  \r\nОбласт София:  \r\nДвижението по АМ \"Люлин\" в посока София от км 7+100 до км 12+860 е ограничено за всички МПС поради изтичане на кална маса и опасност от срутване на скална маса на пътното платно при км 9+600. Ограничението е от втори тунел \"Люлин\" до първи тунел \"Мало Бучино\", където движението на всички МПС се осъществява двупосочно в платното посока София – Перник. Скоростта на движение се ограничава до 50 км/ч. Срок 20.11.2018 г. Въведени ограничения по основните пътни направления: \r\nПроходи: \r\n- „Върбишки“ - затворен за всички МПС. Срок: целогодишно;  \r\n- „Златишки“ - затворен за всички МПС. Срок: целогодишно; \r\n- „Айтоски“ - отворен за всички МПС; \r\n- „Котленски“ - отворен за всички МПС; \r\n- „Обзорски“ - отворен за всички МПС; \r\n- „Печинско“ - отворен за всички МПС; \r\n- „Превала“ - отворен за всички МПС; \r\n- „Предел“ - отворен за всички МПС; \r\n- „Републиката“ - отворен за всички МПС; \r\n- „Ришки“ - отворен за всички МПС; \r\n- „Рожен“ - отворен за всички МПС; \r\n- „Троянски“ - отворен за всички МПС; \r\n-  „Пампорово“ - забранен за МПС над 3,5 т. Срок: целогодишно; \r\n- „Вратник“ - забранен за МПС над 10 т. Срок: целогодишно; \r\n- „Дюлински“ - забранен за МПС над 3,5 т. Срок: целогодишно; \r\n- „Петрохан“ - забранен за МПС над 12 т както и тегленето на ремаркета и полуремаркета. Срок целогодишно; \r\n- „Твърдишки“ - забранен за МПС над 10 т. Срок: целогодишно; \r\n- „Шипка“ - забранено е движението на МПС, предназначени за превоз на товари с технически допустима максимална маса над 12 т от категория N3, както и тегленето на ремаркета и полуремаркета с технически допустима максимална маса над 10 т от категория О4. Срок: целогодишно. Състояние на републиканската пътна мрежа: \r\nОграничения в движението на МПС по първокласната пътна мрежа: \r\n- път I-1 /Е79/ Граница Румъния-Видин-Монтана-Враца-София-Благоевград-Кулата-граница Гърция: \r\nОбласт Монтана:  \r\nДвижението по път І-1/Е-79/ Видин – Монтана от км 75+000 до км 100+000 се осъществява в една лента поради частични ремонтни дейности на асфалтовата настилка по отделни участъци. Движението е регулирано с пътни знаци и сигналисти на място. Срок до 15.10.2018 г.; \r\nДвижението в участъка Долна Вереница – Монтана от км 103+000 до км 110+000 се осъществява с повишено внимание поради извършване на ремонтни дейности по банкетите и пътната настилка. Движението се регулира с пътни знаци и сигналисти на място. Срок до 15.10.2018 г.; \r\nПри км 121+919 се забранява влизането в с. Сумер на тежкотоварни превозни средства над 10 т. по общински път „пътна връзка за с. Сумер. Движението на МПС при км 120+390 от Монтана посока Вършец се отклонява по път ІІІ-1621 Сумер – Вършец. Срок до 22.11.2018 г. \r\nОбласт Враца: \r\nДвижението по път I-1 Монтана – Враца в района на с. Краводер в участъка oт км 128+369 до км 133+559 е ограничено за всички МПС поради ремонт на мостово съоръжение в района на село Краводер. \r\nОбходен маршрут за МПС с обща маса над 10 т: \r\n- В направление София – Видин: Обходен път на гр. Враца, път III-101 Враца – Криводол – път II-13 Криводол – Липен – Стубел – Крапчене, път I-1; \r\n- В направление Видин – София: път I-1, път III-1302 Краводер – Пудрия – Големо Бабино – Криводол, по уличната мрежа през гр. Криводол, път III-101 Криводол – Враца – Обходен път на гр. Враца. \r\nОбходен маршрут за МПС с обща маса до 10 т: \r\n- В направление София – Видин: път I-1, път III-162 Бели извор – Стояново, път III-1621 Стояново – Сумер, по уличната мрежа през с. Сумер, път I-1; \r\n- В направление Видин – София: път I-1, път III-1302 Краводер – Пудрия – Големо Бабино – Криводол, път II-13 през гр. Криводол, път III-101 Криводол – Враца – Обходен път на гр. Враца. \r\nОграничението е сигнализирано с пътни знаци съгласно проект за организация на движението. Срок до 31.10.2018 г. \r\nОбласт София:  \r\nДвижението по път I-1 София – Ботевград при Бебреш се извършва с повишено внимание поради свлачище на км 202+650 в посока Ботевград. Срок до 30.10.2018 г.; \r\nДвижението на всички МПС в участъка Жерково – Елешница от км 224+600 до км 229+700 е ограничено поради намален габарит на пътното тяло. Срок до 30.09.2019 г.  \r\nДвижението на товарни МПС над 12 т в участъка от Александров мост до границата с област Перник от км 276+162 до км 282+485 е ограничено. Срок до 30.09.2019 г.  \r\nВъведено е реверсивно движение по път I-1 София – Перник в участъците от км 276+162 /Александров мост/ до км 277+610 /начало четири лентов път/ и от км 278+910 /край четири лентов път/ до км 282+038 /бензиностанция „Лукойл“/ както следва: \r\n- всяка неделя, както и в последния почивен /празничен/ ден от 10:00 ч. до 18:00 ч.: две ленти за движение в посока влизане в София и една лента за движение в посока изход от София. През останалото време от седмицата остава в сила постоянната организация на движение, която осигурява две ленти в посока изход от София и една лента в посока София. Срок до 20.12.2018 г.;  \r\nДвижението по път София – Перник при разклонението за с. Драгичево от км 281+890 се ограничава в една лента за движение в лявото платно преди кръстовището и се отваря след него при км 282+115. Скоростта на движение се ограничава до 40 км/час. Срок 31.12.2018 г.; \r\nОбласт Перник:  \r\nДвижението по път I-1 София – Перник от км 282+485 до км 285+600 в участъка от граница София до кръстовище Драгичево е ограничено за тежкотоварни автомобили с тегло над 15 т. Участъкът е сигнализиран с пътни знаци. Движението е пренасочено по АМ „Люлин“. Срок до 31.01.2019 г. \r\nВъведено е реверсивно движение по път I-1 София – Перник в участъците от км 285+660 /кръстовище Драгичево/ до км 286+847 /бензиностанция „Петрол“/ както следва: \r\n- всеки петък, както и в последния работен ден преди празници, от 12:00 ч. до 20:00 ч., и в първия почивен /празничен/ ден от 08:00 ч. до 14:00 ч.: две ленти в посока Перник и една лента в посока София. През останалото време от седмицата остава в сила постоянната организация на движение, която осигурява две ленти в посока влизане в София и една лента в посока изход от София. По преценка на директорите на ОПУ, съобразно метеорологичните условия и пътната обстановка, реверсивното движение може да бъде отменено или цитираните часови периоди да бъдат променяни. Срок до 10.04.2019 г. \r\nДвижението по път I-1 /Е79/ (с магистрален габарит) от км 23+000 – нов (км 291+500 – стар) до км 24+000 – нов (км 292+500 – стар) в посока Перник – Кулата се осъществява с повишено внимание и скоростта на движение е ограничена до 80 км/ч. Срок до 31.01.2019 г. \r\n- път І-2 Граница Румъния-Русе-Цар Калоян-Разград-Шумен-Девня-Варна: няма. \r\nОбласт Русе: \r\nДвижението по път Русе – Разград  от км 0+000 до км 1+057 се осъществява с повишено внимание поради ремонт на осветлението на мост над р. Дунав. Въведено е ограничение на скоростта до 20 км/ч. Срок до 31.10.2018 г.  \r\nОбласт Варна: \r\nДвижението по път I-2 Русе – Варна от км 166+800 /Неофит Рилски/ до км 186+000 /Слънчево/ се осъществява с повишено внимание поради полагане на хоризонтална маркировка. Движението в района се регулира от сигналисти. Срок 17.10.2018г. \r\n- път І-3 Гара Бяла-Плевен-Луковит-Коритна-Ябланица-Ботевград:  \r\nОбласт София:  \r\nДвижението в участъка Правец – с. Разлив – Трудовец – Ботевград в участъка от км 193+345 /отклонение за пътен възел „Правец“/ до км 204+200 /заустване в път І-1 Видин-Враца-Ботевград/ е ограничено за движение на МПС над 12 т.  \r\nОбходен маршрут: АМ „Хемус“ /за п.в. „Правец“/, път ІІ-17 (Мездра-Ботевград), пътен възел І-3, пътен възел „Ботевград“ на АМ „Хемус“ и обратно. Срок до 30.06.2019 г. \r\n- път І-4 Коритна-Български Извор-Микре-Севлиево-В. Търново-Омуртаг-Търговище-Шумен: няма. \r\n- път І-5 Русе-В.Търново-Шипка-Стара Загора-Хасково-Кърджали-Маказа-граница Гърция: \r\nОбласт Русе: \r\nДвижението в участъка Русе – разклон за Борово от км 6+630 до км 44+800 се осъществя в една лента на участъци поради частични ремонтни дейности на асфалтовата настилка. Участъкът е сигнализиран временно, като в определените работни участъци движението на МПС се осъществява с пропускателен режим и ограничение на скоростта до 50 км/ч. Движението се регулира от сигналисти. Срок до 15.10.2018 г.  \r\nДвижението в участъка разклон Пиргово – разклон Две могили от км 6+000 до км 26+000 се осъществява с повишено внимание и ограничение на скоростта до 50 км/ч поради полагане на хоризонтална маркировка. Участъкът е сигнализиран с пътни знаци. Движението се регулира от сигналисти. Срок до 25.10.2018 г. \r\nДвижението в участъка Борово – Бяла от км 44+660 до км 52+240 се осъществя в една лента поради частични ремонтни дейности на асфалтовата настилка. Участъкът е сигнализиран временно, като в определени работни участъци движението на МПС се осъществява с пропускателен режим и ограничение на скоростта до 50 км/ч. Движението се регулира от сигналисти. Срок до 15.10.2018 г.  \r\nОбласт Стара Загора:  \r\nДвижението през проход Шипка при км 182+000 се осъществява с повишено внимание в една от лентите за движение поради пропадане на асфалтова настилка в дясно платно посока гр. Шипка. Срок до 20.10.2018 г. \r\nОбласт Хасково: \r\nДвижението по околовръстен път на гр. Хасково в участъка от км 293+860 до км 298+482 е ограничено поради ремонтни дейности на пътната инфраструктура. Транзитното движение в посока Кърджали и обратно се пренасочва през пътен възел „Орфей“ в гр. Хасково по обходен маршрут: \r\nОт начало гр. Хасково – пътен възел „Орфей“ – бул. „Васил Левски“ – бул. „Илинден“ – бул. „Освобождение“ – път I-5 / Хасково – Кърджали /. Срок до 08.12.2018 г. \r\nДвижението в участъка Хасково – п.в. Манастир от км 300+034 до км 302+932 се осъществява двупосочно в едното платно за движение спрямо поставената пътна сигнализация поради ремонтни дейности. Срок до 01.12.2018 г. \r\nОбласт Кърджали: \r\nДвижението по път Черноочене – Кърджали е ограничено за движение на МПС над 15 т. Срок до 21.12.2018 г. \r\nОбходни маршрути: \r\n- направление Хасково – Кърджали: път І-5, път ІІІ-505 (с. Манастир), път ІІІ-507 Г.Войводино – Мост – Чифлик – Кърджали. \r\n- направление Асеновград – Кърджали: път ІІ-58, път І-5 посока Хасково, път ІІІ-505 (с. Манастир), път ІІІ-507 Г. Войводино – Мост – Чифлик – Кърджали. \r\n- направление Минерални бани – Кърджали: път ІІІ-506, път І-5 посока Хасково, път ІІІ-505 (с. Манастир), път ІІІ-507 Г.Войводино – Мост – Чифлик – Кърджали; \r\nДвижението по път Кърджали – Маказа в участъка Надлез Кирково – ГКПП „Маказа“ е ограничено за МПС над 3,5 т. Срок до 21.12.2018 г. \r\n- път І-6 Граница Македония-Гърляно-Кюстендил-Перник-София-Пирдоп-Карлово-Сливен-Карнобат-Бургас:  \r\nОбласт Бургас: \r\nДвижението по път I-6 в урбанизираната територия на Карнобат от км 456 +500 до км 457+000 се извършва с повишено внимание поради ремонтни дейности на пътното платно. Организацията на движение е сигнализирана с пътни знаци. Срок до 15.10.2018 г. \r\nДвижението по път I-6 в участъка Карнобат – Соколово от км 451+000 до км 454+000 се извършва поетапно в една лента с повишено внимание поради частични ремонтни дейности на асфалтовата настилка. Организацията на движение е сигнализирана с пътни знаци. Срок до 15.10.2018 г. \r\n- път І-7 Граница Румъния-Силистра-Дулово-Преслав-Върбишки проход-Петолъчката-Елхово-Лесово-граница Турция: няма ограничения \r\n- път І-8 Граница Сърбия-Драгоман-София-Ихтиман-Пазарджик-Пловдив-Хасково-Капитан Андреево-граница Турция:  \r\nОбласт София:  \r\nДвижението в участъка Вакарел – Ихтиман от км 110+700 до км 118+800 е ограничено за всички МПС поради намален габарит на пътното тяло. Поставена е необходимата сигнализация, указваща ограничението. Срок до 31.08.2019 г. \r\nОбласт Хасково:  \r\nДвижението в участъка гр. Свиленград – Капитан Андреево от км 370+500 до км 377+900 е ограничено за движение поради пропадане на насип.  \r\nОбходен маршрут: гр. Свиленград – ПВ „Свиленград” – АМ „Марица” – ПВ „Капитан Андреево” – с. Капитан Андреево. Срок до 30.11.2018 г. \r\n- път І-9 граница Румъния-Дуранкулак-Балчик-Варна-Бургас-Звездец-Малко Търново-граница Турция:  \r\nОбласт Добрич:  \r\nДвижението в участъка Каварна – Балчик от км 54+906 до км 55+206 се осъществява с повишено внимание поради ремонтни дейности по асфалтовата настилка. Участъкът е сигнализиран с пътни знаци. Срок до 30.10.2018 г. \r\nОбласт Варна:  \r\nДвижението в участъка Кранево – Варна при км 83+100 е ограничено за движение на МПС над 10 т. \r\nОбходен маршрут: Кичево – Оброчище. Срок до 28.02.2019 г. \r\nОбласт Бургас:  \r\nДвижението в участъка Варна – Бургас в района на с. Баня от км 183+920 до км 184+595 се осъществява при стеснение на едното платно за движение поради ремонт на водосток. Работния участък е върху едната пътна лента с дължина до 50 м. Скоростта на движение се ограничена до 50 км/ч. Срок до 31.05.2019 г. \r\nДвижението по път Слънчев Бряг – Бургас в участъка при обхода на гр. на Ахелой от км 207+726 до км 212+233 се осъществява в една лента поради изпълнение на строително-монтажни работи а именно “изпарител при км 207+580, нов фундамент на стоманено-решетъчен стълб от реконструкция на ВЛ 20 kV Равда при км 207+680, реконструкция на оптичен кабел на СКАТ ТВ при км 212+011 и реконструкции на ВЛ в подземна мрежа при км 212+120“. СМР се изпълнят на няколко етапа, при които ще се въвежда следните ограничения: скоростта на движение се ограничава на 40 км/ч. в кръстовищата и на 70 км/ч. в останалите участъци. Срок до 31.01.2018 г. \r\nДвижението в участъка Слънчев бряг – Бургас в района на обход на гр. Поморие от км 222+849 до км 225+522 километраж по проект или от км 222+289.41 до км 224+962.32 километраж по съществуващ път се осъществява с повишено внимание поради изграждане на второ пътно платно. Движението на МПС се организира в двете ново изградени платна, като скоростта на движение е намалена до 50 км/ч в участъците на съществуващите кръстовища. Движението се регулира от пътни знаци. Срок до 01.07.2019 г.; \r\nДвижението в района на месността „Лахана“, землище гр. Поморие в участъка от км 223+495 до км 223+983 се осъществява с повишено внимание при стеснение на лентата за движение. Скоростта на движение се намалява до 60 км/ч. Движението се регулира от пътни знаци. Срок до 31.10.2018 г. \r\nДвижението в участъка Бургас – Сарафово от км 226+992 до км 227+700 се осъществява в една лента на определени участъци с ограничение на скоростта до 50 км/ч поради ремонтни дейности на пътната настилка. Участъкът е сигнализиран с пътни знаци. Срок до 15.10.2018 г. Състояние на републиканската пътна мрежа: \r\nРемонтни дейности и временна организация на движението /ВОД/: \r\nОПУ-Благоевград: \r\nВременно са въведени следните ограничения за движение на МПС: няма. \r\nРемонтни дейности:  \r\nПът ІІІ-198: Движението по път IІІ-198 в участъка от гр. Петрич до с. Първомай от км 74+400 до км 77+400 се осъществява с повишено внимание поради изсичане и кастрене на дървета. Движението се регулира от сигналисти. Водачите да се движат с повишено внимание и съобразена скорост в свободната лента съобразно създадената организация. Срок до 19.10.2018 г. \r\nОПУ-Бургас: \r\nВременно са въведени следните ограничения за движение на МПС: \r\nПът II-99: Движението по път ІІ-99 Бургас – Царево при км 14+882 е забранено за МПС с тегло над 12 т. Движението се регулира от пътни знаци.  \r\nОбходен маршрут: общинския път Черноморец – Созопол. Срок до 20.12.2018 г. \r\nПът III-908: Движението по път III-908 Варовник – Вълчаново ханче от км 20+400 до 39+300 е ограничено на МПС над 10 т. поради стесняване на пътното платно. Срок до 20.12.2018 г. \r\nПът III-7306: Движението по път ІІІ-7306 Черница – Сунгурларе – Чубра е ограничено за МПС над 10 т поради стесняване на пътното платно. Срок 20.12.2018 г. \r\nРемонтни дейности:  \r\nПът III-208: Движението по път ІІІ-208 в участъка Провадия – Айтос в района на с. Добромир на км 51+713 се осъществява с повишено внимание поради стеснен участък на пътното платно и повредена мантинела в следствие на ПТП. Участъкът е сигнализиран с пътни знаци и ограничение на скоростта до 30 км/ч. Срок до 15.10.2018 г. \r\nПът III-795: Движението по път III-795 от км 28+600 до км 47+000 в участъка с. Малина – АМ ,,Тракия” се осъществява в една лента на определени участъци поради частични ремонтни дейности на асфалтовата настилка. Участъкът е сигнализиран с пътни знаци. Срок до 31.10.2018 г.; \r\n Път ІІІ –906: Движението по път III-906 от км 14+100 до км 34+100 в участъка Паницово – Гюльовци се осъществява в една лента на определени участъци поради ремонтни дейности на пътната настилка. Водачите да се движат с повишено внимание и съобразена скорост. Срок до 19.10.2018 г.; \r\n  Път ІІІ –906: Движението по път III-906 от км 14+100 до км 61+000 в участъка Паницово – м.с.Черно море се осъществява с повишено внимание поради попълване и профилиране на банкети, почистване на окопи и водостоци и рязане на храсти. Водачите да се движат с повишено внимание и съобразена скорост. Срок до 31.10.2018 г.; \r\nПът ІІІ-5391: Движението по път ІІІ-5391 Трояново – Аспарухово от км 0+000 до км 8+000 се осъществява в една лента на определени участъци поради ремонтни дейности на асфалтовата настилка. Срок до 31.10.2018 г.; \r\nПът ІІІ –6009: Движението по път III-6009 от км 9+000 до км 28+000 в участъка Изворище – Ахелой се осъществява с повишено внимание поради попълване и профилиране на банкети, почистване на окопи и водостоци и рязане на храсти. Водачите да се движат с повишено внимание и съобразена скорост. Срок до 31.10.2018 г.; \r\nПът ІІІ-7306: Движението по път ІІІ-7306 в участъка Лозарево – Чубра от км 0+000 до км 15+000 се осъществява с повишено внимание поради частични ремонтни дейности на асфалтовата настилка. Участъкът е сигнализиран с пътни знаци. Срок до 30.10.2018 г. \r\nПът III-7909: Движението по път III-7909 от км 19+000 до км 22+000 в участъка „Равнец-Трояново” се осъществява в една лента на определени участъци поради частични ремонтни дейности на асфалтовата настилка. Организацията на движение е сигнализирана с пътни знаци.Срок до 31.10.2018 г. \r\nОПУ-Варна: \r\nВременно са въведени следните ограничения за движение на МПС: няма. \r\nРемонтни дейности: \r\nПът III-904: Движението по път III-904 Старо Оряхово – Гроздьово от км 0+000 до км 17+377 се осъществява в една лента поради частични ремонтни дейности на асфалтовата настилка. Организацията за движение е сигнализирана с пътни знаци. Срок до 22.12.2018 г. \r\nПът III-2009: Движението по път III-2009 Девня – Суворово от км 0+000 до км 10+811 се осъществява с повишено внимание поради частични ремонтни дейности. Срок до 31.10.2018 г.; \r\nПът III-2702: Движението по път III-2702 Вълчи дол – Суворово от км 26+680 до км 36+280 се осъществява с повишено внимание поради частични ремонтни дейности. Срок до 31.10.2018 г. \r\nОПУ-В. Търново: \r\nВременно са въведени следните ограничения за движение на МПС:  \r\nПът III-407: Движението по път ІІІ-407 Лозен – Полски Тръмбеш е ограничено за движението на МПС с обща маса над 12 т поради намален габарит на пътното тяло.  \r\nОбходен маршрут: Лозен – Драганово – Янтра – Поликраище – Полски Тръмбеш. Срок до 11.01.2019 г. \r\nПът III-504: Движението по път III-504 Стефан Стамболово – Обединение в участъка от км 16+700 до км 26+113 е ограничено за всички МПС поради ремонтни дейности.  \r\nОбходен маршрут: по път Стефан Стамболово – VTR1235 /за Полски Сеновец/, път I-5 /Полски Тръмбеш/, път-502 /Обединение/ и обратно. Срок до 31.10.2018 г. \r\nПът III-551: Движението по път ІІІ-551 Дебелец – Средни колиби – Елена е ограничено за МПС над 10 т поради намален габарит на пътното тяло.  \r\nОбходен маршрут: Дебелец – В. Търново – Лясковски кантон – Миндя – Елена и обратно. Срок до 11.01.2018 г. \r\nПът III-4073: Движението по път ІІІ-4073 Царски извор – Драганово от км 0+000 до км 5+500 е ограничено поради свлачище.  \r\nОбходен маршрут: Царски извор – Сушица – Драганово и обратно. Срок до 11.01.2019 г. \r\nПът III-4082: Движението по път ІІІ-4082 Чешма – Кесарево е ограничено за МПС над 3,5 т поради намален габарит на пътното тяло.  \r\nОбходен маршрут: Чешма – Сливовица – Горско Ново село – Джулюница – Кесарево. Срок до 11.01.2019 г. \r\nРемонтни дейности: \r\nПът III-405: Движението по път III-405 Павликени – Горна Студена в участъка от км 26+089 до км 46+089 се осъществява в една лента поради ремонтни дейности на асфалтовата настилка. Движението се пропуска последователно в двете посоки от регулировчици. Срок до 18.00 ч. на 31.10.2018 г. \r\nПът ІІІ-662: Движението по път ІІІ-662 Твърдица – Елена в участъка от км 47+800 до км 48+000 се осъществява в една лента поради пропадане на пътното платно и образувало се свлачище. Срок до 11.01.2019 г. \r\nОПУ-Видин: \r\nВременно са въведени следните ограничения за движение на МПС: \r\nПът II-14: Движението по път II-14 Видин – Кула – Връшка чука от км 10+100 до км 10+260 е ограничено поради укрепване на свлачище. Обходният маршрут се осъществява по съществуващо ухо /стар път/ в непосредствена близост до път II-14. Движението се регулира с вертикална сигнализация. Срок до 17.11.2018 г. \r\nПът III-114: Движението по път III-114 Лом – Тополовец – Ружинци в участъка Динково – Ружинци от км 22+000 до км 43+066 е ограничено за МПС над 12 т. поради ремонтни дейности. Срок до 31.10.2018 г. \r\nРемонтни дейности: няма. \r\nОПУ-Враца: \r\nВременно са въведени следните ограничения за движение на МПС: \r\nПът II-11: Движението по път ІІ-11 Оряхово – Лесковец – граница с област Плевен от км 118+000 до км 119+000 е ограничено за МПС над 3.5 т. поради свлачищни процеси и намален габарит на пътното тяло. \r\nОбходен маршрут: Оряхово – Селановци /път ІІІ-306/ Галово – Остров /пътища ІV-ти клас/, път ІІ-11 граница с област Плевен. Срок 20.12.2018 г. \r\nПът ІІ-11: Движението по път ІІ-11 Мизия – Оряхово в гр. Оряхово от км 115+831 до км 117+403 е ограничено за всички МПС поради ремонтни дейности по воден цикъл.  \r\nОбходни маршрути: в направление Плевен – Ферибот Оряхово:  \r\nЗа автомобили до 10 т. по улици в гр. Оряхово.  \r\nЗа автомобили над 10 т.: по път III-306 през село Селановци, път II-11 Оряхово – Мизия през гр. Мизия, път II-15 Мизия – Оряхово – ферибот Оряхово.  \r\nДвижещите се в направление ферибот Оряхово – Плевен ползват същия маршрут. Ограничението е сигнализирано с пътни знаци, съгласно проект за временна организация. Срок до 20.10.2018 г. \r\nПът II-11: Движението по път II-11 Лом – Козлодуй в района на гр. Козлодуй от км 83+700 до км 89+009 се осъществява двупосочно в една лента поради ремонтни дейности на асфалтовата настилка. Ограничението е сигнализирано с пътни знаци. Срок 20.10.2018 г. \r\nПът ІІІ-161: Движението по път ІІІ-161 Ребърково – Люти дол от км 0+000 до км 8+700 се осъществява при стеснение в двете посоки и ограничение за движението на МПС над 12 т от км 0+000 до км 5+900 поради свлачищни процеси. Срок 20.12.2018 г.; \r\nПът III-162: Движението по път III-162 Бели извор – Стояново в участъка от кръстовището с път III-1622 Сумер – Стояново до кръстовището с път I-1 /E 79/ е ограничено за автомобили над 10 т поради ремонтни дейности. Ограничението важи само за транзитно преминаващи автомобили над 10 тона само за посоката от Враца в посока към Сумер и Монтана. Участъкът е сигнализиран с пътни знаци. \r\nОбходен маршрут: \r\n- В направление Враца – Вършец: по Обходен път на гр. Враца, път III-101 Враца – Криводол, път II-13 Криводол – Липен – Стубел – Крапчене, път I-1 - Сумер – Стояново – Вършец. \r\n- В направление Вършец – Враца: по път Вършец – Стояново – Сумер, път I-1, път III-1302 Краводер – Пудрия – Големо Бабино – Криводол, по уличната мрежа през гр. Криводол, път III-101 Криводол – Враца, Обходен път на гр. Враца. Срок 31.10.2018 г. \r\nПът III-308: Движението по път ІІІ-308 Своде – Караш – Хубавене – Роман в участъка от село Караш до село Хубавене е ограничено поради свлачище от км 25+000 до км 25+200. Срок 20.12.2018 г. \r\nОбходен маршрут: Роман – Ябланица – Осикова Лъкавица – Правешка Лъкавица – Караш за пътуващите от Роман за Караш. Ябланица – Роман – Хубавене за пътуващите от София и Ловеч; \r\nПът III-1302: Движението по път III-1302 Пудрия – Главаци на мост в с. Главаци от км 12+000 до км 15+960 е ограничено за автомобили над 10 т. Участъкът е сигнализиран с пътни знаци. Срок 31.12.2018 г.; \r\nРемонтни дейности: \r\nПът III-101: Движението по път III-101 Михайлово – Хайредин – Гложене от км 66+000 до км 86+750 се извършва двупосочно в една лента поради частични ремонтни дейности на асфалтовата настилка. Работният участък е сигнализиран с пътни знаци. Срок до 30.10.2018 г. \r\nПът III-1002: Движението по път III-1002 Враца – Леденика се осъществява при стесняване на една от лентите за движение от км 5+150 до км 5+200 поради деформация на пътната настилка. Срок до 20.12.2018 г. \r\nПът ІІІ-1306: Движението по път ІІІ-1306 Горно Пещене – кръстовище с път ІІ-15 /Враца – Мраморен/ от км 62+000 до км 62+300 се осъществява с повишено внимание поради възникнали свлачищни процеси. Една от лентите за движение е стеснена, като ограничението е сигнализирано с пътни знаци. Срок 20.12.2018 г. \r\nОПУ-Габрово: \r\nВременно са въведени следните ограничения за движението на МПС: \r\nПът III-403: Движението по път III-403 с. Кормянско – с. Малък Вършец при км 10+080 е ограничено за МПС с ширина /включително на товара/ по-голяма от 3,30 м поради стеснен участък при мост над р. Крапец. Сигнализирано е с пътен знак В15.  \r\nОбходен маршрут: за МПС над 3,30 м по път III-401 Кормянско – Петко Славейково – Малък Вършец и по общински път до с. Малък Вършец. Срок до 20.12.2018 г. \r\nПът III-3011: Движението по път III-3011 Крамолин – В. Търново от км 22+129 до км 28+380 е ограничено за МПС над 10 т поради намален габарит на пътното тяло при км 26+444. Срок до 31.10.2018 г. \r\nПът III-5004: Движение по път III-5004 Чехлевци – Велчевци от км 10+940 до км 11+829 съвпадащ с ул. Малина в гр. Габрово е ограничено поради извършване на строителни дейности. Движението се осъществява през улици в урбанизирана територия гр. Габрово. Поставена е необходимата сигнализация. \r\nОбходен маршрут: за квартал Чехлевци: по път III-5004, път II-44 и път III-4404. Поставена е необходимата сигнализация. Срок до 03.01.2019 г. \r\nРемонтни дейности: \r\nПът II-44: Движението по път II-44 Севлиево – Драгановци от км 0+000 до км 14+600 се осъществява с повишено внимание поради извършване на строително монтажни работи. Срок до 22.06.2019 г. \r\nПът II-44: Движението по път II-44 Севлиево – Драгановци от км 7+331 до км се 13+138 се осъществява в една лента поради ремонт на пътни съоръжения при км 7+331, км 8+693 и км 13+138 и укрепителна стена при км 11+735. Срок до 31.10.2018 г. \r\nПът III-5006: Движението по път III-5006 Габрово – Стоманеците при км 7+060 се осъществява с повишено внимание поради пропаднал участък на асфалтова настилка. Една от лентите за движение е стеснена, като е поставена необходимата сигнализация. Срок до 31.10.2018 г. \r\nОПУ-Добрич: \r\nВременно са въведени следните ограничения за движение на МПС: няма. \r\nРемонтни дейности:  \r\nПът II-29: Движението по път II-29 Варна – Добрич в участъка от км 38+100 до км 43+515 се осъществява с повишено внимание поради частични ремонтни дейности на асфалтовата настилка. Движението е регулирано с пътни знаци. Срок 30.11.2018 г. \r\nПът II-71: Движението по път II-71 от км 99+500 до км 105+400 се осъществява с повишено внимание поради частични ремонтни дейности на асфалтовата настилка. Движението се регулира с пътни знаци. Срок 22.10.2018 г. \r\nПът II-97: Движението по път II-97 /Околовръстен път на гр. Добрич/ от км 7+824 до км 16+539 се осъществява с повишено внимание поради частични ремонтни дейности на асфалтовата настилка. Движението се регулира с пътни знаци. Срок 30.10.2018 г. \r\nОПУ-Кюстендил: \r\nВременно са въведени следните ограничения за движение на МПС: \r\nПът ІІІ-6222: Движението по път ІІІ-6222 Смоличано – Пелатиково от км 10+000 до км 14+000 е ограничено за товарни автомобили над 3,5 тона поради пропадане на част от пътното тяло при км 10+650, км 11+720, км 12+830 и км 13+360. Сигнализирано е с пътни знаци. \r\nОбходен маршрут: Згурово – Неделкова Гращица – Невестино – Друмохар – Ваксево и обратно. Срок до 31.10.2018 г. \r\nРемонтни дейности: \r\nПът ІІІ-107: Движението по път ІІI-107 Рила – Пастра при км 11+200 се осъществява в една лента поради ремонтни дейности на аварирал водопровод. Затворена е лентата за движение в посока Рила, като движението се осъществява двупосочно в лентата в посока Пастра. Сигнализирано е с пътни знаци. Срок до 31.10.2018 г. \r\nПът ІІІ-107: Движението по път III-107 в участъка с. Пастра – Рилски манастир от км 27+575 до км 27+825 се осъществява в една лента поради извършване на аварийно-възстановителни дейности по обрушване на ската. Движението се ограничава за кратки периоди от 10 мин. Движението се регулира със светофарна уредба и при необходимост от сигналисти. Срок до 31.10.2018 г. \r\nОПУ-Кърджали: \r\nВременно са въведени следните ограничения за движение на МПС:  \r\nПът II-59: Движението по път II-59 Момчилград – Крумовград е ограничено в двете посоки в участъка с. Звездел – с. Карамфил от км 24+000 до км 25+000 поради извършване на ремонтни дейности.  \r\nОбходен маршрут: през с. Конче – с. Токачка – гр. Крумовград и обратно. Срок до 01.03.2019 г. \r\nПът III-5009: Движението по път ІІІ-5009 Зорница – Бели пласт – Стремци– Кърджали е ограничено за МПС над 12 т.  \r\nОбходен маршрут: по път I-5 Хасково – Кърджали за МПС до 15 тона или по път III-507 Кърджали – Мост през с. Мост за всички МПС. Срок до 21.12.2018 г. \r\nРемонтни дейности:  \r\nПът II-59: Движението по път II-59 Момчилград – Крумовград в участъка с. Карамфил – с. Крумовград от км 30+893 до км 36+784 се осъществява с повишено внимание поради ремонт на подокопен дренаж, реоткосиране, ремонт на водостоци и облицовани окопи. Срок до 01.03.2019 г. \r\nОПУ-Ловеч:  \r\nВременно са въведени следните ограничения за движение на МПС: \r\nПът ІІ-35: Движението по път ІІ-35 Плевен – Троян в участъка на обходен път на гр. Ловеч от км 43+000 до км 44+400 е ограничено за всички МПС поради ремонтни работи в тунел „Ловеч”. \r\nОбходен маршрут за МПС до 12 тона: по улици през центъра на гр. Ловеч.  \r\nОбходни маршрути за товарни автомобили над 12 т.: \r\n- За движещите се за и от гр. Троян: от гр. Ловеч, пътен възел „Софийска” по път ІІІ-401 през с. Изворче и с. Соколово до път І-4 при с. Микре, по път І-4 до пътен възел „Абланица” и по път ІІ-35 за гр. Троян и обратно. Движещите се от Троян към Плевен ползват същия маршрут. \r\n- За движещите се от гр. Варна и гр. Севлиево към гр. Ловеч и гр. Плевен от пътен възел Севлиево при км 85+700 на път І-4, по път ІІІ-403 Кормянско – Малък Вършец и път ІІІ-401 П. Славейково – Ловеч до гр. Ловеч, пътен възел „Баховица”. \r\n- За движещите се от гр. Варна и гр. Севлиево към гр. Ловеч и гр. Плевен, които са пропуснали обхода по път ІІІ-403 и ІІІ-401, на път І-4 при пътен възел „Абланица” се насочват с табели Ж3 към кръстовището на път І-4 с път ІІІ-401 при с. Микре, от там по съществуващата организация към гр. Ловеч и гр. Плевен. Движението се регулира с пътни знаци. Срок до 30.11.2018 г. \r\nПът III-3504: Движението по път III-3504 Ловеч – Орляне в участъка с. Радювене – разклон за с. Катунец е ограничено за МПС над 3,5 т поради отнесено крило на мост при км 9+836 в с. Радювене. \r\nОбходен маршрут за МПС до 3,5 т: по уличната мрежа на с. Радювене; \r\nОбходен маршрут за МПС над 3,5 т: гр. Ловеч – Изворче – Соколово – Киркова махала – Угърчин – Орляне и обратно. Срок до 31.10.2018 г. \r\nПът III-3505: Движението по път III-3505 Казачево – Стефаново от км 0+000 до  \r\nкм 8+500 е ограничено за МПС над 12 тона поради пропадане на банкет и част от пътното платно при км 3+950. Срок до 31.10.2018 г. \r\nРемонтни дейности:  \r\nПът ІІ-35: Движението по път ІІ-35 Плевен – Троян в района на обходен път на гр. Ловеч от км 37+000 до км 42+600 се осъществява в едно платно поради ремонтни дейности по настилката и мостовите съоръжения. Затворено за движение е платното посока Троян, като движението се осъществява двупосочно в платното посока Плевен. Движението се регулира с пътни знаци. Срок до 31.10.2018 г.; \r\nПът ІІ-35: Движението по път ІІ-35 Ловеч – Троян в участъка от Ловеч  до разклон за с. Хлевене  от км 44+462 до км 46+105 се осъществява в една лента  поради ремонтни дейности по настилката. Водачите да се движат с повишено внимание и съобразена скорост. Срок 31.10.2018 г. \r\nПът III-358: Движението по път III-358 гр. Ябланица – с. Гложене от км 68+000 до км 76+200 се извършва с повишено внимание поради ремонтни дейности. Участъкът е сигнализиран с пътни знаци. Срок до 20.12.2018 г.; \r\nПът III-3505: Движението по път III-3505 Казачево – Стефаново от км 3+600 до км 4+300 се осъществява в една лента поради пропадане на банкета и част от пътното платно. Участъкът е сигнализиран с пътни знаци. Срок до 31.10.2018 г.; \r\nОПУ-Монтана: \r\nВременно са въведени следните ограничения за движение на МПС:  \r\nПът II-81: Движение по път ІІ-81 Монтана – София през проход „Петрохан“ е ограничено за автомобили над 12 т. \r\nОбходен маршрут: през гр. Своге. Срок до 10.03.2019 г. \r\nПът ІІІ-112: Движението по път III-112 Смирненски – Славотин от км 20+579 до км 27+736 е ограничено за всички МПС поради извършване на строително монтажни работи. \r\nОбходен маршрут: Смирненски – Одоровци – Белотинци – Смоляновци – Клисурица – Долна рикса – Славотин и обратно. Срок до 31.10.2018 г. \r\nПът ІІІ-112: Движението по път ІІІ-112 Тополовец – Монтана е ограничено за МПС над 12 т поради изпълнение на строително-монтажни работи. \r\nОбходен маршрут: път І-1/Е-79/ Видин – Димово – Ружинци – Белотинци – Смоляновци – Монтана и обратно. Автомобилите до 12 тона да се движат с повишено внимание. Срок до 20.12.2018 г. \r\nПът III-1011: Движението по път ІІІ-1011 Владимирово – Мадан – Септемврийци е ограничено за движение на МПС над 10 т. поради извършване на ремонтни дейности на водосток при км 6+323.  \r\nОбходен маршрут: Владимирово - път ІІІ-101 Лехчево - Михайлово и по път ІІІ-133 до Септемврийци и обратно. Срок до 15.10.2018 г. \r\nПът III-8104: Движението по път ІІІ-8104 Замфирово – Пърличево от км 7+000 до км 7+700 е ограничено за всички МПС поради пропадане на участък от пътното платно.  \r\nОбходен маршрут: по път ІІ-81 Боровци – Монтана, път І-1 /Е-79/ Монтана – Сумер, път ІІІ-1621 Сумер – Пърличево и обратно. Срок до 31.10.2018 г. \r\nРемонтни дейности:  \r\nПът II-13: Движение в една лента по път II-13  Крапчене - Сумер от км 0+100 до км 3+500 поради извършване ремонтни дейности. Срок 15.10.2018 г. \r\nОПУ-Пазарджик:  \r\nВременно са въведени следните ограничения за движение на МПС: \r\nПът III-8003: Движението по път III-8003 с. Дюлево – разклона за  Стрелча /път III-606/, се извършва в една лента от км 35+890 до км 35+910, поради срутище /пропадане на част от дясното платно/. Движението в участъка се извършва в лявото платно и е регулирано с пътни знаци. Срок до 30.11.2018г.  \r\nПът III-3704: Движението по път III-3704 Пазарджик – Ветрен при км 11+485 в с. Бошуля е ограничено за МПС над 10 т.  \r\nОбходен маршрут: гр. Пазарджик, път I-8 с. Звъничево – Септемврийски ханчета, път III-8402 гр. Септември, кръгово кръстовище с път III-3704 с. Бошуля. Срок до 20.12.2018 г. \r\nРемонтни дейности:  \r\nОПУ-Перник: \r\nВременно са въведени следните ограничения за движение на МПС: \r\nПът ІІІ-637: Движението по път ІІІ-637 от с. Мрамор до разклон за с. Лева река е ограничено за МПС над 10 т. Срок до 20.12.2018 г. \r\nРемонтни дейности: няма. \r\nОПУ-Плевен: \r\nВременно са въведени следните ограничения за движение на МПС:  \r\nПът ІІІ-301: Движението по път III-301 край регулация с. Козар Белене – начало регулация гр. Левски от км 1+750 до км 5+753 е ограничено за МПС общо тегло над 7 т. \r\nОбходен маршрут: път III-303 Българене – Малчика – Аспарухово – Левски. Срок – целогодишно. \r\nПът ІІІ-304: Движението по път III-304 Изгрев – Трънчовица – Бацова махала – Новачене – Дебово от км 0+030 до км 24+650 е ограничено за транзитното движение на МПС над 15 т. \r\nОбходен маршрут: по път ІІ-34 Плевен – Никопол. Срок – целогодишно. \r\nПът ІІІ-306: Движението по път III-306 Луковит – Оряхово в участъка Червен бряг – Чомаковци от км 9+715 до км 19+207 е ограничено поради демонтиране на стоманен мост над река Искър преди с. Чомаковци. \r\nОбходен маршрут: (Кнежа – Искър – Долни Дъбник – Телиш – Луковит) За движещите се МПС по път I-3 Бяла-Ботевград от гр. Луковит транзитно през гр. Червен бряг към с. Чомаковци, начало обход с кръстовище с РП III-306, в гр. Луковит, км 138+767, оттам отбивния маршрут следва трасето на път I-3 през с. Радомирци до обхода на гр. Долни Дъбник, гр. Искър и гр. Кнежа до кръстовище с път III-306 в гр. Кнежа и след това по трасето на път III-306 до с. Чомаковци. Срок до 04.07.2019 г. \r\nПът ІІІ-3004: Движението по път III-3004 Опанец – Долна Митрополия от км 0+000 до км 6+125 в района на с. Опанец е ограничено за транзитно движение на МПС над 3.5 т. \r\nОбходен маршрут: по път І-3 Бяла – Плевен – Ботевград (от п.в. \"КАТ\" на км 88+973 към п.в. на км 95+099). Срок – целогодишно. \r\nПът ІІІ-3005: Движението по път III-3005 Ясен – Търнене – Градина в района на с. Ясен от км 1+793 до км 4+223 е ограничено за движение на МПС над 3.5 т, осигурен е сигнализиран обходен маршрут; Срок – целогодишно. \r\nПът ІІІ-3005: Движението по път III-3005 Ясен – Търнене – Градина – Петърница – Бъркач – Беглеж в района на с. Беглеж от км 21+062 до км 27+123 е ограничено за МПС над 8 т. \r\nОбходен маршрут: път ІІІ-3502 Брестовец – Горталово – Беглеж – Бежаново – Ъглен. Срок – целогодишно. \r\nРемонтни дейности: \r\nПът ІI-34: Движението по път ІI-34 Плевен – Никопол в участъка Никопол – Жернов от км 41+300 до км 43+100 се осъществява с регулиране в едната лента поради земно-изкопни работи. Срок до 16.10.2018 г.  \r\nПът ІІ-35: Движението по път ІІ-35 Плевен – Ловеч от км 13+600 до км 25+384 се осъществява с повишено внимание поради частични ремонтни дейности на асфалтовата настилка. Движението е сигнализирано с пътни знаци. Срок до 15.10.2018 г. \r\nОПУ-Пловдив:  \r\nВременно са въведени следните ограничения за движение на МПС: \r\nПът II-86: Движението по път II-86 Асеновград – Нареченски бани е ограничено за МПС с височина над 4 м. през тунелите. \r\nОбходен маршрут: път III-866 Кричим – Девин. \r\nПът ІІІ-667: Движението по път III-667 Плодовитово – Първомай – Асеновград при км 6+832 в района на мост над р. Марица е ограничено за МПС над 5 т поради намален габарит на пътното платно на стоманения мост на р. Марица. \r\nОбходен маршрут: път ІІ-66 Стара Загора – Поповица и път І-8 София – Пловдив – Свиленград. \r\nПът III-804: Движението по път III-804 Поповица – Болярци е ограничено за МПС над 12 т поради намален габарит на пътното платно на мост в с. Поповица. Срок до 21.12.2018 г. \r\nПът III-8611: Движението по път III-8611 Белица – Загражден – Давидково в участъка от км 13+500 от Държавно ловно стопанство ”Кормисош” след с. Белица до границата с област Смолян при км 18+431 е ограничено за всички МПС. Срок до 21.12.2018 г. \r\nРемонтни дейности:  \r\nПът II-86: Движението по път II-86 Пловдив – Асеновград от изхода на гр. Пловдив до гр. Асеновград се извършва двупосочно в едното платно поради ремонтни дейности в участъка. Срок до 02.11.2018 г. \r\nПът III-861: Движението по път III-861 Югово – Лъки се осъществява в една лента поради пропадане на част от пътното платно. Движението се регулира с пътни знаци. Срок до 31.10.2018 г. \r\nОПУ-Разград: \r\nВременно са въведени следните ограничения за движение на МПС: няма. \r\nРемонтни дейности:  \r\nПът III-702: Движение по път III-702 граница област Шумен – гр. Исперих от км 2+000 до км 22+125 се осъществява с повишено внимание в една лента поради частични ремонтни дейности на пътното платно. Движението в участъка се регулира с временна сигнализация и сигналисти. Срок до 15.11.2018 г. \r\nОПУ-Русе: \r\nВременно са въведени следните ограничения за движение на МПС:  \r\nПът ІІІ-202: Движението по път III-202 Русе – Щръклево – Нисово – Кацелово при км 36+945 е ограничено за МПС над 10 т поради компрометирано експлоатационно състояние на мост до с. Кацелово при км 36+945 над р. Черни Лом. Едната лента е затворена за движение и е въведен пропускателен режим по свободната лента за движение. Въведено е ограничение на скоростта 40 км/ч. Срок до 30.10.2018 г. \r\nРемонтни дейности:  \r\nПът II-21: Движението по път II-21 Русе – Мартен от км 0+000 до км 0+293 се осъществява с повишено внимание спрямо създадената с вертикална, хоризонтална и светлинна сигнализация организация на движението поради ремонтни дейности свързани с реконструкция и удвояване на габарита на пътното тяло. Въведено е ограничение на скоростта до 40 км/ч. Срок до 31.10.2018 г.  \r\nПът II-54: Движението по път II-54 гара Бяла – Ценово от км 0+000 до км 13+100 се осъществява в едната лента с пропускателен режим поради частични ремонтни дейности на асфалтовата настилка. Участъкът е сигнализиран. Въведено е ограничение на скоростта до 40 км/ч. Движението се регулира от сигналисти. Срок до 31.10.2018 г. \r\nПът III-501: Движението по път ІІІ-501 Русе – Басарбово при км 5+976 се извършва в едната лента с пропускателен режим поради авариен ремонт на дясна тротоарна конзола на мостово съоръжение. Участъкът е сигнализиран съгласно Наредба №3 за ВОБД. Въведено е ограничение на скоростта до 20 км/ч. Срок до 31.10.2018 г. \r\nОПУ-Силистра:  \r\nВременно са въведени следните ограничения за движение на МПС:  \r\nПът III-701: Движение по път ІІІ-701 в участъка Секулово – Тодор Икономово от км 9+454 до км 16+353 е ограничено за МПС над 3,5 т поради компрометирано състояние на мостово съоръжение.  \r\nОбходен маршрут за МПС над 3,5 тона: през общински път 70009 Секулово – Прохлада – Браничево, път І-7 Браничево – Пристое – Каолиново, път ІІІ-7005 Каолиново – Тодор Икономово и обратно. Срок до 30.11.2018 г. \r\nРемонтни дейности: \r\nПът ІІІ-235: Движението по път ІІІ-235 Зафирово – М. Преславец от км 39+117 до км 52+970 се осъществява в една лента с повишено внимание поради частичен ремонт на настилката и подмяна на бордюри. Срок до 20.11.2018 г. \r\nПът ІІІ-701: Движението по път ІІІ-701 Грънчарово – Тодор Икономово в участъка от кръстовището с път І-7 /Дулово – Шумен/ до границата с област Шумен от км 0+000 до км 12+300 се осъществява с повишено внимание в едната лента поради извършване на превантивен ремонт. Срок до 20.11.2018 г. \r\nПът ІІІ-2307: Движението по път ІІІ-2307 с. Овен – Главиница в участъка с. Овен – с. Руйно от км 0+000 до км 6+209 се осъществява в една лента поради превантивен ремонт. Движението се регулира със сигналисти, пътни знаци и конуси. Срок до 20.11.2018 г.; \r\nПът ІІІ-7001: Движението по път ІІІ-7001 Войново – Капитан Димитрово в участъка от разклон на път ІІ-71 при с. Войново до с. Краново от км 18+153 до км 24+000 се осъществява с повишено внимание поради частични ремонтни дейности на асфалтовата настилка. Движението се регулира с пътни знаци и конуси. Срок до 30.11.2018 г. \r\nОПУ-Сливен: \r\nВременно са въведени следните ограничения за движение на МПС: \r\nПът ІІІ-7006: Движението по път ІІІ-7006 Бероново – Градец в участъка от с. Садово до с. Градец от км 9+645 до км 13+042 е ограничено за движение на МПС над 12 т. поради намалена носимоспособност на мостово съоръжение на км 10+868. Срок 27.12.2018 г. \r\nРемонтни дейности: \r\nПът ІІ-48: Движението по път ІІ-48 гр. Котел – с. Градец от км 43+060 до км 43+100 се осъществява с повишено внимание поради укрепване на откоса. Движението се регулира с пътни знаци. Срок до 19.10.2018 г. \r\nПът ІІ-55: Движението по път ІІ-55 Гурково – Нова Загора – Свиленград в участъка от с. Млекарево до ТЕЦ 2 „Марица Изток“ от км 104+100 до км 117+900 се осъществява с повишено внимание поради частични ремонтни дейности на асфалтовата настилка, оформяне на банкети и окопи. Движението се регулира с пътни знаци. Срок до 19.10.2018 г. \r\nПът ІІ-57: Движението по път ІІ-57 в участъка от с. Пет могили до с. Новоселец от км 31+900 до км 40+650 се осъществява с повишено внимание поради частични ремонтни дейности на асфалтовата настилка, СМР по два броя съоръжения и отводнителни дейности. Движението се регулира с пътни знаци. Срок до 01.02.2019 г. \r\nПът ІІІ-706: Движението по път ІІІ-706 Ябланово – Тича в участъка с. Ябланово – с. Филаретово от км 7+500 до км 14+700 се осъществява в едната лента поради извършване на частични ремонтни дейности на асфалтовата настилка. Движението се регулира с пътни знаци. Срок 19.10.2018 г. \r\nОПУ-Смолян: \r\nВременно са въведени следните ограничения за движение на МПС:  \r\nПът II-86: Движението по път ІІ-86 гр. Смолян – с. Средногорци от км 109+370 до км 109+570 (срутище при км 109+450 - разклон за с. Тикале) се регулира със светофарна уредба и скоростта е ограничена до 20 км/ч. Трафикът се осъществява в една /дясната/ пътна лента. Срок до 31.12.2018 г. \r\nПът III-861: Движението по път III-861 в отсечката гр. Лъки – пътно кръстовище за хижа Момчил юнак е ограничено за МПС с тегло над 12 т. поради намален габарит на пътното тяло. Срок до 31.10.2018 г. \r\nПът ІІІ-8631: Движението по път ІІІ-8631 Момчиловци – Славейно – местност Момина вода от км 0+000 до км 5+993 е ограничено за МПС над 12 т. без ремаркета и полуремаркета, поради стеснен габарит на пътното тяло. Движението в района се регулира с пътни знаци. Срок до 31.10.2018 г. \r\nПът ІІІ-8683: Движението по път ІІІ-8683 с. Арда – с. Горна Арда от км 27+000 до км 29+500 е ограничено за МПС с тегло над 10 т. поради пропадане и стеснение на една от пътните ленти. Движението в района се регулира с пътни знаци. Срок до 31.10.2018 г. \r\nРемонтни дейности: \r\nПът ІІ-86: Движението по път ІІ-86 Хвойна – Чепеларе при км 73+800 се осъществява с повишено внимание, съобразно създадената организация на движение поради пропаднал банкет с дължина 1 м в ляво. Участъкът е сигнализиран с пътни знаци. Срок до 31.10.2018 г. \r\nПът IІ-86: Движението по път IІ-86 Хвойна – Чепеларе на 800 м от разклон за с. Забърдо в посока гр. Чепеларе при км 64+100 се осъществява в дясната лента поради пропадане на банкета и част от лявата лента, в следствие на срутила се подпорна стена от суха каменна зидария. Участъкът е сигнализиран с пътни знаци и светофарна уредба. Срок до 31.10.2018 г. \r\nПът ІІ-86: Движението по път ІІ-86 Чепеларе – м. Рожен при км 83+600 се осъществява с повишено внимание съобразно създадената организация на движение поради пропаднал банкет с дължина 3м в дясно. Участъкът е сигнализиран с пътни знаци. Срок до 31.10.2018 г. \r\nПът ІІ-86: Движението по път ІІ-86 Хвойна – Чепеларе при км 75+400 се осъществява с повишено внимание, съобразно създадената организация на движение поради пропаднал банкет с дължина 1 м в ляво. Участъкът е сигнализиран с пътни знаци. Срок до 31.10.2018 г.; \r\nПът ІІ-86: Движението по път ІІ-86 Хвойна – Чепеларе от км 54+000 до км 76+000 се извършва с повишено внимание поради сечене на храсти и млада гора. Участъкът е сигнализиран с пътни знаци. Срок 17.10.2018 г.; \r\nПът ІІІ-865: Движението по път ІІІ-865 Леска – Вехтино от км 6+000 до км 15+150 се извършва с повишено внимание поради сечене на храсти и косене на тревни площи. Участъкът е сигнализиран с пътни знаци. Срок 19.10.2018 г.; \r\nПът III-866: Движението по път III-866 Широка лъка – Девин при км 37+800 се осъществява с повишено внимание поради пропаднал банкет с дължина 10 м. Срок до 31.10.2018 г.  \r\nПът ІІI-8681: Движението по път ІІI-8681 Рудозем – Смилян от км 2+850 до км 2+905 се осъществява в една пътна лента поради пропадане на пътното платно. Участъкът е сигнализиран с пътни знаци. Срок 31.10.2018 г. \r\nОПУ-София: \r\nВременно са въведени следните ограничения за движение на МПС:  \r\nССТ: Движението по северното платно /посока Калотина/ на Северната скоростна тангента /ССТ/ от км 3+500 до км 6+500 е ограничено поради ремонтни дейности. Движението се осъществява двупосочно в южното платно на ССТ, като са обособени две ленти за движение в посока Варна. Срок 25.10.2018 г. \r\nПът II-81: Движение по път ІІ-81 Монтана – София през проход „Петрохан“ е ограничено за автомобили над 12 т. \r\nОбходен маршрут: през гр. Своге. Срок до 31.03.2019 г. \r\nПът ІІ-82: Движението по път II-82 Костенец – Самоков от км 0+000 до км 39+176 е ограничено за товарни МПС над 10 т в двете посоки. Срок до 31.08.2019 г. \r\nПът ІІІ-3701: Движението по път III-3701 в участък от края на с. Ямна до края на област Ловеч от км 16+600 до км 22+300 е ограничено за всички МПС поради свлачищни процеси.  \r\nОбходен маршрут: път II-37 Етрополе – Лъга – Джурово, път I-3 Джурово – Ябланица граница област Ловеч, път III-358 Ябланица – Гложене, път III-3701 Гложене – Черни Вит. Срок до 31.05.2019 г. \r\nПът ІІІ-8001: Движението по път III-8001 Беренде извор – Беренде от км 4+700 до км 9+410 е ограничено за движение на МПС поради намален габарит на пътното платно. Срок до 30.10.2019 г. \r\nПът ІІІ-8102: Движението по път III-8102 Чибаовци – Свидня от км 10+000 до км 16+750 е ограничено поради активирали се свлачища.  \r\nОбходен маршрут: до Чибаовци да се ползва път II-81 до Бучин проход, път III-164 Бучин проход – Искрец – Свидня. Срок до 31.05.2019 г. \r\nРемонтни дейности:  \r\nДвижението по път II-81 София - Бучин проход при Дреново от км 24+700 до км 25+000 се осъществява в една лента поради ремонтни дейности в лентата посока София. Движението се извършва двупосочно в лентата посока Бучин проход. Срок 19.10.2018 г. \r\nПът II-81: Движението по път II-81 Костинброд – Петрохан от км 8+200 до км 51+235 е затруднено и се осъществява двупосочно в една лента на определени участъци поради ремонтни дейности на асфалтовата настилка. Временната организация се осъществява посредством пътни знаци и временни светофарни уредби. Срок до 20.12.2018 г. \r\nПът II-81: Движението по път II-81 София - Бучин проход при Костинброд от км 9+200 до км 9+500 се осъществява в една лента поради ремонтни дейности в лентата посока София. Движението се извършва двупосочно в лентата посока Бучин проход. Срок  22.10.2018 г.     \r\nОПУ-Стара Загора: \r\nВременно са въведени следните ограничения за движение на МПС:  \r\nПът ІІІ-807: Движението по път III-807 гр. Чирпан – с. Върбица в участъка с. Скобелево – с. Зетьово е ограничено за всички МПС поради аварирал мост над река Марица при км 7+600.  \r\nОбходни маршрути:  \r\n- път ІІ-66 Поповица – Плодовитово – Първомай – Скобелево;  \r\n- път ІІ-66 Чирпан – Плодовитово – Първомай – Скобелево;  \r\n- Скобелево – Първомай – Плодовитово – път ІІ-66. Срок до 07.01.2019 г. \r\nПът ІІІ-5031: Движението по път III-5031 Опан – Гълъбово е ограничено на МПС над 10 т.  \r\nОбходен маршрут: път І-5 Стара Загора – Димитровград и път ІІІ-554 Раднево – Гълъбово.  \r\nРемонтни дейности: \r\nПът ІІ-55:Движението по път II-55 проход ,, Република’’ от км 33+500 до км 51+000 се осъществява в една лента поради извършване на ремонт на СПО. Движението на МПС се регулира от сигналисти. Срок до 16.10.2018 г.  \r\nПът ІІІ-663: Движението по път III-663 Чирпан – Зетово в участъка от км 0+000 до км 5+990 е ограничено поради ремонтни дейности.  \r\nЗа участък 1: от км 0+000 до км 4+800 вижението се пренасочва по обходен маршрут през с.Ценово.  \r\nЗа участък 2: от км 4+800 до км 5+990 движението се регулира от сигналисти с ограничение на скоростта до 30 км/ч и забрана за изпреварване. Срок до 06.11.2018 г. \r\nПът ІІІ-6602: Движението по път III-6602 с. Богомилово – с. Пъстрово от км 5+066 до км 31+963 се осъществява в една лента поради частични ремонтни дейности на асфалтова настилка, рязане на храсти и профилиране на банкети. Движението се регулира от сигналисти. Срок до 31.11.2018 г. \r\nОПУ-Търговище: \r\nВременно са въведени следните ограничения за движение на МПС: \r\nПът III-4009: Движението по път III-4009 Лиляк – Пресиян от км 7+484 до км 15+230 е ограничено за МПС над 5 т поради свлачище в района на с. Александрово. Участъкът е сигнализиран с пътни знаци. Срок до 31.10.2018 г. \r\nПът III-4082: Движението на МПС над 3,5 т. по път III-4082 Капище – Банковец от км 0+000 до 11+300 е ограничено поради ремонт на мост. Срок до 31.10.2018 г. \r\nРемонтни дейности: \r\nПът II-51: Движението по път II-51 Бяла – Попово от км 30+000 до км 47+441 се осъществява с повишено внимание поради частичен ремонт на пътната настилка. Срок до 31.10.2018 г. \r\nПът III-4009: Движението по път III-4009 Лиляк – Александрово от км 9+800 до 10+200 се осъществява в една лента поради активизирано свлачище. Участъкът е сигнализиран с пътни знаци. Срок до 31.10.2018 г. \r\nПът III-5102: Движението по път IІI-5102 Мировец – Буховци – Острец – Надарево – Дългач – Певец от км 4+410 до км 28+825 се осъществява с повишено внимание на определени участъци поради частични ремонтни дейности на асфалтовата настилка. Срок до 30.10.2018 г. \r\nОПУ-Хасково: \r\nВременно са въведени следните ограничения за движение на МПС: \r\nПът III-597: Движение по път III-597 Ивайловград – Дъбовец – Малко градище – Лозен – Любимец в гр. Любимец при км 56+850 е ограничено за всички МПС поради закрит ж.п. прелез.  \r\nОбходен маршрут: гр. Любимец – с. Сива река – с. Малко градище – гр. Ивайловград. Срок до 20.12.2018 г. \r\nПът III-5009: Движението на МПС над 12 т. по път III-5009 Козлец – Кърджали от км 0+000 до км 26+080 e ограничено. Срок до 21.12.2018 г. \r\nРемонтни дейности: няма. \r\nОПУ-Шумен: \r\nВременно са въведени следните ограничения за движение на МПС:  \r\nПът III-701: Движението по път ІІІ-701 в участъка Секулово – Тодор Икономово от км 9+454 до км 16+353 е ограничено за МПС над 3,5 т поради компрометирано състояние на мостово съоръжение.  \r\nОбходен маршрут: за МПС над 3,5 тона: през общински път 70009 Секулово – Прохлада – Браничево, път І-7 Браничево – Пристое – Каолиново, път ІІІ-7005 Каолиново – Тодор Икономово и обратно. Срок до 20.12.2018 г. \r\nПът ІІІ-731: Движението по път III-731 Радко Димитриево – Друмево e ограничено за МПС над 10 т поради свлачищни процеси.  \r\nОбходен маршрут: Шумен – Овчарово – Друмево. Срок до 20.12.2018 г. \r\nРемонтни дейности: няма. \r\nОПУ-Ямбол: \r\nВременно са въведени следните ограничения за движение на МПС: \r\nПът ІІІ-7008: Движението по път III-7008 Елхово – Изгрев от км 2+440 до км 2+560 е ограничено поради компрометирано експлоатационно състояние на дървен мост над р. Тунджа. \r\nОбходен маршрут: по изграден обходен път до моста с ограничение на скоростта до 30 км/ч. Срок до 31.12.2018 г. \r\nРемонтни дейности: \r\nПът ІІІ-7008: Движението по път III-7008 Малък манастир – Голям манастир от км 18+059 до км 18+123 се осъществява в една лента поради пропаднала настилка и пропаднал насип. Движението се регулира чрез пътни знаци. Срок до 20.12.2018 г. Опасност от падащи камъни:  Искърско дефиле; Кресненско дефиле; проход на Републиката; път І-1 /Е-79/ Мездра-Ботевград, Видин-Монтана и в участъците от км 321+400 до км 321+500 и от км 352+650 до км 352+750; път I-4 София-Варна при с. Пролаз и Коритна-Български Извор-Микре; път I-5 /Е 85/ В. Търново-Дряново-Габрово-Шипка; път І-6 Коняво-разклон Клапаровци и София-Карлово-Бургас, проходи „Козница” и „Стражата”; път I-8 при кръстовище за с. Габровица; път I-9 Крушевец-М.Търново; път ІІ-19 Симитли- Г. Делчев; път II-35 Троян-Кърнаре; път II-37 Пещера-Батак-Ш. Поляна; път II-53 Стара река-Сливен; път ІІ-62 Самоков-Дупница /местност Дервена/; път ІІ-82 Самоков-София /Г.Окол-Пасарел-Кокаляне/; път II-84 Варвара-гара Костандово /кръстовище за Св. Петка/; път ІІ-86 Асеновград-Смолян; път ІІІ-102 Превала-Монтана; път ІІІ-104 Бобошево-Четирци; път ІІІ-107 Рила-Рилски Манастир; път III-305 Дерманци-Торос-Гложене; път ІІІ-488 Градец-Ичера-Сливен; път ІІІ-601 Горановци-Олтоманци; път ІІІ-606 в района на Копривщица; път ІІІ-622 Друмохар-Ваксево; път III-842 Юндола-Голямо Белово; път ІІІ-861 Юговско ханче-Югово-Лъки-Здравец; път ІІІ-865; Стояново-Ардино; път ІІІ-866 Смолян-Кричим-Стамболийски-път І-8; път ІІІ-3011 стената на яз. „Ал. Стамболийски”; път ІІІ-8611 Белица-Загражден, всички пътища на област Смолян; път II-55 от км 34+900 до км 45+000 на Прохода на Републиката има опасност от свличане на скални и земни маси; път ІІ-73 Шумен-Карнобат има опасност от свличане на скални и земни маси. Шофьорите да се движат с повишено внимание по тези участъци.", "date": "2018.10.15", "title": "Актуална пътна обстановка"}
{"url": "http://www.focus-news.net/news/2018/10/15/2578351/prezidentat-rumen-radev-shte-uchastva-v-otbelyazvaneto-na-praznika-na-aviatsiyata-i-balgarskite-voennovazdushni-sili.html", "text": "От 10.00 часа днес пред Паметника на българския летец до сградата на Народното събрание държавният глава и върховен главнокомандващ Румен Радев ще приеме почетния караул по случай Празника на авиацията и Българските военновъздушни сили. Това съобщиха от  Прессекретариата на държавния глава . Президентът ще поднесе венци пред Паметника на българския летец.", "date": "2018.10.15", "title": "Президентът Румен Радев ще участва в отбелязването на Празника на авиацията и Българските военновъздушни сили"}
{"url": "http://www.focus-news.net/news/2018/10/15/2578354/ministar-petya-avramova-shte-otkrie-remontiranata-sgrada-na-oblastna-administratsiya-blagoevgrad.html", "text": "Министърът на регионалното развитие и благоустройството Петя Аврамова ще открие обновената сграда на Областната администрация – Благоевград. Това съобщиха от пресцентъра на  Министерство на регионалното развитие и благоустройството . Събитието ще се състои от 11.30 часа днес в Областната управа. Участие в церемонията се очаква да вземе и министърът на местното самоуправление на Република Македония Сухейл Фазлиу. \r\nСградата е реновирана по Проект „Зелени сгради за общо зелено бъдеще“ (Green building for common green future – GREEN). Той се финансира по програмата ИНТЕРРЕГ – ИПП България – Македония 2014-2020. При изпълнението му Областна администрация - Благоевград си партнира с Центъра за развитие на Източен район за планиране, Република Македония. По проекта са изпълнени енергийно-ефективни мерки в сградата на областната управа, както и по тази на Община Кочани, Република Македония.", "date": "2018.10.15", "title": "Министър Петя Аврамова ще открие ремонтираната сграда на Областна администрация – Благоевград"}
{"url": "http://www.focus-news.net/news/2018/10/15/2578356/api-ot-1200-chasa-do-1500-chasa-se-ogranichava-dvizhenieto-po-avtomagistrala-hemus-mezhdu-km-74-i-km-79-poradi-stroitelstvoto-na-noviya-uchastak-kray-yablanitsa.html", "text": "От 12.00 часа до 15.00 часа днес ще бъде ограничено движението по автомагистрала „Хемус“ край Ябланица между км 74 и км 79. Това съобщиха от пресцентъра на  Агенция „Пътна инфраструктура“ (АПИ) . Причината е  извършването на дейности, свързани със строителството на новия участък от автомагистралата. В този интервал движението ще се пренасочва по път I-3 Ботевград – Ябланица.", "date": "2018.10.15", "title": "АПИ: От 12.00 часа до 15.00 часа се ограничава движението по автомагистрала „Хемус“ между км 74 и км 79 поради строителството на новия участък край Ябланица"}
{"url": "http://www.focus-news.net/news/2018/10/15/2578358/pregled-na-osnovnite-temi-v-dobrudzhanskiya-pechat.html", "text": "„Рали „България 2018“: Ангелов бе първи след скоростната отсечка в Албена“, съобщава на първа страница вестник  „Нова добруджанска трибуна“ . В петък вечер курортният комплекс е бил акцент в ралито. В Албена е бил щабът и медийният център на ралито. Там е бил и финалът на състезанието. Друг акцент в спортната страница е темата за победата на лекоатлетката Радосвета Симеонова. Тя е победила на 10,5 км в София. Спортистката на „Добруджа 99“ въпреки контузията е взела участие в маратона. След нея е финиширала вицешампионката на 1500 за девойки през 2017 г. Лиляна Георгиева. Контузията е възпряла спортистката да участва в класическата дистанция – 42.195 км. „Рекордно високи количества царевица и слънчоглед прибират в Добричко“, съобщава изданието. Средният добив от царевица в областта е 810 кг/дка. Жътвата на фуражно зърно е към приключване. Произведеното количество е 685 хиляди тона. „Екипи от доброволци ще подготвят децата без родители в Добрич за самостоятелен живот“, съобщава всекидневникът. На кръгла маса са били дискутирани проблеми на децата и младежите, които се възпитават в центровете за настаняване от семеен тип. „Съдят 19-годишен, пребил жестоко старец за две кутии цигари“, съобщава на първа страница другият регионален вестник  „Добруджанска трибуна“ . С разпит на свидетели е започнало съдебно следствие по дело за грабеж. Подсъдим е младеж от генералтошевското село Росица. Инцидентът е станал през август 2017 г. Следващото заседание е насрочено за 9 ноември. Предстои представянето на литературния свят на списание „Антимовски хан“, изданието е посветено на 130 години от рождението на поетесата Дора Габе. Литературната вечер е днес от 17,30 часа. Разнообразие от теми предлага пътуване в различни светове. „Организират конкурс за есе на тема семейството и детето“, съобщава всекидневникът. Конкурсът е организиран от Общинския младежки център и Фондация „Лумос“ в Добрич. Участниците са разделени в две възрастови групи от 11 до 19 години. Крайният срок за заявяване на участие е 19 ноември.", "date": "2018.10.15", "title": "Преглед на основните теми в добруджанския печат"}
{"url": "http://www.focus-news.net/news/2018/10/15/2578357/burgas-narodniyat-predstavitel-ot-gerb-dimitar-boychev-organizira-priemen-den-v-nesebar.html", "text": "Народният представител и областен координатор на ГЕРБ - Бургас Димитър Бойчев ще има приемен ден за жителите на община Несебър. Това съобщиха от пресцентъра на  ПП ГЕРБ . Приемната ще започне в 10.00 часа в офиса на партията в град Несебър, намиращ се в жк „Младост“, бл.30, вх.Б, партер. \r\nДимитър Бойчев е член на парламентарната Комисия по икономическата политика и туризъм, участва и в тази по енергетиката. Бойчев е председател на парламентарната група за приятелство между България и Китай. \r\nЗаписвания за приемната се правят на място в офиса на партията или на телефон 0884 800 009.", "date": "2018.10.15", "title": "Бургас: Народният представител от ГЕРБ Димитър Бойчев организира приемен ден в Несебър"}
{"url": "http://www.focus-news.net/news/2018/10/15/2578360/sofiyska-voda-vremenno-shte-prekasne-vodosnabdyavaneto-v-nyakoi-chasti-na-stolitsata.html", "text": "„Софийска вода” временно ще прекъсне водоснабдяването в някои части на столицата днес. Това съобщиха от пресцентъра на  дружеството . \r\nВъв връзка с ремонт на уличен водопровод на ул. „Цанко Церковски“ в кв. „Михайлово“ в град Банкя се налага спиране на водоподаването от 09:00 до 21:00 часа на клиентите на „Софийска вода”, живеещи в района на: ул. „Александър Стамболийски“ от ул. „Христо Смирненски“ до ул. „Никола  Й. Вапцаров“, ул. „Георги Бенковски“, ул. „Захарий Стоянов“ , ул. „Персенк“  и ул. „Майор Коста Паница“  от  ул. „Княз Борис I“ до ул. „Персенк“ , ул. „Родина“ и ул. „Христо Ясенов“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: на площада в кв. „Михайлово“. \r\nВъв връзка с изграждане на сградно водопроводно отклонение  на ул. „Майстор Миленко Радомирец“ в кв. „Манастирски ливади“ се налага спиране на водоподаването от 10:00 до 18:00 часа на клиентите на „Софийска вода”, живеещи в района на: ул. „Майстор Миленко Радомирец“  от ул. „Родопски извор“ до бул. „Братя Бъкстон“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Майстор Миленко Радомирец “ ъгъла с ул. „Майстор Димитър Софиянлията“. \r\nВъв връзка с подмяна на сградно водопроводно отклонение  на ул. „Отец Паисий“ в с. Казичене се налага спиране на водоподаването от 09:00 до 16:00 часа на клиентите на „Софийска вода”, живеещи в района на: ул. „Троянов път“, ул. „Освобождение“, ул. „Отец Паисий“, ул. „Христо Попбожилов“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Освобождение “ ъгъла с ул. „Отец Паисий“. \r\nВъв връзка с монтаж на пожарен хидрант на ул. „Теменуга“ в кв. „Симеоново“ се налага спиране на водоподаването от 10:00 до 17:00 часа на клиентите на „Софийска вода”, живеещи в района на: ул. „Поглед“ от ул. „Здравец“ до ул. „Теменуга“ и ул. „Теменуга“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Погледец “ ъгъла с ул. „Теменуга“. \r\nРемонтните дейности ще осигурят по-добро управление на водопроводната мрежа като максимално се ограничат зоните на евентуални бъдещи нарушения на водоснабдяването. \r\nЗасегнатите от прекъсването на водата, могат да получат повече информация от Телефонния център на “Софийска вода” АД на телефон 0800 12121 или да следят за развитието на всички текущи теренни дейности в реално време чрез Виртуалния информационен център на дружеството - http://www.sofiyskavoda.bg/water_stops.aspx.", "date": "2018.10.15", "title": "„Софийска вода” временно ще прекъсне водоснабдяването в някои части на столицата"}
{"url": "http://www.focus-news.net/news/2018/10/15/2578361/biser-petkov-tarsim-resheniya-za-vsichki-hora-s-uvrezhdaniya-ne-samo-za-protestirashtite-mayki-i-tehnite-detsa.html", "text": "Търсим  решения за всички хора с увреждания, не само за протестиращите майки и техните деца. Това каза Бисер Петков, министър на труда и социалната политика, в разговор с Илиана Беновска в седмичното обзорно политическо предаване „Беновска пита“ по „Канал 3“ и „Радио К2“, съобщиха от  екипа на предаването .  \r\nПетков заяви позиции по следните теми: Властта и социалната грижа. \r\nБеновска покани в студиото министъра на труда и социалната политика Бисер Петков с въпроса как издържа, имайки предвид отговорната му работа и проблемите, с които се сблъсква. Министърът отговори, че си върши работата и се опитва да проявява стоицизъм в трудните ситуации. \r\n„Лесно ли ни е на нас – здравите?“ попита водещата. Петков отговори, че на никого не му е лесно, но на хората с увреждания със сигурност им е по-трудно и на тези, които се грижат за тях. Беновска припомни, че е кръстила разговора им „властта и социалната грижа“ и по този повод попита министъра дали двете са съвместими – дали властникът разбира нуждите на тези, които зависят социално от него. Бисер Петкова коментира, че дълг на всяка една демократично избрана власт е да се вслушва в исканията и нуждите на обществото, и да полага грижа, а министерството на труда и социалната политика преди се е наричало министерство на труда и социалната грижа. „Колко е голяма финансовото слънце и може ли то да огрее, да обгрижи всички социални проблеми?“ попита Беновска и допълни, че е започнал процес на решаване на проблемите, но засега само на една много малка част. Петков обясни, че финансовият ресурс трябва да стига за всички, но той е ограничен, за съжаление, но главната задача на правителството е да разпределя и преразпределя бюджета за да се постига максимална ефективност. В помощ на социалната политика са и финансирания по европейски програми – Оперативна програма „Развитие на човешките ресурси“ и Европейски социален фонд.  Какво, наистина, се прави за хората с увреждания: \r\nБеновска отвори темата за майките на деца с увреждания и попита министъра дали тези програми не звучат абстрактно за тях. Петков отговори, че има реални програми, които подпомагат хора с увреждания – обучение, грижа и създаване на специализирани центрове за помощ. Това, което хората очакват е стабилност, но тя няма как да бъде осъществена без бюджетно финансиране . Министърът обясни, че до миналата година личните асистенти са били проектно финансирани, но вече финансирането се осигурява от бюджета. \r\nВодещата призова министъра човешки и конкретно да обясни какво включва подписаният с майките на деца с увреждания и представителите на организации на хората с увреждания план за действие. Министър Петков обясни, че месеци наред се водят разговори и се търсят решения, въпреки разминаванията и създаващото се напрежение. Той спомена, че под решението седи и подписът на омбудсмана Мая Манолова.  \r\nБеновска попита госта си как оценява активното участие на Манолова в случая, защото много хора отправят обвинения към нея, че „яха вълната за политически рейтинг“. Петков бе категоричен, че намесата ѝ е положителна не само в този случай, защото дава импулс за бързо решаване на проблемите. Той припомни, че парламентът в петък е гласувал промени в закона отнасящ се до децата сираци. С плана за действие за децата с увреждания министърът подчерта, че се поставя начало на процеса по решаване на проблема – с конкретни действия и срокове. Петков обясни, че първото действие вече е изпълнено – проведено е заседание за интеграция на хората с увреждания и с голямо мнозинство е подкрепен проектозаконът за хората с увреждания. Беновска попита дали това е устойчиво постижение след неуспехите. Министър Петков сподели надеждите си това да е устойчиво действие, защото комплексно решава проблемите на хората с увреждания чрез значително по-голяма финансова подкрепа, която да компенсира за трудностите и допълнителните разходи, чрез акцентиране на индивидуалната оценка на състояние и потребностите, и бъдещи мерки, които са свързани с медицинските изделия и помощните средства. Проектът прилага и основни положение от Конвенцията за правата на хората с увреждания. Петков подчерта, че първата стъпка е проектът да се превърне в закон, следващата стъпка е на 17-ти октомври, на заседание на Министерски съвет да бъдат разгледани точките на законопроекта и до края на седмицата да постъпи в Народното събрания за обсъждания. В плана е заложено той да бъде приет до средата на декември, заедно със законопроекта за личната помощ. Според министъра голяма част от очакванията и исканията на обществото ще бъдат решени с приемането им.  \r\n„Възможно ли е да се решат веднъж и завинаги тези проблеми?“ попита Беновска. Министърът на труда и социалната политика отговори, че не е възможно, защото потребностите на хората с увреждания и не само на тях се изменят и развиват и няма универсално решение. Петков припомни, че през 2016г. правителството е направило опит за решаване на проблемите на децата с увреждания като се увеличи семейната помощ, но това освен че не е дало положителен резултат е изострило значително други проблеми. Министърът подчерта, че търсят решения за всички хора с увреждания, а не само за протестиращите майки и техните деца. „Знаете, че опозицията винаги търси да критикува – БСП критикуваха министър- председателя за думите му, че дава още 150 милиона лева за децата с уврежданията“ коментира Беновска. Петков обясни, че това зависи от министър-председателя – да осигури допълнителен ресурс за социалната политика, защото благодарение на увеличението могат да се обезпечат допълнителните права, които законопроектът за хората с увреждания им предоставя. Над 460 милиона ще е бюджетът за хората с увреждания за 2019г., който е почти 2 пъти по-голям от този за 2018г., обясни министърът и припомни, че през 2018г. бюджетът е бил увеличен с 81 милиона. По неговите думи се наблюдава тенденция за увеличаване на финансирането и това зависи именно от министър-председателя и финансовия министър.  БСП критикува – културата или хората с увреждания са по-важни?; Проектозаконът за социалните услуги; Социалните работници имат ли сърца? \r\n„Вие казахте, че има програми за стимулиране заетостта на хората с увреждания и за достъпна среда, но БСП също реагира и каза, че парите за култура са много по-малко от парите за хората с увреждания. Кое е по-важно?“ попита Беновска. Министър Петков отговори, че и двете неща са приоритет, но изкуството на политиката е да се преразпределя бюджетът и да се насочват ограничените средства в приоритетни направления, а не едно да се разглежда като страдащо за сметка на друго. Относно проектозакона и конкретните политики за хората с увреждания, министър Петков обясни, че е невъзможно реализирането им без допълнителния финансов ресурс, който не е за сметка, на която и да било сфера. Беновска попита кои други закони са свързани със сегашния законопроект. Петков отговори, че проектозаконът за социалните услуги е третият, който адресира хората с увреждания и не само тях, а миналата седмица е било последното заседание на работната група и през следващите седмици законопроектът ще бъде предложен за обществено обсъждане. Беновска попита кои са слабите страни на този законопроект. Министър Петков отговори, че в общественото обсъждане ще се открият евентуално слабите места, но според него проектът има много силни страни, защото е иновативен, предлага нови политики за планиране и предоставяне на социалните услуги, поставя акцент върху професионалистите в сферата и качеството на услугите. Беновска попита къде ще намерят съвестни хора, които да следят „дали социалните работници имат сърце“. Министърът на труда и социалната политика обясни, че няма как някой „без сърце“ да се промени, но е уверен, че в социалната сфера има много хора, които работят „със сърце“ и те трябва да бъдат подкрепяни, усилията им да бъдат по-високо оценени и да получават по-добро възнаграждение. Петков спомена, че второ гласуване е преминал и проектозаконът за предприятията на социалната и солидарната икономика, а министерството на труда и социалната политика е изготвило 3 законопроекта за няколко месеца. Повишаване на минималната заплата и пенсия, и тавана на осигурителния доход: \r\nБеновска подчерта, че непрекъснато има реална нужда и политически искания за повишаване на минималната заплата и минималната пенсия, както и на тавана на осигурителния доход, а миналата седмица е било планирано да има надзорен съвет на Националния осигурителен институт (НОИ), на който да се разгледа бюджета на държавното обществено осигуряване и, може би, именно на този съвет е могло да се дадат отговори на тези въпроси. Водещата попита госта си какво е неговото лично виждане – трябва ли да се увеличи таванът на осигурителния доход. Петков отговори, че заседанието на надзорния съвет ще разглежда бюджета на националното обществено осигуряване и ще се проведе утре. На него ще бъдат обсъдени предложенията на управителя на НОИ за следващата година, а относно въпроса на Беновска – министър Петков обясни, че максималният осигурителен доход е основен параметър на осигурителната и пенсионната система и няколко години е бил на ниво от 2600 лева, а всяка година синдикатите искат да бъде увеличен. Това ще вкара допълнително приходи в осигурителната система и дава възможност за по-високи пенсии. Петков обясни, че минималната работна заплата расте с около 10 % годишно, а таванът не е променян и заради това е предложено максималният осигурителен доход да се увеличи на 3000 лева. Работодателите, обаче, критикуват начина, по който е анонсирано предложението след двустранна среща между синдикатите и правителството, но сега предстои обсъждане и всички страни ще изразят своите позиции. Над 40 000 пенсионери ще получават по-високи пенсии, около 146 000 работещи ще плащат по-високи осигурителни вноски, защото доходът им е по-висок от сегашния таван от 2600 лева. „Докога държавата ще субсидира пенсиите?“ попита Беновска. Петков отговори, че едва ли ще дойде момент, в който държавата ще спре да субсидира пенсиите, имайки предвид нивата на осигурителните вноски и съотношението между работещи и пенсионери, но въпросът е подпомагането от страна на бюджета да е в поносими размери. По думи на министъра тенденцията е за намаляване финансирането от бюджета – около 2/3 от разходите ще се покриват от осигурителните вноски, а държавната субсидия ще с около 250 милиона по-малко от тазгодишната – 4 милиарда лева. \r\n„Какъв ще бъде бюджетът на социалното министерство?“ попита за финал Беновска. Петков обяви, че бюджетът ще е по-голям от този на 2018г. с 150 милиона повече за хората с увреждания и с 40 милиона повече за целеви помощи, но това са груби сметки.  \r\nТака завърши разговорът между Бисер Петков и Илиана Беновска в седмичното обзорно политическо предаване „Беновска пита“ по „Канал 3“ и „Радио К2“ на 14-ти октомври 2018 година.", "date": "2018.10.15", "title": "Бисер Петков: Търсим  решения за всички хора с увреждания, не само за протестиращите майки и техните деца"}
{"url": "http://www.focus-news.net/news/2018/10/15/2578353/ministar-nikolina-angelkova-shte-provede-rabotna-sreshta-s-bransha-za-obobshtavane-na-letniya-sezon.html", "text": "Министърът на туризма Николина Ангелкова ще проведе работна среща, на която ще бъдат обобщени резултатите от изминалия летен сезон и ще бъде обсъдена подготовката за лято 2019 г. Това съобщиха от пресцентъра на  Министерство на туризма . На дискусията ще присъстват представители на туристическия бранш, професионални сдружения, експерти и др. Срещата ще се състои на 15 октомври 2018 г. в хотел „София хотел Балкан“ (бивш „Шератон“).  \r\nМинистър Ангелкова ще даде брифинг от 12.15 часа в зала “Роял”.", "date": "2018.10.15", "title": "Министър Николина Ангелкова ще проведе работна среща с бранша за обобщаване на летния сезон"}
{"url": "http://www.focus-news.net/news/2018/10/15/2578362/varna-narodniyat-predstavitel-ot-pp-gerb-emiliya-milkova-organizira-priemna-za-grazhdani.html", "text": "Народният представител от ПП ГЕРБ – Варна Емилия Милкова ще има приемен ден за граждани. Това съобщиха от пресцентъра на  ГЕРБ - Варна . Тя ще отговаря на въпроси на варненци от 14.00 часа до 16.00 часа в клуба на ПП ГЕРБ на ул. „Г. Бенковски” №1 в града. Записвания могат да се правят на тел: 052/600 015.", "date": "2018.10.15", "title": "Варна: Народният представител от ПП ГЕРБ Емилия Милкова организира приемна за граждани"}
{"url": "http://www.focus-news.net/news/2018/10/15/2578363/v-umbal-sveta-ekaterina-shte-bade-ofitsialno-otkrita-evropeyskata-sedmitsa-na-donorstvoto.html", "text": "УМБАЛ „Света Екатерина“ е домакин на Европейската седмица на донорството. Това съобщиха от пресцентъра на  болницата .  От 11.00 часа днес в Аула „Максима“ на УМБАЛ „Света Екатерина“ ще бъде официалното откриване на Европейската седмица на донорството по инициатива на Изпълнителната агенция по трансплантация и съвместно с пациентски организации, партньори и приятели. Кампанията ще протече под надслова „Частица от теб може да бъде за някого целият свят!”, като по този начин ще се изрази почит към паметта на донорите и благодарност към техните близки.   \r\nУМБАЛ „Св. Екатерина“ е  първата болница в Югоизточна Европа, в която се въвежда присаждането на сърце още през далечната 1986 г. За 32 години високоспециализираните ѝ екипи са извършили общо 60 трансплантации. По-ниският брой трансплантации се дължи на по-ниския брой донорски ситуации у нас – средно около 8 - 10 на година, от които само четири до шест с донори, подходящи за сърдечна трансплантация. Въпреки прилагането на система за механична циркулаторна поддръжка на сърцето част от пациентите не могат да дочакат животоспасяващата за тях трансплантация.  \r\nДокато някога сме били пионерите в прилагането на сърдечните трансплантации на Балканите, то днес въпреки усилията на лекарите и съответните структури от Министерството на здравеопазването, сериозно изоставаме от съседните страни и трансплантационната ни програма функционира на все по-ниски обороти.", "date": "2018.10.15", "title": "В УМБАЛ „Света Екатерина“ ще бъде официално открита Европейската седмица на донорството"}
{"url": "http://www.focus-news.net/news/2018/10/15/2578365/narodniyat-predstavitel-ot-gerb-irena-dimova-organizira-priemna-za-grazhdani-v-montana.html", "text": "Народният представител от ГЕРБ Ирена Димова  организира  приемна за граждани в град Монтана от 10.00 до 13.00 часа. Това съобщиха от пресцентъра на  ПП ГЕРБ . Приемната ще се проведе в офиса на ГЕРБ, намиращ се на бул. „ Трети март“ №39, ет.1. Записвания на тел. 096 30 00 66, 0884 800 049, 0884 800 104.", "date": "2018.10.15", "title": "Народният представител от ГЕРБ Ирена Димова организира приемна за граждани в Монтана"}
{"url": "http://www.focus-news.net/news/2018/10/15/2578366/denyat-15-oktomvri-v-balgarskata-istoriya.html", "text": "На тази дата през 1014 г. след смъртта на цар Самуил за български владетел е коронован неговият син Гаврил Радомир. Той управлява от 1014 г. до 1015 г. \r\nПрез 1204 г. в Търново пристига папска делегация, начело с кардинал Лъв, за да короняса, от името на папа Инокентий ІІІ, българския владетел Калоян.  \r\nСключена е и пълна каноническа уния между българската православна църква и римокатолическата църква.  \r\nНа същата дата през 1863 г. търновските свещеници подават прошение до султан Абдул Азис за освобождаване на заточените български владици Иларион Макариополски, Авксентий Велешки и Паисий Пловдивски.  \r\n2001 г.  \r\nВ София започва 3-ти икономически форум за Югоизточна Европа, който обсъжда конкурентноспособността на икономиките на тези страни, ролята на валутния борд и др. \r\n2001 г.  \r\nФинансовият министър Милен Велчев обявява, че при променената ситуация след атентатите от 11 септември България трябва да се съобрази с исканията на МВФ. При подготвянето на бюджета за 2002 г. правителството се отказва от намеренията си за нулева ставка върху данък печалба, залага 4,5 % ръст на БВП, 3,5 % инфлация, 0,8 % бюджетен дефицит, 17 % безработица и двукратно повишаване на заплатите с по 5 %. \r\n1996 г. \r\nДвата най-големи синдиката – КНСБ и КТ \"Подкрепа\", провеждат протестен митинг срещу политиката на правителството на Жан Виденов на площада пред Храм-паметника \"Св. Александър Невски\". \r\n1987 г. \r\nВъв в. \"Литературен фронт\", орган на Съюза на българските писатели, поетът Евтим Евтимов поставя въпроса за необходимостта от гласност и по екологичните проблеми, свързани с обгазяването на Русе с хлор от химическия комбинат в румънския град Гюргево. \r\n1979 г. \r\nВ Пловдив е открит Международен фестивал на телевизионните театри. \r\n1970 г. \r\nВъв в. \"Литературен фронт\" е публикуван материалът на Рангел Игнатов \"Случаят Солженицин\", който, следвайки официалната съветска позиция, отправя нападки срещу големия писател (изключен през ноември 1969 г. от Съюза на съветските писатели, защото отстоява свободата на творчество) по повод на току-що присъдената му Нобелова награда за литература. \r\n1944 г. \r\nЧетвърта армия с командващ генерал-майор Боян Урумов започва Брегал-нишко – Струмишката операция. \r\n1923 г. \r\nВъв Виена е съставен Задграничен комитет на БКП в състав: Васил Коларов, Георги Димитров и Георги Михайлов. Останалите в България членове на ЦК оформят Временен ЦК. \r\n1913 г. \r\nБългарската армия заема Беломорска Тракия и ликвидира \"Гюмюрджинската автономия\". \r\nАвтономното управление в Гюмюрджина (Независимо западнотракийско правителство) е обявено на 16 август 1913 г. Начело на Гюмюрджинската република застава българина мюсюлманин Хафуз Сали. \r\n1912 г. \r\nБойците на 7-а пехотна рилска дивизия освобождават Кочани (Македония). \r\n1912 г. \r\nПо време на Балканската война (1912-1913 г.) български военни части овладяват поречието на река Арда и отблъсват турската контраатака в дните между 15 и 25 октомври. \r\n1912 г. \r\nПровежда се заседание на сръбското правителство във Враня за организиране на сръбска администрация в Македония: създават се Кумановски, Скопски, Дебърски и Тетовски окръзи, а през ноември - и Неготински окръг с център в Кавадарци. \r\n1888 г. \r\nКняз Фердинанд връчва щандарт (бойно знаме) на Лейбгвардейския конен ескадрон. \r\n1868 г. \r\nЦариградските българи организират отпечатването на правителствените проекти за разрешаване на българския църковен въпрос в специална брошура. Впоследствие брошурата е разпратена до всички по-големи български селища, като съзнателно издателите представят проектите като окончателно решение на спора с Патриаршията въпреки уверенията на Високата порта, че те имат предварителен характер. \r\n1863 г. \r\nТърновските свещеници подават прошение до султан Абдул Азис за освобождаване на заточените български владици Иларион Макариополски, Авксентий Велешки и Паисий Пловдивски. \r\n1204 г. \r\nВ Търново пристига папска делегация начело с кардинал Лъв, за да короняса от името на папа Инокентий ІІІ българския владетел Калоян. \r\n1014 г. \r\nСлед смъртта на цар Самуил за български владетел е коронован неговия син Гаврил Радомир. Той управлява от 1014 г. до 1015 г. Биографичните данни за него са твърде оскъдни. Знае се, че е взел участие заедно със своя баща в последните битки на българската държава против византийските нашественици. Възкачва се на престола след смъртта на цар Самуил и продължава неговата политика на отстояване независимостта на българската държава от Византия. През октомври 1014 г. византийците проникват в Битоля и опожаряват дворците на Гаврил Радомир, а скоро след това завладяват Прилеп и Щип. През пролетта на 1015 г. Гаврил Радомир изпраща писмо до Василий II, в което обещава \"подчинение и покорност\". В средата на август 1015 г. става жертва на дворцов заговор организиран от неговия братовчед Иван Владислав. Убит е по време на лов. На този ден са родени:  \r\n1968 г. \r\nРоден е Мариус Куркински - български актьор. \r\n1935 г. \r\nРоден е Огнян Наков Дойнов – български политик, дипломат, министър.  \r\n1921 г. \r\nРоден е Борис Ненов – български художник. Той е изтъкнат пейзажист, портретист. \r\n1874 г. \r\nРоден е Кръстьо Пастухов – български политик, общественик, публицист \r\n1859 г. \r\nРоден е Александър Стоянов Теодоров-Балан – български езиковед, литературовед и библиограф. \r\n1842 г. \r\nРоден е Петър Вълчев Сарафов – български учител, участник в националноосвободителното движение. Баща на Б. Сарафов и Кр. Сарафов. \r\n1834 г. \r\nРоден е Петър Василев Оджаков – български книжовник, юрист, фолклорист, член на БКД от 1884 г. На този ден умират:  \r\n2008 г. \r\nУмира Людмила Стоянова Добринова. \r\nТя е български музикален деятел. През 1982 г. създава юношески и девически хорове към НГДЕК, които изпълняват обработени народни песни и славянобългарски църковни песнопения в оригинал. Двадесет и шест години преподава теория и история на музиката в НГДЕК „Константин Кирил Философ“ в София. Основател на Камерната вокална формация „Диптих“, включваща бивши възпитаници на НГДЕК. Заедно със своите възпитаници издирва и събира неканонични варианти на църковни песнопения от България, Македония и българските селища в Албания, които биват изпълнявани от съставите „Диптих“ и „Юлангело“. Член на Съюза на българските музикални и танцови дейци. \r\n1996 г. \r\nУмира Димитър Константинов Косев – български историк, академик (1961 г.). Роден е на 24 декември 1903 г. в с. Грозден, Бургаско. Почетен член е на Московския държавен университет и на Чехословашката академия на науките (1980 г.). От 1962 г. до 1968 г. е ректор на СУ. През 1964 г. става председател на Българското историческо дружество. Сред популярните му произведения са: “П. Р. Славейков, обществена и политическа дейност”, “Русия, Франция и българското освободително движение 1860-1869 г.”, “Септемврийското въстание в 1923 г.”, “Към историята на революционното движение в България през 1867-1871г.”. \r\n1937 г. \r\nУмира Йордан Стефанов Йовков - български писател белетрист, класик на българската литература. За изготвянето на историческата справка на Агенция “Фокус” са използвани следните източници: Енциклопедия “България” - Издателство на БАН, 1982 г.; \r\nЕнциклопедия “Британика” (2004 г.); \r\nБолшая Советская Энциклопедия (1970 г.); \r\nФамилна енциклопедия “Larousse”; \r\nИстория на Българите - Късно средновековие и Възраждане - Издателство “Знание” ЕООД, Книгоиздателска къща “Труд”, 2004 г.; \r\nИстория на Българите - От древността до края на XVI век - Издателство “Знание” ЕООД, Книгоиздателска къща “Труд”, 2003 г.; \r\nИстория на Българите - Българската дипломация от древността до наши дни - Издателство “Знание” ЕООД, Книгоиздателска къща “Труд”, 2003 г.;  \r\nИстория на България по дати - Книгоиздателска къща “Труд”, 2003 г.; \r\nБългарски традиционен календар - БАН, Издателство Вион, 2002 г.; \r\nИстория на Балканите XIV - XX век - Издателска къща “Хермес”, 2002 г.; \r\nБългарска военна история - БАН, 1989 г.; \r\nИстория на войните в дати - Издателска къща “Емас”, 2001 г.; \r\nИстория на Русия - Книгоиздателска къща “Труд”, 2002 г.; \r\nИстория на Османската империя - Издателство “Рива”, 1999 г.; \r\nБългарска енциклопедия, БАН, Книгоиздателска къща “Труд”, 2003 г.; \r\nNational Geographic Arhive; \r\nИсторически бюлетин – на “The New York Times”; \r\nИсторически бюлетин – на “The History Channel”; \r\nИсторически бюлетин – на “World of Quotes”;", "date": "2018.10.15", "title": "Денят 15 октомври в българската история"}
{"url": "http://www.focus-news.net/news/2018/10/15/2578359/iliana-benovska-provokira-svilen-maksimov-da-prevazpitava-subekti-kato-ubietsa-na-veronika.html", "text": "Илиана Беновска провокира Свилен Максимов да превъзпитава субекти като убиеца на Вероника. Това стана ясно от интервю на Беновска със Свилен Максимов (бивш съпруг на убитата Виктория Маринова) и Иван Стефанов от ТВН, в предаването „Беновска пита” по „Канал 3” и „Радио К2” на 14 октомври 2018 г., съобщиха от  екипа на предаването . \r\nИлиана Беновска: И казвам добър ден по скайп връзка на Свилен Максимов, бивш съпруг на убитата Виктория Маринова, здравейте! \r\nСвилен Максимов: Здравейте! \r\nИлиана Беновска: Искам да изкажа своите съболезнования на Вас, на Вашата дъщеря и на семейството на Виктория! Разбирам, че това не връща нещата назад, но вие станахте донякъде жертви на политиката. Има една книга, вярвам, че сте я чели, на Стайнбек – „За мишките и хората“, кръстих нашия разговор „За хората и престъпниците“, какво ще кажете, г-н Максимов? \r\nСвилен Максимов: Благодаря за съболезнованията! Ще ни трябват, защото оттук нататък ще е по-трудно, но няма да е невъзможно. Колкото и трудно да е ние нямаме избор. Колкото до политиката искам да направя важно уточнение, че аз не съм политик, не разбирам и много от политика и бих искал още в началото да кажа, че ще се дистанцирам специално от политическия оттенък на нещата. За мен обаче е важно това, което Виктория правеше и това, което всички ние, защото не съм само аз, това сме ние, които сме решили да променим нещата оттук нататък. \r\nИлиана Беновска: Как? \r\nСвилен Максимов: „Как“ това е един много хубав въпрос, който аз постоянно си поставям, но според мен началото е поставено. За мен стана кристално ясно, за всички нас тук стана кристално ясно, че този народ вече е готов, че той трябва да се промени. Ще го кажа и още веднъж – след като стана това ужасно нещо, това, което мен страшно много ме учуди, е, че го нямаше това протестиране, това мрънкане, това дежурно оплакване от всичко – как държавата не става, как нищо не става и т.н. Вместо това хората дойдоха да подкрепят, хората дойдоха да запалят по една свещ, да помълчат, да споделят мъката. Други хора се организираха да бягат по маршрута на Виктория. Това за нас означава подкрепа и това за всички нас ние го виждаме по начин, че българският народ е готов, той е решил да се промени. По този начин виждам аз нещата, намирам подкрепа в другите около мен, което на мен лично ми дава голяма сила. Аз искам да променя нещата с добро. Искам да помоля всички, които уважават и уважаваха Виктория да я почетат с едно добро дело, едно добро дело към някой непознат. Това за мен е едно добро начало. Оттам нататък всичко си зависи от нас. Никой не ни е виновен, аз не мисля, че някой ни е виновен за положението. Това си зависи изцяло от нас, ние трябва да го направим! \r\nИлиана Беновска: Веднага да подкрепя Вашето предложение да правим добри дела без да търсим благодарност за тях, да предаваме нататък, както имаше един филм „Предай нататък“, добрите дела. Но искам да Ви наведа на една мисъл. Този субект, който ще бъде обвинен за жестокото посегателство срещу Виктория, си давате сметка, че е расъл в неграмотност, в, не знам как да ги квалифицирам, битови условия, в липса на идеали и стремеж към това да правиш добро и хубаво за околните. Ние например в „Канал 3“ и „Радио К2“ от около година работим по темата за образованието, специално за професионалното образование, защото подобни етнически групи, като тази на извършителя, се нуждаят от занаят, който да им дава препитание. Вие как ще трансформирате усилията си и на вашата медия например по този въпрос, не само интеграция на думи, но и даване на възможности, превъзпитание? \r\nСвилен Максимов: Първо, напълно съм съгласен с това, което казахте. Този, за мен не е човек, това нещо, той не е продукт на своя ген, аз не вярвам, че това е ген! Напротив, аз вярвам, че този човек ... \r\nИлиана Беновска: Не е човек, това е субект, извършител или нещо друго, бъдете хигиеничен! \r\nСвилен Максимов: Този извършител, да, той е продукт на неговото образование, това, което е видял. Защото той не е видял около себе си образование, той не е видял около себе си честен труд. Аз съм сигурен, че това същество е виждало около себе си алкохол, чалга и гадости! \r\nИлиана Беновска: И насилие! \r\nСвилен Максимов: Ами това е продуктът! В тази връзка, ако нещо ние променим всички заедно, ако покажем на тези хора, че светът има една друга гледна точка, в която се работи, в която днес с честен труд можеш да изкараш два лева, но си знаеш, че те са твои, знаеш, че ти си ги заслужил и когато те усетят това удовлетворение от честно изкараните два лева, аз съм сигурен, че те сами малко по малко ще започнат да се самонавиват, че това е правилният начин. Те трябва да го видят, някой трябва да им го покаже, някой трябва да им го демонстрира. \r\nИлиана Беновска: Добре, и точно това Ви попитах, ето, обясних Ви, че ние работим, „Канал 3“ и „Радио К2“, по темата за професионалното образование. Вие, като собственик на бизнес, на медия, на нетуърк, какъв реален принос ще дадете, аз да не се случи нещо подобно със съпругата на друг? \r\nСвилен Максимов: Реален шанс смятам, че всички имат. Всеки, който е дошъл в нашата компания, всеки, който си е подал CV-то, е имал реален шанс да започне работа. Това е начинът, с работа! \r\nИлиана Беновска: Не, имах предвид Вашата медия, какви тези ще застъпите при възпитанието на подобен род същества? \r\nСвилен Максимов: Аз лично не съм мислил по въпроса, но както зададохте въпроса, ми изскачат някои идеи, как най-малкото може да се направи някакво реалити, в което реално да се дава шанс на такива хора, защо не, да се види тяхната промяна и когато някой друг гледа тези неща, да види, че това нещо наистина е възможно. \r\nИлиана Беновска: Ето, родихме една идея! \r\nСвилен Максимов: Да, идея, която между другото наистина се роди в момента.  \r\nИлиана Беновска: Да, и това показва, че медиите можем да намерим и допирни точки, а не само територия за настървено противопоставяне кой на кого е и кой е по-по-най! \r\nСвилен Максимов: Медиите са длъжни да намерят допирни точки и да показват доброто! Защото аз съм съгласен, че лошото се купува, и то се продава много и се търси и така нататък, но медиите трябва да извървят един път, в който да осъзнаят, че те са власт, която трябва да насочва хората по правилния начин! \r\nИлиана Беновска: Точно така, ние имаме и възпитателна роля, не само информационна или аналитична! Това го забравяме често. Ще помоля колегите да пуснат шапката на Вашето предаване „Тяга“, за да Ви задам следващия въпрос за Вашите превъплъщения като водещ (тук водещата пусна част от предаването „Тяга“ на Свилен Максимов по ТВН). Г-н Максимов, видяхме Ви и като водещ на свое предаване, връщайки се на темата за превъзпитанието Вие можете да дадете всъщност занаят на много такива лутащи се същества от другия етнос да станат автомобилни механици, може би, след като сте толкова увлечен по автомобилизма? \r\nСвилен Максимов: Естествено, че можем, и не само, че можем, но и ще го направим. И не само на хора от циганския етнос, ние искаме да можем да даваме възможност на абсолютно всички. Аз вярвам, че всички трябва да са равни. Естествено тези, които са някак си по-онеправдани, на тях трябва да се помага, така е. Но всички заслужават своя шанс, това е моето мнение. \r\nИлиана Беновска: И понеже Вие също ще имате нужда от помощ, може да прозвучи много твърдо това, което Ви казвам, но го казвам като майка на три рождени деца и отгледани четири, вчера гледах дъщеричката Ви София, която гальовно се притискаше до Вас и каза, че харесва Вашето предаване „Тяга“, защото е „на тати“. Какво предстои на това дете оттук нататък? \r\nСвилен Максимов: Пред това дете предстои нейния пълен цял живот в целия ѝ размер. Аз от моя гледна точка, аз мога да бъда само един добър инструктор, тоест аз мога да бъда довреме до нея на дясната седалка, мога да ѝ казвам какво аз бих направил, да й давам наставления и инструкции, но кормилото си е в нейните ръце. И тя трябва да го държи здраво и да внимава. Това й предстои! \r\nИлиана Беновска: Пожелавам Ви всичко, което планирате хубаво за нея да се случи по сто. И един родителски съвет, ако имате нужда от помощ, не се свенете да я потърсите, хората трябва да си помагаме! \r\nСвилен Максимов: Задължително, аз съм далеч от мисълта, че знам всичко. Предстои ми да почета доста по въпроса, да звънна телефони на професионалисти, на хора, които са имали подобен проблем, разговарях вече с хора, които имат такъв опит. Мое задължение е да се подготвя, защото тя в момента го приема много силно, изключително силно, но липсата на майка й тепърва ще окаже влияние, тепърва предстоят проблемите и аз ще трябва да се справям с тях. \r\nИлиана Беновска: Така е, насреща сме за помощ. Един въпрос към Иван Стефанов, колегата редактор в ТВН, кратко – изкушихте се да дадете трибуна на платени по „Сорос“ програми репортери, ще разширите ли периметъра си с по-широк обхват на публицистиката и темите от днешната политика? \r\nИван Стефанов: Това малко прозвуча като квалификация, малко и като обвинение! \r\nИлиана Беновска: Аз го казах и не ме е страх от това, което казах! \r\nИван Стефанов: Сигурен съм, че не е такова! Никой от нас не е бил тотално и съвсем наясно, че става въпрос за платени публикации от страна на Сорос и не сме убедени, че това е така. Ние не сме имали възможност да ги проверяваме по принцип. Реално решихме да дадем възможност на двамата арестувани журналисти да разкажат историята си в много по-голям обхват и обем, тъй като националните медии им дадоха по две-три минутки в новинарските си емисии и решихме да им дадем малко по-голям, около 40 минути.  \r\nИлиана Беновска: Ще дадете ли по-голям обем на другите теми, ето – на образованието, на вътрешнополитическите борби, на противопоставянията между управляващи и опозиция, на социалната тематика, на здравната реформа и така нататък? Имате ли вече нови планове аз телевизията? \r\nИван Стефанов: Имаме вече доста предложения от различни и хора, и организации, които се обаждат и предлагат да ни предоставят информация както за корупция, така и за проблеми в различни области на обществения живот, на различни министерства. Пак казвам, има достатъчно информация за корупционни сделки, имаме контакти и с международни журналисти, които правят своите разследвания и биха искали ние да им бъдем трибуна в нашето предаване. Така че всичко е въпрос на бъдеще. Ако аз мога да кажа нещо, то е, че Иван е по-скоро разследващо ориентиран, отдават му се тези неща, интересуват го. Аз моята роля я виждам по-скоро в социалните теми, да се помага на хората, да се помага по всякакъв начин на деца, които са в неравностойно положение ... \r\nИлиана Беновска: На възрастни хора! \r\nИван Стефанов: Да, това правеше Виктория! И аз едно едничко решение, ако има такова, което съм го взел и твърдо ще застана зад него, то е да продължа делото на Виктория! Това ми дава успокоение, това ми дава някаква енергия, някаква сила и аз твърдо съм решил да продължа това нещо, защото на нея това й донасяше удовлетворение и аз съм сигурен, че това нещо ще донесе и на мен успокоение и удовлетворение! \r\nИлиана Беновска: Много Ви благодаря за този разговор, вдигам символично ръка за поздрав, защото не се виждаме, вдигнете и Вие ръце да се съединим през ефира! \r\nИван Стефанов: Обещаваме! \r\nИлиана Беновска: Благодаря Ви за това участие и до нови срещи!", "date": "2018.10.15", "title": "Илиана Беновска провокира Свилен Максимов да превъзпитава субекти като убиеца на Вероника"}
{"url": "http://www.focus-news.net/news/2018/10/15/2578364/irena-sokolova-georgi-gergov-e-silen-i-zhilav-unishtozhaema-e-ninova-bogomolkata-sled-svarshena-rabota-da-izyazhda-partnyora-si.html", "text": "Георги Гергов е силен и жилав, унищожаема е Нинова-Богомолката - след свършена работа да изяжда партньора си. Това каза Ирена Соколова, областен управител на Перник и председател на Жени - ГЕРБ, в разговор с Илиана Беновска в предаването “Беновска пита” по „Радио К2” и „Канал 3”, съобщиха от  екипа на предаването . \r\nСоколова коментира актуалните политически теми: Ситуацията в БСП и вътрешната опозиция срещу Корнелия Нинова: \r\n„Преди малко с Росен Карадимов опитахме да водим един разговор за вътрешни процеси в БСП, на всички мои въпроси, които се отнасяха до политиката на Корнелия Нинова спрямо определени лица или спрямо НС, върховният орган в БСП, Роден Карадимов, опитен политик, все искаше да говори за ГЕРБ. Как бихте тълкували, не само като политик, но и като психолог, едно подобно поведение?”, попита водещата Илиана Беновска. Ирена Соколова отговори, че е слушала разговора и той е напомнял на ситуацията, когато питат едно дете, когато се развеждат родителите му, защо се случва, но то не говори за това, а винаги за нещо друго. Тя обясни, че в момента темата за разпадащото се лидерство е много болезнена в БСП. „Считате ли, че вече Корнелия Нинова е с оспорено лидерство?”, попита водещата Илиана Беновска. Гостът  категорично заяви, че това е така и добави, че се задава краят на лидерството на Корнелия Нинова с всички показатели на свободно падане. Политикът от ГЕРБ обясни как ключови фигури в БСП не просто се отдръпват от лидера на БСП, а дори се противопоставят. Доказателство за това е подписката срещу Корнелия Нинова, както и скандалът с есемесите, изпращани от депутати от „БСП за България” до премиера Бойко Борисов. „В предварителния ни разговор Вие нарекохте това писмо „кърваво писмо”, защо?”, попита водещата Илиана Беновска. Събеседникът й отговори, че подписката срещу Нинова е показала края на макар и малката вътрегрупова ефективност, която е съществувала в социалистическата партия.  \r\n„Наблюдавала съм дългогодишно процеси в БСП и с риск някои от подписалите се да ми се обидят, ще кажа, че вътрешна опозиция е имало при много председатели на БСП, през много години, но винаги, не знам защо, на тази вътрешна опозиция не й стигат силите и не довежда нещата докрай. Дано в този случай да съм лош пророк, но си мисля, че това е малко „буря в чаша вода”, защото не знам какво ще се случи на следващия Национален съвет или конгреса, но не виждам в момента готовност у БСП да сменят ефективно сегашния лидер, или нека да не я наричам лидер, председателката на БСП с някой друг. Възниква и въпросът кой ще е той, как ще се разберат?”, продължи с въпросите си водещата Илиана Беновска. Ирена Соколова отговори, че в БСП има доста кандидати за лидер. Но това е следващата стъпка, а преди да се стигне до обединяването около някой има деструктивен елемент, който вътре емоционално бута всеки един от БСП. Затова и те не могат да намерят вече пристан при своя лидер. „Когато си обезвластил хората с които работиш, екипът, който ти е най-близък, когато ти отнемеш на тези хора възможността да се чувстват автономни и стойностни поне в политиките, които се правят и ти им отнемеш и това, когато обезсмислиш един човек като Георги Гергов, който е бил твоята „ракета носител”, това означава, че ти си по модела на богомолката – след добре свършената работа изяждаш партньора!”, заяви Ирена Соколова. \r\n„Лесен ли е Георги Гергов за изяждане от една „богомолка”?”, попита водещата Илиана Беновска. Събеседникът й отговори, че това е на метафорично ниво, но смята, че при всички положения отношенията емоционално са прекъснати. „Питам Ви технически – унищожаем ли е Георги Гергов от лицето Нинова?”, попита отново водещата Илиана Беновска. Ирена Соколова отговори, че доколкото знае Гергов е доста силен и жилав, създал е около себе си стабилна конструкция и в случая по-скоро унищожаема е Нинова.  \r\n„И кога виждате тези процеси да се реализират извън тази подписка на практика?”, попита водещата Илиана Беновска. Политикът от ГЕРБ отговори, че тези процеси вече са тръгнали най-напред от желанието на БСП да намери свота идентичност, защото те са загубили своя фокус на работа. Тя обясни, че БСП са създали един импотентен документ без стойност – „Визия за България”. В него няма нито финансови, нито икономически, а само емоционални основания. Според Соколова единственото, което БСП може да направи оттук нататък, е да се консолидира около политика или около някаква обща цел, която да събере партията. Така социалистите са си измислили един вот на недоверие, който е за бъдещи намерения в сектор здравеопазване. „Това са опити БСП да успее да събере парченцата, които отпадат във всеки един момент от това колективно тяло. Янаки Стоилов, Мерджанов – хора с капацитет, с възможност да покажат БСП като партия, която носи социалната идея, бяха изтикани навън и партията беше оставена в ръцете на една жена, която идва от СДС, носи същия деструктивен, радикален елемент, както на крайните десни, да остойности собствените си претенции, да изпълни собствения си интерес и да потъпка всичко около себе си! Звучи толкова познато!”, категорична бе Ирена Соколова. Според нея за съжаление слабата опозиция и лошото лидерство на БСП не са добрия коректив на ГЕРБ.  \r\n„Обаче дали избирателите виждат, че Корнелия Нинова, която критикува усилено и активно министър-председателя и лидер на ГЕРБ Бойко Борисов и самата партия ГЕРБ, практически управлява БСП като еднолично дружество с ограничена отговорност? Дали редовите членове на БСП го виждат това?”, попита водещата Илиана Беновска. Ирена Соколова отговори, че според нея редовите членове на БСП виждат това, че когато тези „дружинки”, които са тръгнали из страната да се запознават с електората, са си разменили районите. Депутатите от БСП не ходят в районите, от които са избрани, а на други места, за да си създават контакти и да ги опознават хората. Само че те не могат да намерят места, където да си говорят, не могат да съберат критична маса, която да ги чуе. „Представяте ли си как се чувства средностатистическият избирател на БСП? Всъщност мотивът на средностатистическия избирател на БСП е не да гласува за Корнелия Нинова, дори не гласува за Кирил Добрев, той гласува за БСП! Той гласува за своята представа за минало преживяно и за идеята, за социалната идея. За тях дори не е важно кой е лидер на БСП! За тях е важно да има БСП!”, обясни областният управител на Перник. Тя добави, че в момента Нинова е всичко в БСП – лидер на партията, мениджър или организационен секретар, говорител и пиар. Изобщо Нинова се опитва да владее всички процеси. Но когато отнемеш възможността на останалите от екипа да се чувстват овластени и стабилни, те започват да търсят своята идентичност другаде. „И ние видяхме на кого изпращат есемеси, когато търсят подкрепа!”, добави тя.  \r\n„Не се ли занимавате твърде много с БСП?”, попита водещата Илиана Беновска. Ирена Соколова отговори, че просто наблюдава процесите в БСП и споделя своите впечатления. Освен това е твърде интересно депутатите от БСП да молят премиера Борисов за съдействие, подкрепа, уважение. „Защото аз не си представям как ще изпратя есемес на Корнелия Нинова, дори и да са в управление!”, призна Соколова.  Поведението на БСП и на президента Радев около медийните публикации, последвали убийството на журналиста Виктория Маринова: \r\n„Но вчера вашият председател на ПГ Цветанов коментира, че „опозицията е креслива, не предлага алтернатива, но обхваща голяма част от медийното пространство!”. Затова Ви питам – не се ли занимавате и Вие твърде много с БСП?”, попита отново водещата Илиана Беновска. Председателят на Жени – ГЕРБ отговори, че това са реципрочни отношения – управляващи и опозиция. Тя обясни, че управлението се остойностява през недостатъците или през силата на опозицията и това е дуалност. Според нея обаче поведението на Нинова спрямо медиите става доста шизофренно. Това дори не е поведението на БСП като цяло, а лично на Нинова. Според нея Нинова е влязла в един хор с всички истерични медийни изяви около убийството на журналистката от Русе. Заедно с това тя е взела главата на редактора на вестник „Дума” заради една публикация. „Тоест един път, без да си проверил факти и обстоятелства, без да си наясно изобщо с обстановката около това убийство, заемаш позиция и при това толкова категорична, само и само за да яхнеш недоволството в този момент и да получиш някакво признание, а малко преди това си обезглавил собствения си редактор, защото не те е венцеславил достатъчно!”, обясни Ирена Соколова.  \r\n„Да добавя в това явление и един друг субект от тандема, това е президентът на БСП Радев, който едва днес по обяд благоволи от Троян да каже няколко думи по отношение на позицията срещу България във връзка с убийството на журналистката Виктория. Как си обяснявате неговото мълчание? Корнелия Нинова извиси фалшив глас, присъединявайки се към неправилна позиция, а Радев си замълча. Нали той е обединителят и защитникът на нацията?”, попита водещата Илиана Беновска. Ирена Соколова отговори, че наистина в последно време е имало доста свидетелства за уеднаквената позиция на президента и лидера на БСП по много въпроси. Тя предположи, че в този случай забавянето на президента е вследствие и на политическа чувствителност или някаква мъдрост да се вземе позиция тогава, когато има резултати. Ако е така, то това е повод да се мисли, че има промяна в поведението. Друг е въпросът, че днес е бил празникът на Троян и жителите са очаквали поздрав, а не отново препоръки и препратки за това доколко и как държавата си върши работата. Областният управител на Перник припомни, че държавата сме всички ние, а най-много си струва, когато има такъв тежък проблем, който се коментира и в международното пространство, да се обединят държавните глави и да се поиска единна позиция, нещо, което е най-нормално.  Ще има ли предсрочни избори? \r\nПредседателят на Жени – ГЕРБ заяви, че се надява правителството да довърши това, което прави по начина, по който е заявило своите намерения. „Това ще бъде най-доброто за всички ни, защото резултатите са налице. Това обаче, което ми се иска най-много, е да спрат кресливите закани и заявки по отношение на управлението и да покажем, че можем да бъдем не само измъчващи се от вина хора и медии, а сме замислени за бъдещето си като здравомислещи и сериозни хора със здрава психика!”, завърши Ирена Соколова разговора си с Илиана Беновска в предаването “Беновска пита” по „Радио К2” и „Канал 3” на 14 октомври 2018 година.", "date": "2018.10.15", "title": "Ирена Соколова: Георги Гергов е силен и жилав, унищожаема е Нинова-Богомолката - след свършена работа да изяжда партньора си"}
{"url": "http://www.focus-news.net/news/2018/10/15/2578368/denyat-15-oktomvri-v-svetovnata-istoriya.html", "text": "През 1529 г. османската армия на Сюлейман Великолепни прекратява обсадата на Виена и се оттегля на изток. На тзаи дата през 1570 г. е основан град Пхенян, днес столица на Северна Корея. \r\nПрез 1582 г. влиза в сила Грегорианският календар, след като по заповед на папа Григорий XIII са “прескочени” дните от 5 до 14 октомври. Новият стил на летоброене е въведен от същата година в Италия, Франция, Испания и Португалия. През 1877 г. турската армия разгромява руската войска при Аладже (Кавказ).  \r\nНа същтата дата през 1880 г. провежда се тържество за края на 632-годишното строителство на Кьолнската катедрала. На празненството присъства и германският император Вилхелм I, но и след тържествата строителството продължава. А през 1894 г. френският лейтенант Алфред Драйфус е арестуван по изфабрикувани обвинения в шпионаж в полза на чужди държави. Той е заподозрян като автор на писмо, в което се съобщава на чужд агент за изпращането на тайни военни документи.  \r\nНа тази дата през 1917 г. близо до Париж е екзекутирана холандката Мата Хари, а през 1961 г. в Лондон е основана правозащитната организация “Амнести Интернешънъл”. \r\n2017 г.  \r\nВ Киргизстан се провеждат президентски избори. Печели ги бившият премиер Соронбей Женбеков. \r\n2017 г. \r\nПровеждат се парламентарни избори в Австрия. Австрийската народна партия печели най-много места - 62 от общо 183. \r\n2017 г. \r\nВенецуела гласува на избори за нови губернатори на 23-те щата, на които е разделена страната. \r\n2015 г. \r\nВенецуела, Ангола, Малайзия, Нова Зеландия и Испания са новите непостоянни членки на Съвета за сигурност на ООН. \r\n2014 г. \r\nВ Мозамбик се провеждат парламентарни и президентски избори. \r\n2014 г. \r\nИзбухват масови безредици в Йерусалим с участието на палестинци. \r\n2013 г. \r\nПри земетресение на Филипините загиват над 80 човека. \r\n2012 г. \r\nАмериканските учени Елвин Рот и Лойд Шепли са удостоени с Нобеловата награда по икономика. \r\n2011 г. \r\nНа годишното заседание на Американското геоложко дружество американски астрофизици са докладвали за свои проучвания върху геоложки следи от концентрацията на изотопа желязо-60 доказващи опасни гама изригвания във Вселената които засягат живота на Земята средно през 100 милиона години. Учените са ги класифицирали в две категории - краткотрайни, продължаващи средно 300 милисекунди при сблъсък между два компактни обекта, например неутронни звезди или черните дупки и продължителни гама изригвания - с времетраене от две секунди до няколко минути, свързани със смъртта на масивни звезди при които се появят свръхнови. \r\n2006 г. \r\nСилно земетресение с магнитуд от 6,3 по скалата на Рихтер е регистрирано на Хавайските острови. Според информацията няма опасност от образуване на цунами. Епицентърът се е намира на около 246 км от столицата Хонолулу. Земетресението е последвано от вторичен трус със сила 5,8 по Рихтер. Според първоначалните данни няма жертви или пострадали.  \r\nОт Американската служба за изследване на сеизмологичната активност съобщават, че на някои места са прекъснати електричеството и телефонните услуги. Регистрирани са и редица повреди и разрушения на сгради.   \r\n2006 г. \r\nВ Гърция се провежда първи тур от изборите за органи на местно самоуправление. 9 820 876 гласоподаватели избират 54 областни управители и 1 034 кметове. Общият брой на кандидатите кметове, областни управители, общински и областни съветници са 120 000. В цялата страна са отворени 24 744 избирателни секции. На изборите за първи път гласуват и граждани на страните-членки на ЕС, които живеят на територията на Гърция. Желание за гласуване са заявили 8 921 чуждестранни граждани.  \r\nГласуването е задължително за всички гръцки граждани, навършили 18 години и вписани в избирателните списъци. Избирателните секции са отворени в 7:00 ч. Изборният ден протича без проблеми. Над 18 000 полицаи се грижат за сигурността. \r\n2003 г. \r\nКитай изпраща в космоса първият си космонавт. \r\n2000 г. \r\nИспански учени анализират повечето от съществуващите видове спортове за това кой колко е полезен за здравето на човека и стигат до следния извод: нито един не е абсолютно безвреден. \r\n1991 г. \r\nЛатвийското гражданство е възстановено за гражданите от довоенния период. \r\n1990 г.  \r\nМихаил Горбачов получава Нобелова награда за мир. \r\n1989 г. \r\nХокеистът Уейн Грецки печели своята 1851-ва точка, с което става най-добрия нападател в историята на НХЛ. \r\n1985 г. \r\nНа пленума на ЦК на КПСС Михаил Горбачов обявява плановете за икономическо преустройство. \r\n1979 г. \r\nКанадско-американска комисия от учени съобщава за вредата на киселинните дъждове върху растенията и езерата. \r\n1968 г. \r\nСССР и Чехословакия подписват договор, според който на съветските войски е разрешено присъствие в Чехословакия. \r\n1961 г. \r\nВ Лондон е основана правозащитната организация “Амнести Интернешанал”. \r\n1946 г. \r\nЗавършва мирната конференция в Париж (29 юли-15 октомври 1946 г.), на която са изслушани и представители на бившите сателити на хитлеристка Германия. \r\n1944 г. \r\nНемската пропаганда съобщава, че фелдмаршал Ромел, който се самоубива, е загинал от бойните си рани. \r\n1944 г. \r\nНемския диверсант Ото Скорцени провежда операция “Мики Маус”, залавя в Будапеща държавния главата на Унгария адмирал Хорти, който предава властта на Ф. Салаши и отива в Германия, интерниран е в Бавария. След 1949 година живее в Португалия. \r\n1941 г. \r\nНацистите забраняват на варшавските евреи да излизат извън техния квартал. \r\n1937 г. \r\nЗа първи път е издаден романа на Ърнест Хемингуей “Да имаш и да нямаш”. \r\n1928 г. \r\nНемски дирижабъл “Граф Цепелин” извършва първия търговски полет през Атлантическия океан. \r\n1917 г. \r\nБлизо до Париж е екзекутирана холандката Мата Хари (Маргарета Гертруда Целе). Тя е обвинена в шпионаж в полза на Германия по време на Първата световна война. Родена е на 7 август 1876 г. Била е танцьорка (изпълнителка на екзотични танци) и разузнавачка. Заловена и екзекутирана от французите. \r\n1908 г. \r\nУчреден е медал \"За насърчение към человеколюбие\" в три степени - златен, сребърен и бронзов. Отменен е на 18 юли 1947 г. На тази дата е учреден и медал \"За спасяване на погибающи\" в три степени - златен, сребърен и бронзов. Съществува до декември 1950 г. \r\n1895 г. \r\nВ Англия е открадната и претопена футболната купа на страната. \r\n1894 г. \r\nФренският лейтенант Алфред Драйфус е арестуван по изфабрикувани обвинения в шпионаж в полза на чужди държави. Той е заподозрян като автор на писмо, в което се съобщава на чужд агент за изпращането на тайни военни документи. През 1894 г. е осъден от военен съд на вечно заточение и изпратен на Дяволския о-в (Кайена). След застъпничеството на видни французи и главно на Е. Зола процесът на Драйфус е ревизиран два пъти. През 1906 г. е оправдан и върнат на служба. \r\n1880 г. \r\nЗавършва 632-годишното строителство на Кьолнската катедрала. В чест на завършването се състои празненство, на което присъства и германския император Вилхелм I. Но и след тържествата по завършването строителството продължава. \r\n1877 г. \r\nТурската армия разгромява руската войска при Аладже (Кавказ). \r\n1808 г. \r\nНаполеон разпуска “Великата армия”. Създава вместо нея “Рейнската армия”. \r\n1666 г. \r\nАнглийския крал Чарлз II за първи път облича жилетка и така дава началото на нова мода. \r\n1582 г. \r\nВлиза в сила Грегорианският календар, след като по заповед на папа Григорий XIII са “прескочени” дните от 5 до 14 октомври. Новият стил на летоброене е въведен от същата година в Италия, Франция, Испания и Португалия. \r\n1581 г. \r\nВ Париж кралицата-майка Екатерина Медичи представя на своите гости първия в света публичен балет “Комичен кралски балет”. \r\n1570 г. \r\nОснован е град Пхенян, днес столица на Северна Корея. \r\n1529 г. \r\nОсманската армия на Сюлейман Великолепни прекратява обсадата на Виена и се оттегля на изток. На тази дата са родени:    \r\n1920 г. \r\nРоден е Марио Пузо – американски писател и сценарист, италианец по произход. Създава романа за мафията “Кръстникът” през 1969 г. Умира на 2 юли 1999 г. \r\n1893 г. \r\nРоден е Карол II – румънски крал (1930-1940 г.). През февруари 1938 г. установява кралска диктатура. Учредява фашистката организация - Фронт за национално възраждане. През 1939 г. сключва икономически договор с Германия. Признава Виенския арбитраж (1940 г.), според който Румъния предава на Унгария населената с унгарци Северна Трансилвания. При изострената вътрешна и външнополитическа обстановка през септември 1940 г. се отрича от престола и емигрира. Умира на 4 април 1953 г. в Ещорил, Португалия. \r\n1844 г. \r\nРоден е Фридрих Вилхелм Ницше – немски философ, основоположник на философията на живота. \r\n1814 г. \r\nРоден е Михаил Юриевич Лермонтов – руски писател, поет. \r\n1795 г. \r\nРоден е Фридрих Вилхелм IV – пруски крал от 1840 г. Той е син на Фридрих Вилхелм III. Потушава революцията (1848-1849 г.) и помага за създаването в Прусия на жесток реакционен режим. Преследва либералните и радикалните движения. Предоставя на Прусия конституция (влязла в сила през януари 1850 г.). През 1849 г. отказва да приеме императорската корона предложена му от франкфуртското национално събрание (1848-1849 г.). През 1857 г. поради психическо заболяване се отказва от държaвното управление и брат му Вилхелм е определен за регент. Умира на 2 януари 1861 г. в Потсдам. На тази дата умират: \r\n1946 г. \r\nУмира Херман Гьоринг – един от главните военни престъпници на фашистка Германия. \r\n1945 г. \r\nУмира Пиер Лавал – френски политик, адвокат по професия. Роден е на 28 юни 1883 г. в Шателдон. Той е министър-председател на Франция (1931-1932 г., 1935-1936 г.) и министър на външните работи (1934-1935 г.). По време на Втората световна война (1939-1945 г.) сътрудничи на нацистите. От 1942 г. до 1944 г. е ръководител на колаборационисткото правителство на Виши. Осъден е като изменник и застрелян след опит да се самоубие. \r\n1865 г. \r\nУмира Андрес Бельо – венециански писател, преводач, филолог и държавник. Роден е на 29 ноември 1781 г. в Каракас. Живее в Чили от 1829 г. Той е първият ректор на университета в Сантяго (1842 г.). През 1855 г. участва в съставянето на чилийския \"Граждански кодекс\". Автор е на \"Граматика на кастилския език\" (1832 г.). Превежда Вергилий и Хораций. Публикува поемата \"Обръщение към поезията\" (1823 г.), \"Ода в чест на земеделието в тропиците\", стихове. Предшественик е на романтизма в латиноамериканската литература. \r\n1564 г. \r\nУмира Андреас Везалий – анатом и хирург от епохата на Ренесанса. Роден е на 31 декември 1514 г. в Брюксел. Той е основоположник на съвременната анатомия. Пръв предприема дисекция на човешкото тяло като основен анатомичен метод. Осъден е на смърт от Инквизицията. Крал Филип II заменя присъдата с изпращането му в Йерусалим. На връщане от Божи гроб корабът, с който Везалий пътува, претърпява корабокрушение при о-в Закинто и той загива. Тялото му е изхвърлено на о-в Зант. За изготвянето на историческата справка на Агенция “Фокус” са използвани следните източници: Енциклопедия “България” - Издателство на БАН, 1982 г.; \r\nЕнциклопедия “Британика” (2004 г.); \r\nБолшая Советская Энциклопедия (1970 г.); \r\nФамилна енциклопедия “Larousse”; \r\nИстория на Българите - Късно средновековие и Възраждане - Издателство “Знание” ЕООД, Книгоиздателска къща “Труд”, 2004 г.; \r\nИстория на Българите - От древността до края на XVI век - Издателство “Знание” ЕООД, Книгоиздателска къща “Труд”, 2003 г.; \r\nИстория на Българите - Българската дипломация от древността до наши дни - Издателство “Знание” ЕООД, Книгоиздателска къща “Труд”, 2003 г.;  \r\nИстория на България по дати - Книгоиздателска къща “Труд”, 2003 г.; \r\nБългарски традиционен календар - БАН, Издателство Вион, 2002 г.; \r\nИстория на Балканите XIV - XX век - Издателска къща “Хермес”, 2002 г.; \r\nБългарска военна история - БАН, 1989 г.; \r\nИстория на войните в дати - Издателска къща “Емас”, 2001 г.; \r\nИстория на Русия - Книгоиздателска къща “Труд”, 2002 г.; \r\nИстория на Османската империя - Издателство “Рива”, 1999 г.; \r\nБългарска енциклопедия, БАН, Книгоиздателска къща “Труд”, 2003 г.; \r\nNational Geographic Arhive; \r\nИсторически бюлетин – на “The New York Times”; \r\nИсторически бюлетин – на “The History Channel”; \r\nИсторически бюлетин – на “World of Quotes”;", "date": "2018.10.15", "title": "Денят 15 октомври в световната история"}
{"url": "http://www.focus-news.net/news/2018/10/15/2578370/vratsa-narodniyat-predstavitel-ot-gerb-krasen-krastev-organizira-priemen-den-za-grazhdani-v-byala-slatina.html", "text": "Народният представител от ГЕРБ - Враца Красен Кръстев организира приемен ден за граждани в Бяла Слатина. Това съобщиха от пресцентъра на  ПП ГЕРБ . Той ще се проведе от 11.00 часа до 19.00 часа в офиса на партията, намиращ се на ул. \"Климент Охридски\".", "date": "2018.10.15", "title": "Враца: Народният представител от ГЕРБ Красен Кръстев организира приемен ден за граждани в Бяла Слатина"}
{"url": "http://www.focus-news.net/news/2018/10/15/2578367/rosen-karadimov-razdelitelnata-liniya-v-bsp-e-tryabva-li-da-se-napravi-koalitsiya-s-gerb.html", "text": "Разделителната линия в БСП е трябва ли да се направи коалиция с ГЕРБ. Това каза анализаторът и член на БСП Росен Карадимов в разговор с Илиана Беновска в предаването “Беновска пита” по Радио К2 и Канал 3, съобщиха от  екипа на предаването . Поканата на Корнелия Нинова към Илиана Беновска да стане член на БСП \r\nВодещата отбеляза, че преди да започне ефирът Росен Карадимов ѝ се е скарал, че го е обявила от БСП. Росен Карадимов отбеляза, че е само член на БСП и не е част от ръководството. Той попита Беновска дали е станала член на БСП. Тя отговори, че още не е решила да си подаде документите и попита дали той може да ѝ гарантира, че ако си ги подаде няма да бъде подложена на репресивни действия. Карадимов увери Беновска, че в БСП няма репресивни действия и се пошегува, че интереса към предаването “Беновска пита” ще се промени, тъй като Корнелия Нинова е обещала да й казва всичко, ако стане член на партията. “И ще стане по-голяма трибуната на БСП, Вие ще ми бъдете ли морален гарант”, попита Беновска. Карадимов се съгласи и заяви, че присъствието на Беновска в БСП би наклонило везните при едни евентуални избори в полза на БСП, ако резултатът е равен. Подписката в БСП срещу подмяната на ценности и смисъла и функциите на Националния съвет от Изпълнителното бюро \r\n“Как анализирате подписката, която беше подписана и връчена на Корнелия Нинова от знакови лица като Георги Пирински, Велислава Дърева, Красимир Янков, Костадин Паскалев, Румен Овчаров, Георги Гергов, Явор Куюмджиев, Михаил Миков, Румен Гечев и др. Нарочно подбирам лица, които не са известни с близките си контакти по между си, а са на противопоставими позиции по между си”, попита Беновска. \r\n“Опит с негодни средства. За пръв път от 30-годишната история на БСП след 10-ти ноември виждам опит една група да се опита да се противопостави на председателя по повод, който очевидно не е актуален и не може да акумулира политическа енергия. Изборът на временно изпълняващ главен редактор на вестник “Дума”, който е в правомощията на Изпълнителното бюро, не може да бъде повод за такова обединяване”, заяви Росен Карадимов. Той допълни, че когато се е създало 1992 година обединението за социална демокрация е поставило въпроса за социалдемократизацията на БСП е се противопостави на идеологическата линия на Александър Лилов. А когато 19-те народни представители и членове на НС са поискали оставката на Жан Виденов, те казаха, че искат извънреден конгрес и оставка на председателя. Росен Карадимов счита, че не може под такава форма да се опитваш под сурдинка да поставяш някакви политически въпроси. Прави впечатление тежко разнородния характер на групата, която няма как да бъде обединена от идеологическо, социално, професионално или друго отношение. \r\n“Г-жа Нинова обеди групата като съобщи, че единият от подписалите, човекът, който я направи председател ма БСП, Георги Гергов, е взел 43 милиона от един свой имот във Варна и ги е раздал на тези 50 души, за да се подпишат под подписката. Казвам това с ирония, но тя ги обедини. Как тълкувате това нейно изказване”, попита Беновска. \r\nРосен Карадимов счита, че Нинова има някаква информация, но се посочи какво точно визира. Той заобиколи отговора на въпроса, че характерно за българския политически елит е, че винаги управляващите се изкушават, че могат да правят инженерна генетика в рамките на опозицията. Според него, Корнелия Нинова е истинска опозиция и ГЕРБ са загубили рефлекса да имат срещу себе си истинска опозиция.  \r\n„Не Ви ли е неудобно сега. Аз Ви питах нещо конкретно, а Вие се опитвате да ми говорите за ГЕРБ. Права ли е Нинова като казва, че тези 50 души са взели пари“, повтори Беновска. \r\nПарите за майките на деца с увреждания са дадени на Пловдивската община, заяви Карадимов сякаш не чува въпросите на водещата. Той предложи на Беновска да провери колко от тези хора в подписката са абонирани за вестник „Дума“. \r\n„Четох, че „Дума“ има 2500 абонамента, което ми се струва твърде преувеличено, защото нямате толкова клубове, нито толкова четящи вестници членове. Тези 50 души взимат за повод изпълняващия длъжността главен редактор на в. “Дума”, но те се противопоставят на политиката на подмяна на ролята на Националния съвет, върховния орган на БСП, с Изпълнителното бюро, те това поставят като въпрос”, уточни Беновска. \r\nКлючовият момент е промяната в устава и прекия избор на председател на партията, отговори Карадимов. Той допълни, че една част от тези хора са били свикнали председателят на БСП да е зависим от тях на конгрес. “Когато загубиш контрола да шантажираш председателя през следващия му избор на конгреса, защото управляваш група от 40-50 делегати на конгреса, това създава напрежение”, посочи Росен Карадимов.  \r\n„Защо говорите в минало време? Корнелия Нинова беше избрана с гласовете на Георги Гергов и Красимир Янков. Тя сега се опитва да изключи Георги Гергов и от БСП, не само от ИБ, като предлага на неговата общинска организация в Пловдив да го изключат“, попита Беновска. \r\n“Вътрешнопартийният проблем в детайли не ме интересува. Държавата се тресе. Коалицията скърца. Управлението влиза от проблем в проблем и от скандал в скандал“, заобиколи въпросите за Георги Гергов Росен Карадимов. \r\n„Оставете ги тях да се оправят. Вие нали не отговаряте за ГЕРБ? Нали сте от БСП?“, отвърна Беновска. \r\n„Вие сте национално предаване и топ-журналист, не може хоризонтът Ви да бъде дали един човек е изключван от БСП или не“, отговори Карадимов. \r\n„Корнелия Нинова е забранила да се идва в това предаване. Корнелия Нинова ако иска да е за пример и да докаже, че превъзхожда ГЕРБ и Борисов, тогава да обясни как веднъж се възползва от гласовете на Гергов, как беше на работа при него в Пловдивския панаир, и изведнъж сега решава да го махне и от партията. Така ли се прави политика за пример”, попита Беновска. \r\nРосен Карадимов каза, че не иска да бъде адвокат на никого. Неверен факт е, че се подменя НС на БСП с избора на главен редактор на „Дума“ и другият неверен факт е, че „Визия за България“ не е гледана в НС. Този документ тепърва се обсъжда с различни организации и ще бъде приет на конгреса, след като първо мине през НС. Според Карадимов, важният въпрос е едва ли БСП на власт и алтернатива ли е на ГЕРБ.  \r\n“Ако БСП наистина иска да дойде на власт, създава се една “Визия за България”, която не е одобрена от НС, обаче народните представители напускат парламента и тръгват по села и паланки да я обясняват. Вашата жена си е взела решение да си купите апартамент и тръгва на огледи и се договаря с различни брокери и когато се спира на това Ви съобщава, че ще си купувате апартамент и пита дали сте съгласен”, попита Беновска. \r\n“Накрая се казва „Росене, избрала съм два, ела да изберем един от тях”, влезе в тона Росен Карадимов. Той допълни, че “Визия за България” е работен документ, който ще претърпи голяма промяна.  \r\n„Защо на Нинова, когато й е удобно веднъж Георги Гергов е колос в нейния живот, а друг път, когато не й е удобно е субект за потъпкване“, попита Беновска. \r\nБСП не е Георги Гергов, въпреки че той е влиятелна и знакова фигура. Карадимов допълни, че в историята на БСП има много силни и знакови фигури. \r\n“Ето затова, че не ми отговаряте на този въпрос – защо Георги Гергов веднъж е удобен, веднъж – не, Ви казах преди малко, че БСП не е готова за властта и не е алтернатива на ГЕРБ“, заяви Беновска.  \r\n„По същата логика аз мога да Ви задам въпроса, защо в един момент Корнелия Нинова е добра за Георги Гергов и той я подкрепя, а после престава да я подкрепя. Това е същият въпрос, зададен по обратния начин“, отвърна Карадимов. Той не вижда смисъл да се разискват въпроси с много неизвестни \r\n„Друго неизвестно. Искате вот на недоверие за нещо, което нито е публикувано, нито е внесено в Народното събрание“, попита Беновска. \r\nВотът на недоверие е право на опозицията и България се нуждае от дебат по темата здравеопазване. Работата на опозицията е да бие камбаната, отговори Росен Карадимов. Здравеопазването е един от критичните сектори на българския преход. Вотът повдига дебата за това какъв здравноосигурителен модел и система са нужни.  \r\n„Като искате да говорим за ГЕРБ, вчера Цветанов каза, че ролята на опозицията БСП е да създава смут и да критикува, но не предлага модели. Къде е Вашият модел за здравна реформа”, попита Беновска. \r\n „Ако прочетете тази визия, моделът там е налице. Болниците могат ли да не бъдат търговски дружества“, попита Карадимов. \r\n„Могат и абсолютно Ви подкрепям. Кирил Добрев с добро чувство го попитах, след като критикуваше министъра на вътрешните работи Радев, аз го попитах като е овакантено мястото и баща му е бил министър на вътрешните работи и той е навътре в този ресор, защо не разкаже своята визия и не се наеме, казвам го без ирония, защо не се наеме да стане министър на вътрешните работи и да оправи тая система“, попита Беновска. \r\n„В правителството на ГЕРБ ли“, попита Карадимов. „Това е правителството на България. Това е вътрешната сигурност на България. Една от разделителните линии в БСП е трябваше ли да се направи коалиция с ГЕРБ или не“, отвърна Карадимов. \r\n„Това е или егоизъм, или страх. Ако имате качествени кадри…“, не успя да завърши водещата. \r\n„Това е тежко безпринципно и идеологически не може да издържи. Голяма коалиция между ГЕРБ и БСП ще отвори полето за свръх популистични партии, които ще влязат в тая ниша. Самият ГЕРБ е резултат на голяма коалиция, която управляваше“, отговори Карадаимов. \r\n„Ако Кирил Добрев има блестяща идея за МВР, ако някой от БСП от медиците има блестяща идея за здравната реформа, защо не каже „Аз мога и БСП заставате ли зад мен“, попита Беновска. \r\n„Политиката не може да бъде делена на секторно мислене. Не може да имаш идея за МВР, без да имаш идея на какви основи стои твоята управленска програма. Не може да имаш идея за здравеопазването. Проблемът на управлението е, че то трябва да стои на обща управленска визия и програма, то не може да бъде секторно разпарчетосано“, отвърна Росен Карадимов. Беновска му пожела БСП като дойде на власт да отговори на всички тези въпроси. Така завърши разговорът с Росен Карадимов, анализатор и член на БСП, в предаването „Беновска пита“ по Радио К2 и Канал 3 на 14 октомври 2018 година.", "date": "2018.10.15", "title": "Росен Карадимов: Разделителната линия в БСП е трябва ли да се направи коалиция с ГЕРБ"}
{"url": "http://www.focus-news.net/news/2018/10/15/2578371/blagoevgrad-dvizhenieto-tryabva-da-se-izvarshva-s-povisheno-vnimanie-po-pat-iii-198-ot-grad-petrich-do-selo-parvomay-zaradi-izsichane-i-kastrene-na-darveta.html", "text": "Движението трябва да се извършва с повишено внимание по път III-198 в участъка от град Петрич до село Първомай от километър 74 до километър 77. Това съобщиха за  Радио „Фокус“ – Пирин  от Областно пътно управление – Благоевград. Причината е изсичане и кастрене на дървета. Движението се регулира от сигналисти. Водачите трябва да се движат с повишено внимание и съобразена скорост в свободната лента съобразно създадената организация до 19 октомври.  През изминалата нощ обстановката по пътищата е била спокойна и няма регистрирани тежки пътни инциденти. Не е имало сигнали и за паднали камъни, които да са затруднявали трафика по републиканската пътна мрежа. Тази сутрин на места видимостта е намалена. От Областно пътно управление - Благоевград отправят апел към водачите на моторни превозни средства да се движат със съобразена скорост и да спазват правилата за движение. \r\nДенис НИКИФОРОВ", "date": "2018.10.15", "title": "Благоевград: Движението трябва да се извършва с повишено внимание по път III-198 от град Петрич до село Първомай заради изсичане и кастрене на дървета"}
{"url": "http://www.focus-news.net/news/2018/10/15/2578373/dobrich-remontni-deynosti-se-izvarshvat-po-okolovrastniya-pat-na-grada-kakto-i-po-patya-dobrich-silistra.html", "text": "Поради елиминиране на стар водопровод на кръстовището на улиците „Христо Ботев“ и „Теменуга“ се налага то да бъде затворено за движение на автомобили, както и да се спре водоподаването в района от 8.00 часа до 17.00 часа на 16 октомври, предаде кореспондент на  Радио „Фокус” – Варна . Продължава ремонтът на част от околовръстния път на Добрич. Дейностите ще продължат до края на този месец. Ремонт се извършва по пътя Добрич - Варна до края на месец ноември и по пътя Добрич - Силистра до 22 октомври. Движението на автомобили трябва да се осъществява с повишено внимание и се регулира с пътни знаци по всички пътни участъци в ремонт. Единствено по отсечката Кранево – Варна при км 83+100 е ограничено движението на МПС над 10 тона. Като обходен маршрут се използва отсечката Кичево – Оброчище. Ограничението е със срок до 28 февруари 2019 г. Продължават строителните дейности по интегрирания проект за обновяване на водния сектор в града. На сайта на Общината е публикувана актуална информация за графика на работа и кои улици обхваща. Времето в Добрич е слънчево и ясно, тихо е, пътните настилки са сухи.  \r\nЖулиета НИКОЛОВА", "date": "2018.10.15", "title": "Добрич: Ремонтни дейности се извършват по околовръстния път на града, както и по пътя Добрич - Силистра"}
{"url": "http://www.focus-news.net/news/2018/10/15/2578374/stara-zagora-narodnite-predstaviteli-ot-gerb-organizirat-priemni-za-grazhdani.html", "text": "Продължават редовните приемни дни за граждани, които провеждат народните представители от ГЕРБ – Стара Загора. Това съобщиха от пресцентъра на  ПП ГЕРБ . За месец октомври графикът е следният:  град Стара Загора \r\nДнес от 9.00 часа до 11.00 часа приемна ще проведе народният представител Емил Христов;  \r\nНа 22 октомври от 9.00 часа до 11.00 часа ще се проведе приемна на Радостин Танев. \r\nЗаписвания за приемните дни и повече информация може да получите на тел. 042/ 635 197, 0885 023 919 - технически сътрудник Ивелина Андреева, или на място в офиса на партията: бул. „Митрополит Методий Кусев” 5. \r\nДепутатът Маноил Манев ще се среща с граждани всеки понеделник от месеца и в приемен офис на адрес: гр. Стара Загора, ул. „Кольо Ганчев“ 62, ет.3. Повече информация и предварително записване на тел. 0888940562. Казанлък \r\nНа 22 октомври от 10.00 часа до 12.00 часа – Борис Кърчев. \r\nЗаписвания и информация на тел. 0885 023 905 - технически сътрудник Мара Пеева или на място в офиса на партията: ул. „Климент Охридски” 1. град Чирпан \r\nНа 29 октомври от 10.00 часа до 12.00 часа – Радостин Танев. \r\nЗаписвания и информация на тел. 0885 023 866 – технически сътрудник Златка Тодорова или на адрес: ул. „П.К. Яворов” 7; \r\nРедовни приемни дни в общините от областта има и областният координатор на ГЕРБ Пламен Йорданов. В Стара Загора той ще се среща с граждани всеки първи понеделник от месеца от 14.00 часа в офиса на партията: бул. „Митрополит Методий Кусев” 5. За записвания и повече информация - 042/ 635 197, 0885 023 919 - технически сътрудник Ивелина Андреева.", "date": "2018.10.15", "title": "Стара Загора: Народните представители от ГЕРБ организират приемни за граждани"}
{"url": "http://www.focus-news.net/news/2018/10/15/2578377/veliko-tarnovo-povishena-e-opasnostta-ot-padashti-kamani-v-prohoda-na-republikata.html", "text": "В едната лента се осъществява движението в участък от ул. „Климент Охридски“ в града заради свлачище. В отсечката под крепостта „Царевец“ трафикът се пренасочва в едното платно със светофар, предаде репортер на  Радио „Фокус“ – Велико Търново . Интензивно е движението в града. Настилките са сухи, времето – облачно, без валежи. Колони от автомобили има по улица „Магистрална“, която съвпада с отсечка от пътя  София – Варна, в района на Южен пътен възел, п.в. „Качица“ и по Беляковско шосе. Натоварен е трафикът и покрай по-големите училища и детски градини във Велико Търново. Полицейски служители следят за правилното протичане на движението в града. Патрули има на входовете и изходите на града. Всички светофари работят нормално към този час. Движението по главните и второстепенни пътища в региона е интензивно. \r\nОграничено е движението в участък от пътя между селата Стефан Стамболово и Обединение. Забраната е въведена за отсечката от км 16+700 до км 26+113, а причината е извършване на ремонтни дейности. Обходният маршрут е през село Полски Сеновец и град Полски Тръмбеш. Ремонтите трябва да приключат до 31 октомври. Проходът на Републиката е отворен за движение, но остава в сила опасността от падащи камъни. Тежки инциденти до момента не са регистрирани, но органите на реда призовават водачите да карат внимателно. \r\nЛуиза ТРАНЧЕВА", "date": "2018.10.15", "title": "Велико Търново: Повишена е опасността от падащи камъни в Прохода на Републиката"}
{"url": "http://www.focus-news.net/news/2018/10/15/2578369/kanal-5-makedoniya-konstitutsionnite-promeni-shte-badat-obsadeni-na-zasedanie-v-makedonskiya-parlament.html", "text": "В 11:00 часа местно време (12:00 часа българско време) ще започне пленарното заседание, на което ще бъдат обсъдени предложенията за промени в Конституцията на Македония, припомня скопската телевизия  „Канал 5“ .  \r\nДали управляващите ще съберат необходимото за измененията квалифицирано мнозинство в парламента все още е въпрос, който няма отговор. Правителството на премиера Зоран Заев се нуждае от подкрепата на най-малко деветима депутати, без които е невъзможно да се премине към промени на Основния закон. Народните представители от управляващото мнозинство апелираха за пореден път към колегите си от ВМРО-ДПМНЕ да подкрепят предложените промени, но от опозиционната партия все още не са дали отговор дали ще присъстват на насроченото заседание.  Тереза Герова", "date": "2018.10.15", "title": "„Канал 5“ (Македония): Конституционните промени ще бъдат обсъдени на заседание в македонския парламент"}
{"url": "http://www.focus-news.net/news/2018/10/15/2578379/mvr-15-dushi-sa-postradali-pri-katastrofi-v-stranata-prez-izminaloto-denonoshtie.html", "text": "15 души са пострадали при катастрофи в страната през изминалото денонощие. Това съобщиха от пресцентъра на  МВР . Общо в страната са станали 14 тежки пътнотранспортни произшествия. В София са регистрирани 25 леки катастрофи, при които няма пострадали.", "date": "2018.10.15", "title": "МВР: 15 души са пострадали при катастрофи в страната през изминалото денонощие"}
{"url": "http://www.focus-news.net/news/2018/10/15/2578380/pazardzhik-dvizhenieto-se-izvarshva-v-edna-lenta-po-patya-ot-selo-dyulevo-do-razklona-za-strelcha-v-rayona-na-35-km-poradi-srutishte.html", "text": "Движението се извършва в една лента по пътя от село Дюлево до разклона за Стрелча в района на 35 км поради срутище. Това съобщи за  Радио „Фокус“ – Пазарджик  дежурният в Областно пътно управление – Пазарджик. Движението в участъка се извършва в лявото платно и е регулирано с пътни знаци. Натоварено е движението по главните пътища в областта.  Въведено е и ограничение на моста в село Бошуля, който е част от републиканската пътна мрежа. Там е забранено движението на товарни автомобили с тегло над 10 тона. Определеният обходен маршрут е през село Звъничево – Септемврийски ханчета – град Септември – село Бошуля. В планинската част на областта има опасност от падащи камъни. Тя е най-голяма по направленията Пещера – Батак – Широка поляна, Варвара – Гара Костандово и Белово – Юндола. Ограничено е движението по автомагистрала „Тракия“ в района на 89 км в посока София заради ремонт на моста над река Елшишка. Движението се осъществява двупосочно в платното в посока Пловдив. Ограничението ще бъде в сила до края на деня. Патрул на „Пътна полиция“ е разположен на изхода на Пазарджик в посока автомагистрала „Тракия“. Друг патрул следи за спазване ограниченията на скоростта в района на ханче „Септември“ на главен път I-8 Пазарджик - Белово - Костенец - София. \r\nРадослава МУРДЖЕВА", "date": "2018.10.15", "title": "Пазарджик: Движението се извършва в една лента по пътя от село Дюлево до разклона за Стрелча в района на 35 км поради срутище"}
{"url": "http://www.focus-news.net/news/2018/10/15/2578381/gabrovo-remontni-deynosti-se-izvarshvat-po-patya-mezhdu-sevlievo-i-selo-draganovtsi-shofyorite-tryabva-da-se-dvizhat-s-povisheno-vnimanie-v-uchastaka.html", "text": "Пропаднал участък затруднява движението в отсечка от пътя между Габрово и село Стоманеците. При км 7+060 една от лентите за движение е стеснена, като е поставена сигнализация. От Агенция „Пътна инфраструктура“ съветват водачите да карат с повишено внимание. От там уточниха за  Радио „Фокус“ – Велико Търново , че ремонтните дейности по укрепване на свлачището трябва да приключат до края на октомври. Условията за пътуване в региона са добри. Времето е облачно, но без валежи. Видимостта е нормална, но в по-ниските райони, както и около водните басейни има ниска облачност. Трафикът е интензивен. Отворен за движение е проходът Шипка, но остава в сила забраната за товарни автомобили над 12 тона. За изминалото денонощие не са регистрирани и тежки пътни инциденти. Ремонтни дейности текат по пътя между Севлиево и село Драгановци. Нека водачите се движат с повишено внимание и съобразена скорост в отсечката от км 0+000 до км 14+600. Срокът за приключване на преасфалтирането в региона е 22 юни 2019 година. Движението в друга част на  път II-44 Драгановци – Габрово от км 14+600 до км 23+978,36 и от км 25+731 до км 28+972,75 се осъществява в едната лента или част от нея, както и по банкета поради извършване на ремонтни дейности на асфалтовата настилка. Поставена е необходимата пътна сигнализация. Срокът за приключване е 25 декември. \r\nЛуиза ТРАНЧЕВА", "date": "2018.10.15", "title": "Габрово: Ремонтни дейности се извършват по пътя между Севлиево и село Драгановци, шофьорите трябва да се движат с повишено внимание в участъка"}
{"url": "http://www.focus-news.net/news/2018/10/15/2578383/blagoevgrad-v-obshtinski-istoricheski-muzey-gotse-delchev-shte-bade-otkrita-izlozhba-106-godini-ot-osvobozhdenieto-na-nevrokop-i-pirinskiya-kray-ot-tursko-robstvo.html", "text": "От 17.00 часа в Общински исторически музей - Гоце Делчев ще бъде открита изложба „106 години от Освобождението на Неврокоп и Пиринския край от турско робство“. Това съобщиха от пресцентъра на  Общината . В 18.00 часа, отново в музея, ще се състои концерт на маестро Огнян Вълев.  \r\nСъбитията са част от едноседмична програма, посветена на 106-та годишнина от Освобождението на град Неврокоп, днес - Гоце Делчев, от османско робство.  \r\nНа 16 октомври програмата продължава с представяне на книгата за Гоце Делчев през погледа на: Пейо Яворов, Димо Хаджидимов, Михаил Чаков, Любомир Левчев, Мерсия Макдермот, Eфрем Каранфилов, Тончо Жечев. Книгата е изготвена по инициатива на Община Гоце Делчев. Представянето ще бъде от 18.00 часа в малката зала на Дома на културата и в него ще участват съставителите Любен Генов и Владислав Симеонов. \r\nНа 17 октомври празничната програма продължава с ден, посветен на „Местна инициативна група – Гоце Делчев – Гърмен – Хаджидимово\". Във времето от 14.00 часа до 15.30 часа в Градския парк, ще има офис на открито за предоставяне на информация за дейността на МИГ. В 15.30 часа ще бъде официалното откриване на празника в парка, а от 16.00 часа до 19.00 часа отново там, ще се състои изложение на местни производители от общините Гоце Делчев, Гърмен и Хаджидимово, съпроводено с фолклорна програма на самодейни групи от района. \r\nПрограмата продължава на 18 октомври с награждаване на участниците в конкурса „Да върнем книгите в ръцете на децата”, което ще се състои в 17.30 часа в малката зала на Дома на културата. \r\nКулминацията на тържествата по повод 106-ата годишнина от Освобождението на града, ще бъде на 19 октомври. Програмата ще започне в 11.00 часа с полагане на венци и цветя на паметника на Гоце Делчев на Попови ливади, а след това в 12.00 часа, ще бъдат положени цветя пред паметника на Пейо Яворов в Градския парк с участието на ученици от ПГ по МСС „Пейо Яворов”. В 15.00 часа в района на бившата казарма в Гоце Делчев ще бъде открит паметник по повод 85-ата годишнина от създаването на Военно поделение в гарнизон Неврокоп. В 16.45 часа ще се положат венци и цветя на паметника на ген. Стилян Ковачев, а след това на паметната плоча на Пейо Яворов на ул. „Търговска\" и паметника на Христо Ботев. В 17.30 часа Негово Високопреосвещенство Неврокопският митрополит Серафим ще отслужи заупокойна молитва и благодарствен молебен в катедралния храм „Св. св. Кирил и Методий”. Програмата ще продължи с полагане на венци и цветя на паметника на Гоце Делчев на централния площад в 18.00 часа. Веднага след това ще започне празничното шествие от площад „Гоце Делчев” до паметника на загиналите във войните, което ще бъде под съпровода на Гвардейския духов оркестър. В 18.30 часа на площад „Македония\", жителите и гостите на град Гоце Делчев ще могат да наблюдават уникалния спектакъл на националната гвардейска част, наречен „Искри“. Веднага след това, отново на площад „Македония\", ще започне тържествена заря-проверка, посветена на 106-ата годишнина от Освобождението на града.", "date": "2018.10.15", "title": "Благоевград: В Общински исторически музей - Гоце Делчев ще бъде открита изложба „106 години от Освобождението на Неврокоп и Пиринския край от турско робство“"}
{"url": "http://www.focus-news.net/news/2018/10/15/2578382/patriarh-neofit-shte-poseti-troyanskata-sveta-obitel-navrah-rozhdeniya-si-den.html", "text": "Негово Светейшество Българският патриарх и Софийски митрополит Неофит ще отбележи своя 73-ти рожден ден. \r\nПо този повод Светейшият патриарх ще посети Троянската света обител, където ще бъде отслужена света божествена литургия и благодарствен молебен за здравето и дългоденствието на първосветителя на родната ни църква. Това съобщиха от  Софийска митрополия . \r\nПатриарх Неофит призовава всички, които желаят да изразят уважение към него, да насочат вниманието си като вземат участие в дарителската кампания за набиране на средствата за закупуването на апарат ROTEM SIGMA за ІІ-ра САГБАЛ „Шейново”, който е жизнено необходим за диагностициране на кръвозагуба при пациенти с тежки усложнения. \r\nКато изказва всесърдечна благодарност на всички, Негово Светейшество благопожелава здраве, благоденствие, мир, любов и преуспяване в добрите начинания. \r\nСредствата могат да бъдат превеждани на сметка: \r\nСОФИЙСКА МИТРОПОЛИЯ \r\nБългария, София 1000, ул. „Цар Калоян“ 7 \r\nБАНКОВА СМЕТКА: \r\nСИБАНК ЕАД \r\nIBAN: BG95BUIB98885000036301 \r\nBIC: BUIBBGSF Светското име на Негово Светейшество Българския патриарх и Софийски митрополит Неофит е Симеон Николов Димитров. Роден е на 15 октомври 1945 г. в град София. След завършване на основното си образование, през есента на 1959г. е приет за ученик в Софийската духовна семинария, тогава намираща се на заточение при гара Черепиш, курсa на която завършва през 1965 г. \r\nОт септември 1967 г. е студент в Духовната академия \"Св. Климент Охридски\" в София, която завършва през 1971 г. \r\nОт есента на 1971 до 1973 г. той е на богословска специализация в катедрата по \"Църковно пение\" при Московската духовна академия. От 01 септември1973 г. е назначен за преподавател по източно-църковно пение и диригент на студентския хор при Духовната академия \"Св. Климент Охридски\" в София. \r\nНа 03 август 1975 г. в Троянската св. обител е постриган в монашество с името Неофит от Българския патриарх Максим, под духовното старчество на тогавашния игумен архимандрит Геласий . На 15 август с.г. патриарх Максим го ръкополага в йеродяконски чин, а на 25 март 1976 г. в столичния катедрален храм \"Св. Неделя\" и за йеромонах. \r\nОт 30 септември 1975 г. той е диригент на Софийския свещенически хор, а от 15 юли 1977 г. е и старши преподавател по източно-църковно пение и богослужебна практика в Духовната академия в София, какъвто остава до края на 1980г. Един от основателите на световноизвестния хор за източноцърковно пеене \"Св. Йоан Кукузел\". \r\nПо време на това негово служение, на 21 ноември 1977 г. в столичния катедрален храм \"Св. Неделя\" е възведен в архимандритско достойнство от Българския патриарх Максим. От 01 януари 1981 г. до декември 1985г. архимандрит Неофит е протосингел на Софийската митрополия. На 08 декември 1985 г. в Патриаршеската катедрала \"Св. Александър Невски\" е хиротонисан в епископски сан с титлата \"Левкийски\" и е назначен за втори викарий на Софийския митрополит. \r\nОт 01 декември 1989 г. епископ Неофит е ректор на Духовната академия \"Св. Климент Охридски\" в София, а на 26 юли 1991 г. е избран и за пръв декан на възстановения от 01 юли същата година. Богословски факултет при Софийския университет \"Св. Климент Охридски\". Този пост той заема до януари 1992 г. \r\nОт 27 януари 1992 г. е назначен за главен секретар на Св. Синод и председател на Църковното настоятелство при патриаршеската катедрала \"Св. Александър Невски\". \r\nНа 27 март 1994 г. е избран, а на 03 април с.г. е и канонически утвърден за Доростолски и Червенски митрополит. От 17 декември 2001 г. по решение на Петия църковно-народен събор Доростоло-Червенска епархия е разделена на Русенска и Доростолска епархии, а той се титулува Русенски митрополит и наместник на възстановения Доростолски митрополитски престол. \r\nПрез годините на църковния разкол винаги е отстоявал позициите на каноничния Свети Синод на Българската православна църква, начело със своя духовен наставник, блаженоппочиналия и приснопаметен Български патриарх и Софийски митрополит Максим. \r\nНа 02 декември 2008 г. Русенски митрополит Неофит получава званието \"доктор хонорис кауза\" на Софийския университет \"Св. Климент Охридски\". Званието е връчено за цялостен принос в развитието на духовността в СУ и за активното му участие във възстановяването на Богословския факултет. \r\nНа 22 юни 2010 г. Негово Високопреосвещенство митрополит Неофит е удостоен от Президента на Република България с орден „Св. Кирил и Методий” – огърлие „за особено значимите му заслуги за развитието на Духовната академия „Св. Климент Охридски”, за приноса му за развитие на научно-просветителските връзки и взаимоотношения между източните и западните християни и по повод неговата 65-годишнина”. \r\nНа 24 февруари 2013 г., неделя, на Патриаршески избирателен църковен събор в София Русенският митрополит Неофит е избран за Български патриарх и Софийски митрополит. \r\nИнтронизацията на Негово Светейшество Неофит като патриарх Български е извършена още същия ден в патриаршеската катедрала \"Св. Александър Невски\".", "date": "2018.10.15", "title": "Патриарх Неофит ще посети Троянската света обител навръх рождения си ден"}
{"url": "http://www.focus-news.net/news/2018/10/15/2578375/prof-anastas-gerdzhikov-s-parvoto-pravitelstvo-na-boyko-borisov-ne-rabotehme-s-tova-rabotim-mnogo-dobre.html", "text": "С първото правителство на Бойко Борисов не работехме, с това работим много добре. Това каза проф. Анастас Герджиков, ректор на Софийски университет “Св. Климент Охридски“, в разговор с Илиана Беновска в предаването \"Беновска пита\" по „Радио К2\" и „Канал 3\", съобщиха от  екипа на предаването . \r\nВодещата Илиана Беновска посрещна госта си проф. Анастас Герджиков с думите „Отдавна Ви каня, най-накрая дойдохте. А, да видим, дали ще отговаряте!“ и започна с първия си въпрос – как вървят, могат ли да бъдат ръка за ръка властта и образованието? Той заяви, че не могат, но въпросът е дали могат да работят заедно и продължи с думите: „През годините се е видяло, че могат и да работят, могат и да не работят. Сегашното правителство е добър пример. С първото правителство на Бойко Борисов не работехме никак добре, докато с това работим много добре.“ Беновска попита каква е разликата, след като Борисов е бил и в двете правителства, а професорът отговори, че предполага, че и той еволюира, но главната причина е реформата, която се прави през последните пет години и която е подкрепена от всички политически партии. \r\nВодещата Илиана Беновска попита: „Вие наистина ли сте убеден, че родителите и студентите са доволни от висшето образование?“ Проф. Анастас Герджиков заяви, че те по принцип не са доволни и от училищното, и от висшето образование, а Беновска го попита защо и каза, да не ги заклеймява. Ректорът е съгласен с мнението на родителите, че и в двата вида образование има проблеми, но е против сравнението, което медиите правят между българските висши училища и чуждестранните.  \r\n„Не стана ли твърде лесно да бъдеш висшист?“ попита водещата Илиана Беновска. „Стана. И това е проблем“, заяви проф. Анастас Герджиков и добави, че проблемът е, че когато години наред системата е водила по грешната посока да се приемат колкото може повече студенти, качеството на образование пада още на входа. Стана ясно, че преди 20 години едва 20% от випуска е бил приеман във висше учебно заведение, а сега 80%. Илиана Беновска допълни, че сега даже не достигат бройки студенти. Ректорът заяви, че „така попадат едни 60% във висшето образование, които нямат желание или нямат качества за това“. Илиана Беновска даде личен пример с времето, в което едно от нейните деца е трябвало да избира какво да учи за висшето си образование в България. Тогава тя е казала на детето си, че ще учи право, защото това е универсално образование, а в отговор получила думите: „Аз съм цял живот отличничка и няма да кандидатствам за специалност, където приемат с двойки. Ще кандидатствам там, където е най-високият бал и ще влезна с 6“. Така и се е получило. Беновска обърна внимание на проблема, че някои специалности са обезценени заради ниския успех, с който се приема за тях и попита Ректора как ще отговори на младите студенти. Проф. Анастас Герджиков започна отговора си, като каза, че в случая с правото това не е вярно, защото миналата година са приемали с петици и шестици. Според него това, че един човек е приет с тройка, защото е бил последен в класирането, не означава, че всички са приемани с тройки. Той каза, че е правилен подходът с намаляването на кандидатстудентските места и въпросът е не защо има незапълнени места, а защо толкова голям процент от завършилите са приети. Илиана Беновска се съгласи с него и напомни времето, в което в икономиката, образованието и други ресори се е планирало. Тя даде пример с това, че има глад за среднотехнически кадри, защото са закрити среднотехническите училища. Проф. Анастас Герджиков посочи, че са се преследвали две цели, които взаимно се изключват. „От една страна, европейската цел е да имаме по-голям процент висшисти между 30 и 34 години, а от друга страна е идеята за дуалното образование. Не е възможно и двете“, допълни той. \r\nЗа дуално образование и планова икономика \r\nСлед като чу мнението му като ректор на най-голямото висше учебно заведение в България относно редуцирането на бройките студенти, приети за висше образование, Илиана Беновска сподели с него проектът, по който от около една година работи екипът на „Беновска пита“, свързан с дуалното образование и ползите от него и допълни, че всички министри искат връщане на техникумите в съответните ресори. Тя допълни, че не е лошо ректорите да подкрепят министрите в това им искане, за да могат те от своя страна да получат съдействие за редукцията на кандидатстудентски места. Проф. Анастас Герджиков каза, че не е почитател на плановата икономика и според него планирането на приема е невъзможно. Той смята, че не можем да знаем колко юристи, икономисти и специалисти от новите професии ще ни трябват в бъдеще, затова правилното за него е бройките като цяло да се редуцират. На въпроса на Беновска за това колко лекари и медицински сестри ще ни трябват, той отговори: „Можем да кажем, че ще ни трябват много лекари, не можем да кажем колко“. От друга страна, редуцирането на бройките места във висши учебни заведения ще повиши качеството на образование. За авторитета и качеството на образование в СУ „Св. Климент Охридски“ \r\nИлиана Беновска попита „Колко е висок авторитетът на Софийския университет?“ в три посоки – в България, в Европа и в света. „Аз в света не мога преценя колко е популярен Софийският университет, смятам, че е. В Европа със сигурност е, а в България очевидно е най-престижният университет, той е най-старият и най-големият“, отговори проф. Анастас Герджиков. Той съди това по първото място в рейтинговата система в страната, на което е университетът в повечето направления, в интернационален мащаб това е единственият български университет в първите 1000. Стана ясно, че Софийският университет е в първите 4% университети в света, а именно в топ 800 от 20 хиляди. Водещата Илиана Беновска попита „До колко тази много модерна тема, която кара много от младите хора и техните родители да искат да отидат да учат в чужбина, че там учебният процес е по-иновативен, по-политематичен и по-атрактивен?“  \r\nРекторът не отрече това твърдение, че със сигурност има университети, които превъзхождат Софийския университет, но каза, че масовата причина е, че младите хора търсят реализация в чужбина. Той даде пример със себе си, който също е учил в чужбина – в Германия и каза, че правейки сравнението, той не намира разлика. Проф. Анастас Герджиков не отрече, че има области, в които не можем да се съревноваваме с университети с повече средства.  \r\n„Убеден ли сте, че лекционните курсове, които отделните преподаватели подготвят по своите програми, съответстват на нивото на Софийския университет по съдържание, по начин на експонация, по привлекателност за студентите?“, попита Илиана Беновска и като косвен наблюдател каза, че има много какво да се желае. Ректорът заяви, че по отношение на качеството на курсовете няма място за притеснение. Водещата каза, че не е чула да се влиза на внезапни проверки в лекционните курсове. Основното притеснение на проф. Анастас Герджиков е до колко те се осъвременяват, защото предметите се развиват с всяка изминала година. „В Софийския университет със сигурност като във всеки български университет изоставаме повече, отколкото в някоя държава с повече средства“, допълни той и призна, че изоставаме с модерните технологии, защото те изискват средства и обучение. Ректорът припомни, че преди 15 години той е бил един от хората, които най-много са държали да се въведе атестация на преподавателите и е имало случаи, в които два негови курса са оценени различно. Водещата се съгласи с него, допълни, че това е двустранен процес и попита „Къде е двустранната връзка със студентите?“  \r\nПри отговора на проф. Анастас Герджиков, че атестацията е тази двустранна връзка, Беновска попита дали правят анонимни анкети. „Атестацията на преподавателите е в голямата си част атестация от страна на студентите.“, каза ректорът и допълни, че всяка година правят анкети, които стават все по-многобройни. \r\n„Хрумвало ли Ви е да станете студент за един ден?“, попита Илиана Беновска „да седнете, няма да бъде много автентично, но от първа ръка, от банката на студента да погледнете с неговите очи преподавателя, да усетите атмосферата“. Ректорът отговори, че би го направил, но не знае до колко ще бъде полезно, защото в различните специалности студентите гледат с различни очи. Водещата каза, че с удоволствие би проследила един такъв експеримент, защото това може да даде отговори на много въпроси на студентите. Според нея като се постави човек на мястото на другия разбира и слабите, и силните страни и го каза и от гледна точка на бивш преподавател. Проф. Анастас Герджиков се съгласи, че това е интересен метод, който ще обсъди с колегите си. \r\nЗа съвместната инициатива за медийна кампания в подкрепа на българското висше образование \r\nВъв връзка с традицията всеки път, в който идва нов гост в предаването „Беновска пита“ заедно да осъществяват съвместни инициативи, Илиана Беновска попита „Вие каква инициатива ще предложите между университета, Канал 3 и Радио К2?“  \r\nПроф. Анастас Герджиков предложи инициативата на ректора на НАТФИЗ, който казва, че университетът са завършили много хора, които са реализирани успешно в България и чужбина, а някои от тях дори са носители на Оскар и затова никой не може да го убеди, че това висше училище подготвя по-лоши специалисти от някое в чужбина. Затова ректорът на Софийския университет „Св. Климент Охридски“ предложи медийна кампания в подкрепа на тази теза и допълни, че е готов да говори и със Съвета на ректорите, за да я подкрепи и той. Илиана Беновска попита в какъв срок ще се реализира тази инициатива, защото тя кореспондира пряко и с работата на „Беновска пита“ по темата с дуалното образование и каза, че инициативата е чудесна.  За битовите проблеми на СУ „Св. Климент Охридски“ \r\nВодещата започна темата за битовите проблеми на университета и попита „На кой идиот му хрумна да настанява момчета и момичета в една стая?“  \r\nРекторът каза, че това е грешка и проблемът е бил много по-голям, а Илиана Беновска веднага го попита да не би да е „за“ Истанбулската конвенция. Проф. Анастас Герджиков каза, че погрешното настаняване не е свързано само със слагането на хора от различен пол в една стая, а е имало и случаи, в които 12 човека са настанени в стая за трима.  За него истинският проблем е, че в резултат на големите средства, отпуснати за ремонт на висшите учебни заведения и многото ремонти, които са започнати в цялата страна, изведнъж се е оказало, че има недостиг на 500-600 места в Софийския университет. „Проблемът не е в отделните грешки. Проблемът е, че имаме недостиг на легла тази година“, каза той.  За стипендиите   \r\nВъв връзка с важната за студентите тема, свързана със стипендиите, водещата Илиана Беновска попита „Как можем да преодолеем тази европейска директива, която поставя на преден план определени специалности, които получават големи европейски стипендии, а в същото време деца с много по-висок успех в други специалности не получават?“  \r\nСпоред проф. Анастас Герджиков, това е въпрос на национално решение и добави: „Това, че европейските стипендии, които са една малка част от общата сума, се разпределят по определен начин, решен в Европа, не означава, че ние не можем да имаме национална политика и я имаме“. Стана ясно, че министърът на образованието е казал, че ще се стимулират със стипендии специалности, които се търсят малко, а са нужни на обществото. „А специалностите, които са с най-висок бал като медицина и психология? Те как да бъдат стимулирани?“, попита Беновска. Ректорът каза, че при тях няма нужда от стимулиране. „Те получават стипендии. Въпрос на национална политика е еднакви стипендии ли ще получават, или ще ги насочваме и към нетърсените специалности, от които имаме нужда“, допълни той.  \r\nЗа финал Илиана Беновска подари на проф. Анастас Герджиков клубната тениска на „Беновска пита“ и му пожела да знае верния отговор на въпроса „Защо съм ректор?“. Той отговори, че се надява, че е ректор за доброто на университета и от своя страна й подари книгата си, свързана с качествата на владетелите преди 2000 години. Илиана Беновска пък му връчи книгата си с интервю с Ахмед Доган и го помоли след предаването да й надпише книгата. Така завърши разговорът между проф. Анастас Герджиков и Илиана Беновска в седмичното обзорно политическо предаване „Беновска пита“ по „Канал 3“ и „Радио К2“ на 14.10.2018г.", "date": "2018.10.15", "title": "Проф. Анастас Герджиков: С първото правителство на Бойко Борисов не работехме, с това работим много добре"}
{"url": "http://www.focus-news.net/news/2018/10/15/2578376/bbc-bavarskiyat-sayuznik-na-merkel-tarpi-ogromni-zagubi.html", "text": "Християнсоциалният съюз (ХСС) търпи огромни загуби на провинциалните избори в Бавария и губи абсолютното си мнозинство, съобщава  BBC . \r\nЗелените се нареждат на второ място, а антиимигрантската партия „Алтернатива за Германия“  влиза в местния парламент за първи път. ХСС управлява в Бавария почти единовластно от 1957 г., но изгуби подкрепата си заради поляризиране на обществото по теми като миграцията. Според първите резултати ХСС ще може да формира ново правителство. По предварителни официални данни  той печели приблизително 37 на сто от гласовете, което е с цели 10 пункта по-малко отпреди 4 години, втора е ляво ориентираната Партия на зелените, която е промигрантски настроена и има 18 на сто от гласовете на избирателите. Трети са групата на т. нар. независими кандидати, известни като Свободните гласоподаватели, след тях четвърта е „Алтернатива за Германия“ с 10 на сто от гласовете.  На пето място остава националният коалиционен партньори на Меркел от лявоцентристката Социалдемократическа партия (СДП), с по-малко от 10 на сто гласове. В момента в публичното пространство се разпространяват спекулации, че СДП може да излезе от федералното управление, за да оцелее като партия.  \r\nХСС управлява самостоятелно десетилетия наред в определено  консервативна страна, но опитите й напоследък да засили тона и политиките си по адрес на миграцията доведе до сериозни сблъсъци с г-жа Меркел и рикошира върху самия Съюз. Резултатите обаче са „лоша новина“ и за самия канцлер. Бавария е отражение на случващото се на национално равнище, където партиите от традиционния център-дясно и център-ляво губят влияние. Анализаторите очакват крайните резултати да се оформят след две седмици, когато ще се гласува за местен парламент и в провинция Хесeн.   Какво се случва с ХСС? \r\nУспехът на „Алтернатива за Германия“ в Бавария не е толкова голям, както в Източна Германия, но изглежда, че тази партия отне много от гласовете на ХСС. Затова и сегашният премиер на Бавария Маркус Зьодер, заяви, че „едно от най-важните неща, които трябва да се направят, е да се гарантира стабилността и управляемостта на провинцията.“   Ключови факти за Бавария   \r\n\tБлизо 13 милиона постоянни жители и най-голяма по територия сред  16-те федерални провинции в Германия;  \r\n\tСтолицата й Мюнхен е трети по големина град след Берлин и Хамбург;  \r\n\tПровинцията е втора по БВП сред 16-те германски провинции;  \r\n\tИсторически консервативен регион, със силни католически и местни традиции;   \r\n\tИндустриален център с развити автомобилна и ИТ промишленост.  Каква е по-голямата картина? \r\nТези резултати са сериозно предупреждение за Ангела Меркел, която само преди месеци формира крехка коалиция с ХСС и СДП. И двете партии търпят големи загуби в Бавария.   \r\nСпоред пратеника на  BBC  за изборите в Бавария Джени Хил, те са илюстрация за сложността на промяната, пред която се изправят големите наложили се в Европа партии.  \r\nДнес избирателите се насочват към нови и по-малки партийни обединения.   Ивелина Ватова", "date": "2018.10.15", "title": "BBC: Баварският съюзник на Меркел търпи „огромни загуби“"}
{"url": "http://www.focus-news.net/news/2018/10/15/2578384/plovdiv-povishena-e-opasnostta-ot-padashti-kamani-po-patishtata-v-planinskite-rayoni-na-oblastta.html", "text": "Повишена е опасността от падащи камъни по пътищата в планинските райони на областта особено по направленията Асеновград - Смолян, Кричим - Девин и Юговско ханче - Югово - Лъки. Това съобщиха за  Радио „Фокус“ - Пловдив  от Областно пътно управление. До 31 октомври преминаването по пътя Югово - Лъки ще се осъществява в едната лента поради пропадане на част от пътното платно. Движението в проблемния участък се регулира с пътни знаци. Ограничено е движението по пътя Плодовитово – Първомай – Асеновград при км 6+832 в района на моста над река Марица за камиони над 5 тона. Причината е намален габарит на пътното платно на стоманения мост на реката. Обходният маршрут за водачите е по пътя Стара Загора – Поповица и пътя София – Пловдив – Свиленград. Движението по пътя Белица – Загражден – Давидково в участъка от км 13+500 от Държавно ловно стопанство ”Кормисош” след с. Белица до границата с област Смолян при км 18+431 е ограничено за всички моторни превозни средства. Срокът е до 21 декември 2018 г.. До 2 ноември движението по пътя Пловдив - Асеновград ще се извършва двупосочно в едното платно поради ремонтни дейности. Остава валидно ограничението за преминаване на камиони по-високи от 4 метра през тунелите по пътя Асеновград - Смолян. Обходният маршрут за водачите е по пътя Кричим - Девин. Забранено е и преминаването на тежкотоварни моторни превозни средства над 12 тона по пътя Поповица - Болярци. \r\nДвижението в Пловдив е интензивно. Колони от автомобили се образуват по булевардите „Найчо Цанов“, „Христо Ботев“, „Цар Борис III Обединител“, „Васил Априлов“, „Руски“, „Пещерско шосе“, „Шести септември“, „Източен“, „Санкт Петербург“ и „Освобождение“. Пътните настилки са сухи. \r\nМария РУСЕВА", "date": "2018.10.15", "title": "Пловдив: Повишена е опасността от падащи камъни по пътищата в планинските райони на областта"}
{"url": "http://www.focus-news.net/news/2018/10/15/2578372/publichna-diskusiya-shte-uspeyat-li-evropeyskite-politicheski-partii-da-otgovoryat-na-ochakvaniyata-na-grazhdanitei-shte-se-provede-v-sofiya.html", "text": "Публична дискусия на тема „Към изборите за ЕП 2019: ще успеят ли европейските политически партии да адресират приоритетите на гражданите и техните идеи за Бъдещето на ЕС?“ ще се проведе в Дома на Европа на ул. „Г. С. Раковски“ № 124 от 10.00 до 12.00 часа.  \r\nФорумът има за цел да предостави на заинтересуваните и критично мислещи граждани възможност за открита дискусия с български евродепутати от основните политически сили по най-актуалните европейски въпроси, касаещи бъдещето на ЕС, и да допринесе за повишаване на тяхната информираност по предложенията за обновление на европейския демократичен проект.  \r\nСвоето виждане по темата ще споделят членовете на Европейския парламент Георги Пирински (С&Д) и Ангел Джамбазки (ЕКР). Ева Майдел (ЕНП) и Светослав Малинов (ЕНП) ще се включат с видеообръщения към участниците.  \r\nОсновните теми на дискусията са:  \r\nПовече сигурност за европейските граждани: към обща европейска отбрана и европейски решения на проблемите с миграцията, граничния контрол и вътрешната сигурност;  \r\nКак да подобрим функционирането на ЕС чрез реформа на европейските институции и политики и укрепване на европейската демокрация?  \r\nЩе съответства ли новият европейски бюджет на амбициите за по-просперираща, сигурна и солидарна Европа?  \r\nКак да използваме инерцията от успешното българско председателство на Съвета на ЕС, за да остане България в центъра на дебата за бъдещето на Европа?", "date": "2018.10.15", "title": "Публична дискусия „Ще успеят ли европейските политически партии да отговорят на очакванията на гражданите?“ ще се проведе в София"}
{"url": "http://www.focus-news.net/news/2018/10/15/2578378/kathimerini-sadbata-na-prespanskoto-sporazumenie-shte-stane-yasna-tazi-sedmitsa-vnimanieto-se-nasochva-kam-glasuvaneto-v-gratskiya-parlament.html", "text": "Очаква се тази седмица да стане ясна съдбата на споразумението за името, подписано от Гърция и Македония през юни тази година. Договорът влиза в парламента в Скопие в началото на седмицата, а вниманието постепенно се насочва и към перспективите в Гърция и произтичащите от споразумението проблеми за крехката управляващата коалиция в Атина, коментират в редакцията на електронното издание на вестник  Kathimerini . \r\nМедийните доклади от почивните дни предполагат, че премиерът на Македония (в източника – БЮРМ) Зоран Заев ще успее да събере гласовете на 80 депутати, необходими за конституционните промени. В случай че Заев не успее да осигури подкрепата, от която се нуждае, той ще се изправи срещу предсрочни избори, най-вероятно на 25 ноември. \r\nВ Атина се подготвят и за двата сценария. Ратифицирането на споразумението от Преспа ще доведе до разрив в коалицията в Атина, тъй като на дневен ред ще бъде подготовката за внасянето на договора за обсъждане в гръцкия парламент. \r\nМинистърът на отбраната Панос Каменос, който е начело на младшия коалиционен партньор „Независими гърци“ (ANEL), многократно заяви, че ще гласува срещу сделката в парламента. Все пак става все по-ясно, че министър-председателят Алексис Ципрас може да разчита на подкрепата на други народни представители както за договора за името на Македония, така и при потенциален вот на доверие срещу кабинета му.  \r\nИма съмнения относно това как Каменос ще реши да действа. Правителствени източници предполагат, че вероятно той ще се придържа към коалицията до края на годината, отчасти, за да претендира за кредит за изплащане на заплати със задна дата за членове на Въоръжените сили на Гърция. Въпросът трябва да бъде обсъден през декември. Ципрас и Каменос се бяха съгласили да обсъдят споразумението за името през март, когато най-вероятно темата окончателно ще се пренесе в Атина с предположението, че в Скопие вече ще бъде ратифицирано. Въпреки това, с оглед политическите съюзи, които очевидно се променят преди изборите през следващата година, и рейтингите на „Независими гърци“ в проучванията на общественото мнение, които сочат, че партията няма да влезе отново в парламента, не е ясно какъв курс на действие ще избере Каменос. \r\nОчевидно едностранното решение на Каменос да предложи алтернатива на договора за името по време на посещение във Вашингтон и да приветства значението на САЩ като стратегически партньор бе широко разглеждано като стъпка към автономия в момент, когато правителството се опитва да се сближи с Русия. Ципрас ще посети лидера на Кремъл Владимир Путин на 7 декември, припомнят от редакцията. Тереза Герова", "date": "2018.10.15", "title": "Kathimerini: Съдбата на Преспанското споразумение ще стане ясна тази седмица, вниманието се насочва към гласуването в гръцкия парламент"}
{"url": "http://www.focus-news.net/news/2018/10/15/2578386/vecherni-novosti-sarbiya-kade-shte-otidete-na-more-prez-2019-gi.html", "text": "Тъй като завърши този сезон, много туристи вече започнаха да резервират почивка за 2019 г., предава в електронното издание на  „Вечерни новости“ . Официално ценовите списъци за следващия летен сезон на туристическите агенции ще бъдат обявени на 1 ноември, но немалко пътници вече са се забързали да подсигурят своето място под слънцето, пише медията, като уточнява, че предварителните резервации се приемат за хотели и апартаменти, с които агенциите ще работят сигурно през следващата година. Макар че изглежда, че е рано, агенциите решават през лятото с кои обекти ще подпишат нов договор, а това зависи и от жалбите на туристите. А именно, ако гостите са доволни от някой апартамент и няма оплаквания, договорът ще е подписан дори през лятото и до края на август ще е заплатено капаро,  предава Радио \"Фокус\" в рубриката \"Балкански туристически часовник\" . \r\nСъщото важи и за хотелите и през ноември се знае в кои съоръжения агенцията ще наеме настаняване и точно в кои стаи. „Вечерни новости“ цитира Желена Миланович, представител на туристическа агенция, която настоятелно препоръчва на всички, които знаят какво искат, да резервират настаняване през есента, най-късно на Панаира на туризма, в края на февруари. За тези, които не знаят, и най-важното за тях е цената на споразумението, никога не препоръчва да плащат почивката веднага щом се появи ценовата листа. И добавя, че понякога се получава така че \"last minute\" е по-евтин от \"first minuta\", защото след това има недоволни, според нея. \r\nУточнява се обаче, че тези, които плащат на \"first minute\", са печеливши, защото ще изплатят ваканцията на вноски до 10 месеца, така че те ще бъдат върнати без дългове. Също така, такива туристи могат да изберат настаняване с най-добро съотношение цена/качество. Онези, които чакат \"последната минута\", винаги трябва да разчитат на компромиси, дори ако получат добра цена. \r\n„Нашите туристи заплащат почивката си на две големи вълни. Първата е в Панаира на туризма, т.е. през март, когато отстъпката \"first minute\", която понякога е 50%. Втората вълна на плащане започва от май, когато времето свърши и туристите са сигурни, че лятото ще дойде“, казва тя и се добавя, че най-много обаче местните агенции имат през април, когато се купуват първомайски оферти.", "date": "2018.10.15", "title": "„Вечерни новости“ (Сърбия): Къде ще отидете на море през 2019 г.?"}
{"url": "http://www.focus-news.net/news/2018/10/15/2578387/sofiya-vavezhda-se-vremenna-organizatsiya-na-dvizhenieto-za-provezhdane-na-praznika-na-aviatsiyata.html", "text": "Въвежда се временна организация на движението за провеждане на празника на авиацията. Това съобщиха от пресцентъра на  Столична Община .  \r\nОт 8.00 часа до приключване на мероприятието се забранява престоят и паркирането на пътни превозни средства на паркинга на северозападната страна на паркинга на пл.“Св.Александър Невски“ между ул.“Оборище“ и ул.“11-август“, като се осигури място за паркиране на четири автомобила.", "date": "2018.10.15", "title": "София: Въвежда се временна организация на движението за провеждане на празника на авиацията"}
{"url": "http://www.focus-news.net/news/2018/10/15/2578389/narodniyat-predstavitel-ot-gerb-andrian-raykov-shte-provede-priemna-za-grazhdani-vav-vetovo.html", "text": "Народният представител от ГЕРБ – Русе Андриан Райков ще проведе приемна за граждани в град Ветово /Община Ветово/. Това съобщиха от пресцентъра на партията. Тя ще се проведе от 10.30 часа в офиса на партията в града, който се намира на втория етаж в бившия Младежки дом. Записванията за приемната стават на място или на телефон 0988 971 734.", "date": "2018.10.15", "title": "Народният представител от ГЕРБ Андриан Райков ще проведе приемна за граждани във Ветово"}
{"url": "http://www.focus-news.net/news/2018/10/15/2578355/ochakva-se-bsp-da-vnese-motivite-za-vota-na-nedoverie-kam-kabineta-borisov-3-na-tema-zdraveopazvane.html", "text": "Очаква се БСП да внесе мотивите за вота на недоверие към кабинета „Борисов 3“ на тема „Здравеопазване“. Мотивите са разделени на три части: сегашното състояние и проблеми в здравеопазването; предложенията на правителството за реформи в сектора и алтернативата на БСП във „Визия за България“. Мотивите бяха готови още преди седмица, но БСП обяви, че преди да ги внесе, ще проведе извънпарламентарни консултации със съсловните организации в сектор „Здравеопазване“. Днес се очаква да се проведе последната среща от консултациите, а след това се очаква ръководството на партията да внесе мотивите по вота на недоверие в деловодството на Народното събрание.  \r\nПГ на „БСП за България“ разполага със 79 народни представители, чиито подписи са достатъчни за внасянето на мотивите и проекторешението за вот на недоверие. Решението за вот на недоверие бе взето на 29 септември 2018 г. на заседание на Националния съвет на БСП. Поводът за вота е влошаващото се състояние на здравеопазването и готвените от управляващите реформи. \r\nДеница КИТАНОВА", "date": "2018.10.15", "title": "Очаква се БСП да внесе мотивите за вота на недоверие към кабинета „Борисов 3“ на тема „Здравеопазване“"}
{"url": "http://www.focus-news.net/news/2018/10/15/2578391/sport-italiya-pobedi-s-10-polsha-v-mach-ot-ligata-na-natsiite.html", "text": "Отборът на Италия победи с 1:0 Полша в мач от Група 3 на дивизия А от турнира за Лигата на нациите. Голът за гостите отбеляза Кристиано Бираги в 90-ата минута. Това беше първа победа за футболистите на  Роберто Манчини, с която те продължават битката с Португалия за първото място в групата.  \r\nИталия вече има четири точки, с две по-малко от Португалия. Предстои директен мач помежду им, но португалците имат и среща по-малко. \r\nПоляците ще завършат на последно място и ще изпаднат в по-долна дивизия.", "date": "2018.10.15", "title": "Спорт: Италия победи с 1:0 Полша в мач от Лигата на нациите"}
{"url": "http://www.focus-news.net/news/2018/10/15/2578390/pregled-na-osnovnite-temi-v-starozagorskiya-pechat.html", "text": "„Августиада `2018“ се превърна във визитка на Стара Загора за развитието на туризма“ е водещо заглавие на вестник  „Старозагорски новини“ .  „Със седмото си поредно издание Фестивалът на виното и културното наследство „Августиада `2018“ се утвърди като визитка на Стара Загора за развитието на туризма“, заяви председателят на старозагорската ТПП Олег Стоилов при откриването на феста, което се състоя в събота на Античната улица. Думите му бяха потвърдени задочно от министъра на туризма Николина Ангелкова, която изпрати поздравителен адрес за събитието. В него министър Ангелкова изказва благодарност към организаторите, че вече 7 години помагат на развитието на туризма в България. По данни на туристическото министерство през миналата година в местата за настаняване в Стара Загора с капацитет над 10 легла са пренощували над 74 хиляди души, което показва, че местната власт работи усилено за развитие на туристическата услуга в региона.  \r\nА за превръщането на „Августиада“ в традиционна част от културния календар на Стара Загора благодарност в словото си изказа зам.-кметът на община Стара Загора Красимира Чахова. На откриването присъстваха още Иванка Сотирова, зам.-кмет по хуманитарни дейности на община Стара Загора, областният управител Гергана Микова, Лиляна Арсова, главен директор „Туристическа политика“ в Министерството на туризма, Бони Бонев, председател на Българо-швейцарската търговска камара, Яо Чаоин, икономически и търговски съветник в Китайското посолство у нас, гости от различни страни и много старозагорци. Тук бяха и новата „Царица на Августиада `2018“ Маргарита Лъчезарова и подгласничките ѝ Цветелина Иванова и Мария Петрова. В изложението на вина участваха над 30 български и чужди винарни, като най-големия интерес предизвика австрийско пенливо вино с 23-каратово злато. Любителите на виното можеха да избират всеки по свой вкус от многобройните предложения на производителите. Вниманието на посетителите привличаха и щандовете за кулинарни продукти като италианска паста и сръбски айвар, маслини, сосове, както и швейцарски шоколад. Кулинарният сектор бе представен и с гурме корнъра на Лапидариума. На сцената на Античния форум през целия ден имаше богата фолклорна програма с участието на кукерски групи, танцови и певчески състави от Стара Загора, Старозагорски минерални бани, Чирпан, Първомай, Хасково, Димитровград, Карнобат и Ямбол. На 14 октомври късно следобед на специална церемония бяха наградени вината, спечелили най-много гласове от посетителите на изложението. Представителите на испанското училище за сомелиери пък бяха подготвили своя специална награда за най-високо оцененото от тях вино.  \r\n„В Стара Загора СДС обсъди мерки за вдигане на доходите в страната“, пише още изданието. Тази събота Съюзът на демократичните сили проведе в Стара Загора семинар под мотото „Десният път за повишаване на доходите“. На форума са били обсъдени някои от належащите мерки за ръст на месечното заплащане в България. Това съобщиха по време на брифинг в неделя председателят на „сините“ Румен Христов, зам.-председателят на партията и районен кмет в София Теодор Петков и председателят на Областния съвет на СДС - Стара Загора - Николай Александров. Тримата определиха намаляването на административната тежест като цел номер едно пред държавата, за да бъдат стимулирани малките и средни предприятия. „СДС предложи в своята предизборна програма увеличение на прага за регистрация по ДДС от 50 хил. лв., колкото е в момента, на 100 хил. евро. Такава е европейската практика, а по този начин ще дадем стимул на микробизнеса да се развива възможно най-бързо“, разкри една от обсъжданите точки на семинара Румен Христов. „Мерките за вдигане на доходите на българските граждани са много и те трябва да бъдат подети незабавно, защото е срамно българската държава да стои твърдо на последното място в ЕС по показател работна заплата“, посочи Теодор Петков. „Нека да помогнем на малкия и среден бизнес да разгърне потенциала си, за да може той да осигури по-добро заплащане, а от там да вдигнем и потреблението в страната“, призова Николай Александров. Организираният от СДС семинар в Стара Загора, за който формацията е срещнала помощта на фондация „Конрад Аденауер“, продължава линията на партията от последната ѝ национална конференция, а именно това е „Европейски граждани с европейски доходи“, обясни Румен Христов. Седесарите за пореден път призоваха за запазване на плоския данък, като по думите им той се е доказал във времето като добре работещ данъчен механизъм. „Сините“ обаче се обявиха категорично против една от мерките на финансовото министерство, свързана с повишаване на максималния осигурителен праг от 2600 на 3000 лв. По думите им това ще се отрази негативно на бизнес нагласите у нас. Николай Александров обърна внимание и на предложената от здравното министерство нова вноска, отбелязвайки, че наливането на допълнителен финансов ресурс в една нереформирана система с много течове ще доведе до потъване на средствата.  \r\nНа 11 ноември активът на СДС се събира на програмна конференция, чиято основна цел ще бъде вземане на окончателно решение за бъдещото участие на формацията в изборите за Европейски парламент и местни органи на управление през 2019 г. „Това, което можем да кажем към момента, е, че предоставяме на местните си структури пълна свобода на действие. Нашата формация разполага с над 200 общински съветници в страната и по този показател сме с най-солидно представителство сред останалите десни партии“, изтъкна Румен Христов.  \r\n„Малтийският орден дари реаномобил на УМБАЛ „Киркович“ е друго заглавие от страниците на ежедневника. Благотворителният жест към най-голямата болница в Старозагорска област се случи със съдействието на народния представител Спас Панчев. Посланикът на Малтийския орден в България Камило Дзуколи пристигна в петък в Стара Загора, за да връчи лично на директора на УМБАЛ „Проф. д-р Стоян Киркович“ ключовете на реаномобил. До сега лечебното заведение, обслужващо няколко области, е разполагало само с 3 доста поостарели линейки. Дарената линейка от Малтийския орден е напълно оборудвана със системи за мониториране и обдишване на пациенти, включително и на деца. „Реаномобилът разполага с всичко необходимо. Искрено благодаря на господин Дзуколи за разбирането, което проявиха към Университетската болница в Стара Загора. Линейката, която получихме като дарение, ще позволи да оптимизираме и съкратим времето за транспортиране на тежко болни пациенти“, бяха първите думи на директора на УМБАЛ „Киркович“ проф. Йовчо Йовчев. Искрени благодарности той изрази и към народния представител от Старозагорски избирателен район Спас Панчев, с чието посредничество се случи дарението. Дареният реаномобил е втора употреба, но преди да потегли към Стара Загора, в Италия са били направени пълни технически прегледа както на двигателя, така и на медицинската апаратура. Понастоящем обаче той е най-модерната и нова линейка на УМБАЛ „Киркович“. Депутатът от наскоро отцепилата се от коалиция „БСП за България“ партия (БЗНС „Ал. Стамболийски“) Спас Панчев определи посланика на Малтийския орден като човек с огромно сърце, който от 11 години в България помага на здравни институции и хора в нужда. „Колко наглед дребни неща са донесли радост на стотици българи вече нямам спомен. За някой една подарена линейка, която не е нова - е нищо, но този жест има важно значение за работата на болницата в Стара Загора, чието ръководство в лицето на проф. Йовчев прави всичко възможно да реши проблема с унаследените финансови проблеми и вече е намалило с около 7 млн. задълженията към доставчици“, отбеляза Панчев.  \r\nОт своя страна посланикът на Малтийския орден Камило Дзуколи разкри, че ще покани папа Франциск да посети Стара Загора на 6 май следващата година. Главата на Римокатолическата църква ще бъде на посещение от 5 до 7 май 2019 г. в България и една от визитите му ще бъде в Града на липите. Малтийският орден е основан преди близо 1000 г. в Йерусалим, където е създал и първата си болница, обгрижвала бедните и ранените. Въпреки че през годините орденът е бил принуден да сменя местонахождението си - Родос, Кипър и накрая остров Малта, от самото си създаване до днес, основната му мисия е да оказва помощ. „Ние сме християни-католици, но нашата мисия е обърната към хората - към болния, сирака, самотната майка, възрастния човек и никога не питаме кой каква религия изповядва и от какъв етнос е“, коментира пред старозагорските медии посланик Дзуколи. Той уточни, че малтийският орган е признат по дипломатическа линия преди 55 години. До рухването на Берлинската стена орденът е имал 50 посолства в Западна Европа, Африка и Латинска Америка, а понастоящем те са 108, включително в София, Москва, Букурещ Белград, Сараево, Тирана и т.н. И навсякъде, където Малтийският орден присъства с дипломатическа мисия, се правят дарения на болници, медицински центрове, създава временни хосписи в райони, засегнати от природни катаклизми или военни сблъсъци. Посолството на Малтийския орден в България е открито през 2005 г. и оттогава досега в страната ни е реализирало над 500 дарения в 170 населени места. Сред оказаната помощ са линейки, медицинско-диагностична апаратура, операционно оборудване, медикаменти и др. В последните 3 години орденът е финансирал изграждането на интернет зали за бежанци в Свиленград, а от 6 години организира летни лагери на деца-сираци с увреждания.  \r\nДарението, направено в УМБАЛ „Киркович“, беше уважено от пpeзидeнта нa Итaлиaнcкaтa тъpгoвcкa кaмapa Mapкo Moнтeки, както и от диpeктopа нa Peгиoнaлнaтa здpaвнoocигypитeлнa кaca в Стара Загора д-p Жyлиeтa Здpaвкoвa. Новата придобивка за УМБАЛ „Проф. д-р Стоян Киркович“ дойде буквално два дни, след като болницата за пореден път бе утвърдена като университетска, на база положителна акредитационна оценка, заедно със столичните „Александровска“ и „Пирогов“.", "date": "2018.10.15", "title": "Преглед на основните теми в старозагорския печат"}
{"url": "http://www.focus-news.net/news/2018/10/15/2578392/sinodalno-izdatelstvo-podgotvi-kniga-za-sv-machenik-neofit-v-navecherieto-na-rozhdeniya-den-na-sveteyshiya-balgarski-patriarh-neofit.html", "text": "За рождения ден на Българския патриарх и Софийски митрополит Неофит, 15 октомври, с благословението на Светия Синод на Българската православна църква - Българска патриаршия, Синодално издателство подготви нова книга, посветена на небесния покровител на Българския патриарх -  мъченик и чудотворец Неофит Никийски, предаде репортер на  Агенция \"Фокус\" .  \r\nНикола ПЕТКОВ", "date": "2018.10.15", "title": "Синодално издателство подготви книга за св. Мъченик Неофит в навечерието на рождения ден на Светейшия български патриарх Неофит"}
{"url": "http://www.focus-news.net/news/2018/10/15/2578393/plovdiv-vavedena-e-vremenna-organizatsiya-na-dvizhenieto-po-bul-balgariya-zaradi-remont.html", "text": "Временна организация на движението е въведена по бул. „България“ в Пловдив. Това съобщиха за  Радио „Фокус“ – Пловдив  от топлофикационното дружество в града. Причината е започването на финални дейности по изграждане на нов главен топлопровод в част от кръстовището на бул. „България“ и бул. „Васил Априлов“. В рамките на следващите седмици ще бъдат изградени последните 30 метра от новия магистрален топлопровод, като изкопните и монтажни дейности ще протекат поетапно по протежение на десния завой от бул. „Васил Априлов“ към бул. „България“ в посока изток. По време на първи етап се предвижда затваряне на участък от около 60 метра в южното платно на бул. „България“, като движението ще се осъществява двупосочно в северното платно на пътната артерия. Във втория етап ще се затвори за движение част от източното платно на бул. „Васил Априлов“, а движението ще се осъществява двупосочно в западното платно. След приключване на изкопните дейности ще бъде възстановена асфалтовата настилка.", "date": "2018.10.15", "title": "Пловдив: Въведена е временна организация на движението по бул. „България“ заради ремонт"}
{"url": "http://www.focus-news.net/news/2018/10/15/2578394/smolyan-do-20-kmchas-e-ogranichena-skorostta-po-patya-smolyan-madan-pri-srutishteto-kray-selo-tikale-dvizhenieto-se-osashtestvyava-v-ednata-lenta.html", "text": "Сухи и нормално проходими са пътищата в областта. Това съобщи за  Радио „Фокус“ – Смолян  дежурният в Областно пътно управление – Смолян. Времето е слънчево и ясно. През нощта не са получавани сигнали за инциденти по пътищата в областта. Движението по пътя Смолян – Мадан, при срутището на разклона за село Тикале се регулира със светофарна уредба и скоростта е ограничена до 20 км/час. Трафикът се осъществява в дясната пътна лента. Заради пресечения релеф на областта е повишена опасността от падащи камъни и свличане на земни маси по всички пътища в област Смолян, затова водачите трябва да шофират с повишено внимание и съобразена скорост. Пропаднали пътни банкети и пътни платна затрудняват движението по направленията Хвойна – Чепеларе – местност Рожен, Широка лъка – Девин, Рудозем – Бяла река, Рудозем – Смилян. Движението по път ІІІ-866 Девин – Михалково, в отсечката от новопостроения път при строителството на язовир „Цанков камък“ собственост на НЕК, която не се поддържа от ОПУ - Смолян се осъществява с повишено внимание, съобразно създадената организация на движение, поради опасност от паднали камъни и свлечени земни маси върху платното за движение.. \r\nВ Смолян пътните настилки сухи. Автомобилният трафик е интензивен по бул. „България“, улиците „Първи май“, „Родопи“, „Тракия“, „Хан Пресиян“, както и по входно-изходните артерии на града. \r\nНели ГЕРГЬОВСКА", "date": "2018.10.15", "title": "Смолян: До 20 км/час е ограничена скоростта по пътя Смолян – Мадан при срутището край село Тикале, движението се осъществява в едната лента"}
{"url": "http://www.focus-news.net/news/2018/10/15/2578395/politika-sarbiya-srabskiyat-patriarh-iriney-zapochva-poseshtenie-v-cherna-gora.html", "text": "Сръбският патриарх Ириней започва посещение в Черна гора, съобщава електронното издание на белградския ежедневник  \"Политика\" . \r\nГоворителят на черногорската полиция Тамара Павичевич увери, че \"патриархът на Сръбската православна църква (Ириней) може да влезе на територията на страната. В момента не съществува правна пречка за престоя на патриарха в нашата страна\", подчерта Павичевич пред местните медии.  \r\nОт редакцията припомнят, припомня, че патриарх Ириней пристига на посещение в понеделник в Черна гора, където ще бъде придружаван от Антиохийския патриарх Йоан. На фона на съобщението на визитата на духовниците черногорските медии, позовавайки се на източници от правоохранителните органи, разпространиха информация, съгласно която сръбският патриарх няма право да пресича черногорската граница.  Тереза Герова", "date": "2018.10.15", "title": "\"Политика\" (Сърбия): Сръбският патриарх Ириней започва посещение в Черна гора"}
{"url": "http://www.focus-news.net/news/2018/10/15/2578397/plovdiv-izlozhbata-sezoni-na-zhoro-komsalov-shte-bade-otkrita-v-narodna-biblioteka-ivan-vazov.html", "text": "Откриват изложбата „Сезони“ на Жоро Комсалов, съобщиха от  Народна библиотека „Иван Вазов“  в Пловдив. Събитието ще се състои в 18.00 часа в Изкуствотеката на библиотеката. Тя включва декоративни и приложни творби, създадени  основно с техниката на стъклопластиката. Изложбата „Сезони“ може да бъде видяна до края на месец октомври. \r\nЖоро Комсалов е роден в Пловдив. Той е един от създателите на Галерията за детско творчество, работил е в структурите на културата, в Народна библиотека „Иван Вазов“ и др. Има седем самостоятелни изложби, основно в сферата на декоративното и приложно изкуство. Автор е на три стихосбирки.", "date": "2018.10.15", "title": "Пловдив: Изложбата „Сезони“ на Жоро Комсалов ще бъде открита в Народна библиотека „Иван Вазов“"}
{"url": "http://www.focus-news.net/news/2018/10/15/2578398/pregled-na-osnovnite-temi-vav-velikotarnovskiya-pechat.html", "text": "„Скривалище в центъра на В. Търново става многоетажна сграда с паркинг“ е заглавие от първа страница на областния всекидневник  „Янтра Днес” . Община Велико Търново стартира първите стъпки за изграждането на многоетажна сграда с панорамна тераса и подземен паркинг в центъра на града, непосредствено зад Факултета по изобразително изкуство. „Царевград Търнов“ помага с 500 лв. духовия оркестър на СУ „Емилиян Станев“, пише още вестникът. Общинската агенция по туризъм „Царевград Търнов“ ще подпомогне с 500 лв. дарителската кампания за духовия оркестър към СУ „Емилиян Станев“. Инициативата е на управителя на общинското дружество Борислав Йорданов. „Млад мъж загина при падане от над 50 м“ е новина от криминалната хроника. В изданието ще откриете и материал, който разказва за церемонията, на която 155-ма курсанти положиха клетва в НВУ „Васил Левски“, а тържеството бе посетено от министъра на отбраната. „Локомотив“ (ГО) би „Арда“ с 1:0 в контрола в Мъглиж“ е новина от спортните страници.  \r\n„Антарктида стана бяла любовница и за търновеца Мирослав Цветанов“ е заглавие от другия областен ежедневник  „Борба“ .  В две български експедиции на Антарктида е участвал търновецът Мирослав Цветанов и признава, че би искал още няколко пъти да се върне на ледения континент. Бил още ученик, когато за пръв път прочел за Антарктида. „Красимир КАРАКАЧАНОВ: „Ако правителството изкара четиригодишния си мандат, доброволната казарма ще бъде върната законно“ е друга тема от вестника. Над 5500 човека не достигат, за да бъде попълнен целият състав на българската армия. Най-голям е недостигът на офицери в сухопътните войски. Това заяви в петък във Велико Търново вицепремиерът и министър на отбраната Красимир Каракачанов. „27-годишен алпинист загина при чистене на силоз в Полски Тръмбеш“ е новина от криминалната хроника. На първа страница на областния ежедневник ще намерите и статия, в която се разказва за 37 двойки от община Павликени, които „са доказателство, че търпението и любовта са в основата на дългия и щастлив брак“.", "date": "2018.10.15", "title": "Преглед на основните теми във великотърновския печат"}
{"url": "http://www.focus-news.net/news/2018/10/15/2578399/burgas-dvizhenieto-tryabva-da-se-osashtestvyava-s-povisheno-vnimanie-po-pat--7306-v-uchastaka-lozarevo-chubra-ot-km-0-do-km-15-poradi-remontni-deynosti.html", "text": "Нормално натоварено е движението в областта. Това съобщи за  Радио „Фокус“ - Бургас  дежурният от Областно пътно управление. Няма затворени пътища и пътни участъци, пътищата са сухи и нормално проходими, видимостта е отлична. Движението трябва да се осъществява с повишено внимание по път ІІІ-7306 в участъка Лозарево – Чубра от км 0+000 до км 15+000 поради частични ремонтни дейности на асфалтовата настилка. Участъкът е сигнализиран с пътни знаци, а срокът за това ограничение е до 30 октомври 2018 г. \r\nВ града движението е натоварено в района на кръстовището с кръгово движение „Трапезица“, по централната улица „Христо Ботев“, по някои участъци от ул. „Янко Комитов“ в жк. „Славейков“, както и на кръстовището с кръгово движение на бул. „Стефан Стамболов“ в посока бул. „Транспортна“. \r\nДеница ДИМИТРОВА", "date": "2018.10.15", "title": "Бургас: Движението трябва да се осъществява с повишено внимание по път ІІІ-7306 в участъка Лозарево – Чубра от км 0 до км 15 поради ремонтни дейности"}
{"url": "http://www.focus-news.net/news/2018/10/15/2578400/pazardzhik-otstranyavat-padnalo-darvo-na-tsentralniya-bulevard-balgariya.html", "text": "Работници отстраняват паднало дърво на централния булевард „България“ в Пазарджик, предаде репортер на  Радио „Фокус“ – Пазарджик . Дървото е паднало още в неделния ден като вероятната причина е изсъхване в основата, където се е пречупило. Група работници с камион режат клоните на дървото, което се намира на тротоара и не пречи на трафика по булеварда, който е интензивен. \r\nВаня НИКОЛОВА", "date": "2018.10.15", "title": "Пазарджик: Отстраняват паднало дърво на централния булевард „България“"}
{"url": "http://www.focus-news.net/news/2018/10/15/2578401/kyustendil-vavedena-e-vremenna-organizatsiya-na-dvizhenie-po-patya-rila-rilski-manastir-pri-selo-pastra-zaradi-remont-na-vodoprovod.html", "text": "Въведена е временна организация на движение по пътя Рила – Рилски манастир при село Пастра заради ремонт на водопровод. Това съобщи за  Радио „Фокус” – Кюстендил  дежурният в Областно пътно управление – Кюстендил. До 31 октомври движението при километър 11 от пътя се осъществява само в едната лента. Затворена е лентата за движение в посока Рила, движението се осъществява двупосочно в посока село Пастра. Участъкът е сигнализиран с пътни знаци. Движението в района на срутището по пътя за Рилски манастир се регулира със светофарна уредба. Движението при километър 27 се осъществява само в едната лента поради извършване на аварийно-възстановителни дейности – обрушване на ската. Преминаването на моторни превозни средства се ограничава за кратки периоди от по 10 минути. Срокът на временната организация за движение е до 31 октомври.  С нормална интензивност е трафикът по автомагистрала „Струма”, по път Е-79, както и по направлението София – Кюстендил. Слабо натоварен е трафикът по посока ГКПП „Гюешево”. \r\nВенцеслав ИЛЧЕВ", "date": "2018.10.15", "title": "Кюстендил: Въведена е временна организация на движение по пътя Рила – Рилски манастир при село Пастра заради ремонт на водопровод"}
{"url": "http://www.focus-news.net/news/2018/10/15/2578385/advokat-anton-stankov-ima-dve-opasnosti-zabaveno-ili-pribarzano-pravosadie-za-ubiystvoto-v-ruse.html", "text": "Има две опасности: забавено или прибързано правосъдие за убийството в Русе. Това каза за сутрешния блок „Добро утро, България“ на  Радио „Фокус“  адвокат Антон Станков, министър на правосъдието в правителство на Симеон Сакскобургготски и бивш съдия. Той бе категоричен, че известното за МВР до момента не трябва да бъде изнасяно в медиите и достъпно до всички, като уточни, че  тайната на разследването е уредена в законодателството. Адвокат Антон Станков не се ангажира с мнение относно версия за убийството без наличието на категорични факти и доказателства.  \r\n„Не ми допада това, че този криминален случай се използва с политически цели. В България все още има много неразкрити убийства и това ескалира недоверието към действията на МВР  и разследващите органи. В конкретния случай според мен органите се справиха отлично. Проблемите в съдебната власт обаче започват от квалификацията, минават през кариерното развитие и оценката на работата на съдиите. Проблеми нямаше, когато бяхме тоталитарна държава. Сега въпросът е проблемите да бъдат извеждани в политически приоритети и да бъдат решавани. Нужни са по-дългосрочни стратегии в политически план, конкретно в областта на правосъдието, и приемственост в реформите“, обясни адвокат Антон Станков. Според него връщането на смъртното наказание у нас е абсурдно, въпреки възникналите дебати, най-вече заради международните ангажименти на България. Няма пропуски в работата на МВР и разследващите органи по случая с убитата журналистка в Русе, коментира той и допълни, че тежката работа по делото в юридически план по защитата и проверката на версиите предстои .", "date": "2018.10.15", "title": "Адвокат Антон Станков: Има две опасности: забавено или прибързано правосъдие за убийството в Русе"}
{"url": "http://www.focus-news.net/news/2018/10/15/2578404/pss-dobri-sa-usloviyata-za-turizam-v-planinite.html", "text": "Добри са условията за туризъм в планините. Това съобщиха за  Агенция „Фокус“  от Планинската спасителна служба (ПСС). Времето е ясно. По билата духа слаб до умерен вятър. Сутрешните температури са от 3° до 6°. Лифтовите съоръжения не работят. Няма регистрирани инциденти с туристи за последното денонощие. \r\nИнформация за обстановката в планините може да намерите на  . \r\nТелефоните на ПСС са: 02/ 9632000 и 088 1470", "date": "2018.10.15", "title": "ПСС: Добри са условията за туризъм в планините"}
{"url": "http://www.focus-news.net/news/2018/10/15/2578403/veliko-tarnovo-selata-ovcha-mogila-i-kozlovets-sa-bez-voda.html", "text": "Без вода до 17.00 часа остават две села на територията на община Свищов. Това съобщиха за  Радио „Фокус“ – Велико  Търново от ВиК - Велико Търново. причината е извършване на профилактика на водопроводната мрежа и съоръженията към нея. Водоподаването ще е нарушено в селата Овча могила и Козловец. От дружеството се извиняват за причинените неудобства и уверяват, че при възможност водата ще бъде пусната по-рано. \r\nМария НЕДЕВА", "date": "2018.10.15", "title": "Велико Търново: Селата Овча могила и Козловец са без вода"}
{"url": "http://www.focus-news.net/news/2018/10/15/2578405/aktsenti-v-predavaneto-zona-kyustendil-na-radio-fokus-pirin.html", "text": "В съвместното предаване на  Радио „Фокус” – Пирин  и  Община Кюстендил  -  „Зона Кюстендил” , ще поставим акцент върху провелата се тридневна национална информационна среща за приемната грижа в Кюстендил. В рамките на срещата бяха обсъдени напредъкът, супервизията и обученията по проекта за приемна грижа в страната. В нея участваха всички 28 области партньори по проекта – администратори, началници на областни екипи по приемна грижа и социални работници, както и представители на консултативния експертен съвет и на националния екип. Наш събеседник по темата ще бъде Радостина Ночева, администратор на проект „Приеми ме” за Община Кюстендил.  \r\nХудожествена галерия „Владимир Димитров – Майстора“ ще бъде домакин на Зонална изложба „Струма“. В изложбата ще се включат художници, чиято творческа зона са областите Кюстендил, Перник и Благоевград. За предстоящата културна проява ще разговаряме с Валентин Господинов, директор на галерията в града.  \r\nВъв втората част на предаването ще поставим акцент върху деня на свети Иван Рилски, който всяка година се отбелязва на 19 октомври. На тази дата Българската православна църква почита най-великия български светец, небесен закрилник на целия български народ и основател на най-величествения манастир в България – Рилската света обител. По темата ще говорим с теолога Любляна Начева, експерт в направление „Духовно развитие и работа с подрастващите“ към Община Кюстендил. Историкът към Регионалния исторически музей в града Явор Митов ще ни разкаже повече за пещерата на светеца край село Гърбино.  Предаването „Зона Кюстендил” се излъчва всеки понеделник, от 10.00 часа до 11.00 часа. Телефонът за връзка с нас е 078/ 55 18 50. Водещ на предаването е Венцеслав Илчев.", "date": "2018.10.15", "title": "Акценти в предаването „Зона Кюстендил” на Радио „Фокус” – Пирин"}
{"url": "http://www.focus-news.net/news/2018/10/15/2578407/sliven-intenziven-e-trafikat-po-patishtata-v-oblastta.html", "text": "Интензивен е трафикът по пътищата в Сливенска област, съобщиха от  Областно пътно управление - Сливен . \r\nЗатворени за тежкотоварни автомобили над 10 т целогодишно са проходите Твърдишки и Вратник. Опасност от падащи камъни има по пътя Сливен – Ичера – Градец. Ремонтни дейности се извършват по планинските пътища в района на Котел и в община Нова Загора. Движението по път ІІ-57 в участъка от село Пет могили до село Новоселец от км 31+900 до км 40+650 се осъществява с повишено внимание поради частични ремонтни дейности на асфалтовата настилка. Движението се регулира с пътни знаци. Ремонтът ще приключи в края на февруари 2019 г.", "date": "2018.10.15", "title": "Сливен: Интензивен е трафикът по пътищата в областта"}
{"url": "http://www.focus-news.net/news/2018/10/15/2578406/pregled-na-osnovnite-temi-v-shumenskiya-pechat.html", "text": "„Председателят на Народното събрание ще съдейства за национален статут на паметник „Създатели на българската държава“, е водещото заглавие във вестник  „Шуменска заря“ . Председателят на Народното събрание Цвета Караянчева се ангажира да помогне паметник „Създатели на българската държава“ да придобие по –бързо статут на национален. „Ще говоря с министъра на културата и ще съдействам, защото такова национално богатство трябва да бъде запазено. Трябва да се отпускат средства, за да може да се съхранява. Това е паметник на България, това е паметник на Европа и ние трябва да бъдем горди, че имаме такава история и трябва да я споделяме с децата си“, каза Цвета Караянчева, след като разгледа символа на българската държава. Проблемът със статута на паметника и нуждата му от реставрация беше поставен на председателя на парламента от кмета на Шумен Любомир Христов. Стойността на ремонта възлиза на 860 000 лева, което е непосилно за общинския бюджет.  \r\n„Председателят на парламента награди певците победители“, е акцент от стр. 2 в броя. Председателят на българския парламент Цвета Караянчева връчи наградите на победителите Михаил Михайлов и Петя Петрова в завършилия в събота в Шумен Международен конкурс за камерно пеене „Панчо Владигеров“.  \r\n„Изложбата „Спасението“ ще гостува в читалища от региона“, информира ежедневникът. Документалната изложба „Спасението“ на Регионален исторически музей, посветена на 75-та годишнина от спасяването на българските евреи, ще гостува в пет читалища в региона през тази седмица. Инициативата се осъществява от областна администрация в Шумен със съдействието на Регионалния исторически музей и ще бъде реализирана в изпълнение на Комуникационната стратегия на Република България за ЕС за 2018 г. в рамките на дейност „Провеждане на комуникационни инициативи за отбелязване на приноса на Република  България в спасяването на евреите от холокоста. \r\n„Инспекторът от БАБХ остава за постоянно в ареста“, съобщава изданието. Обвиненият за държане на наркотици с цел разпространение и за отглеждане на марихуана, 32-годишният Красен Крумов, остава за постоянно в ареста. Това постанови Шуменският окръжен съд, след като изслуша пледоариите на прокуратурата и на защитата. Младият мъж беше задържан на 10 октомври след полицейска проверка на пътя. Разследващите са го следили доста време преди да го арестуват, като са работили по сигнал.", "date": "2018.10.15", "title": "Преглед на основните теми в шуменския печат"}
{"url": "http://www.focus-news.net/news/2018/10/15/2578402/niderlandskiyat-ministar-na-otbranata-namirame-se-v-sastoyanie-na-kibervoyna-s-rusiya-vlagame-poveche-sredstva-v-razuznavatelnite-sluzhbi.html", "text": "Нидерландия се намира в състояние на кибервойна с Русия. Това заяви министърът на отбраната на европейската страна Анк Бейлевелд в интервю за местна телевизия, цитирано от руската информационна агенция  EA Daily . \r\nПо този начин министърът коментира инцидента, който се е случил през април в близост до седалището на Организацията за забрана на химически оръжия (ОЗХО) в Хага, когато четирима души с руски дипломатически паспорти са били задържани в близост до автомобил, оборудван със специфична електроника.  \r\n\"Това, което се случи, е наистина опасно\", категорична бе Бейлевелд. На въпрос дали може да определи сегашната ситуация между двете страни като кибервойна, нидерландският министър увери: \"Да, така стоят нещата. Трябва да се освободим от наивността в тази сфера и да предприемем мерки\". \r\nСъгласно думите й, след неотдавнашните събития Министерството на отбраната на Нидерландия е увеличило разходите за киберсигурност. \"Влагаме повече средства в разузнавателните служби, за да имаме възможност да видим какво се случва и да предприемем мерки в случай на необходимост\", допълни Бейлевелд. Същевременно тя съобщи, че НАТО разглежда предложението на Нидерландия да използва свои специалисти по кибератаки. Тереза Герова", "date": "2018.10.15", "title": "Нидерландският министър на отбраната: Намираме се в състояние на кибервойна с Русия, влагаме повече средства в разузнавателните служби"}
{"url": "http://www.focus-news.net/news/2018/10/15/2578409/pazardzhik-zhena-nahapana-ot-bezdomno-kuche-e-potarsila-pomosht-v-speshnoto-otdelenie-na-oblastnata-bolnitsa.html", "text": "През „Спешното отделение“ на областната болница в Пазарджик е преминала жена, която е нахапана от бездомно куче, съобщи за  Радио „Фокус“ – Пазарджик  директорът на здравната заведение д-р Васил Вълчев. Той обясни, че лекарите са направили всичко необходимо – раните са обработени, изписани са нужните медикаменти. „Нараняванията на жената са такива, че не се е наложила хоспитализация“, допълни д-р Вълчев. \r\nВаня НИКОЛОВА", "date": "2018.10.15", "title": "Пазарджик: Жена, нахапана от бездомно куче, е потърсила помощ в „Спешното отделение“ на областната болница"}
{"url": "http://www.focus-news.net/news/2018/10/15/2578388/dots-d-r-todor-chobanov-za-kashtata-na-peyo-yavorov-dostoynstvoto-na-nashiya-narod-i-kauzata-v-sluchaya-e-mnogo-po-golyama-ot-finansovoto-izmerenie-na-tozi-vapros.html", "text": "Достойнството на нашия народ и каузата в случая е много-голяма от финансовото измерениe на този въпрос. Това каза зам.-кметът на София по направление “Култура, образование, спорт и превенция на зависимости” доц. д-р Тодор Чобанов във връзка със съдбата на къщата на Пейо Яворов в столицата, предаде репортер на  Агенция „Фокус“ . „Надявам се къщата музей на Яворов, който е една от знаковите  личности на българския пантеон на духа, да бъде съхранена в ръцете на обществото. След като стана ясно, че има ипотеки и сградата се появи за публична продан, кметът потърси премиера и министъра на културата с желанието обществото да направи всичко необходимо тази знакова сграда да бъде спасена:, каза Чобанов и уточни, че това е битка на десетки години. „Част от достойнството ни като народ е да пазим паметта на знаковите личности. Влизаме в една процедура, юристите на институциите ще намерят най-добрия и удобен за всички механизъм, който да ни доведе до доброто решение, а именно Националния литературен музей, надявам се с наше партньорство, да може д бъде отговорния стопанин“, допълни зам.-кметът на София.  \r\n„На този етап можем да кажем, че институциите са се споразумели да се търси решение, което ще направи сградата изцяло обществена собственост - дали общинска, или държавна, както и в какви съотношения ще стане ясно св хода на конкретната юридическа работа“, заяви Тодор Чобанов. \r\nЧобанов поясни, че цената на имота се определя по процедури, но достойнството на нашия народ и каузата в случая е много-голяма от финансовото измерениe на този въпрос. „Надявам се още през следващите седмици институциите да изработят ясно механизма и да започне неговото прилагане. Дай Боже още през следващата година да можем да предприемем важни укрепителни действия, защото независимо, че къщата изглежда много добре в момента тя има сериозни конструктивни проблеми“, поясни той.", "date": "2018.10.15", "title": "Доц. д-р Тодор Чобанов за къщата на Пейо Яворов: Достойнството на нашия народ и каузата в случая е много по-голяма от финансовото измерениe на този въпрос"}
{"url": "http://www.focus-news.net/news/2018/10/15/2578412/kyustendil-chast-ot-tsentara-na-dupnitsa-e-bez-voda-poradi-remont-na-vodoprovod.html", "text": "Част от центъра на Дупница е без вода поради ремонт на водопровод. Това съобщи за  Радио „Фокус” – Кюстендил  Илия Илиев, управител на общинското ВиК дружество. По думите му без вода до 20.00 часа е част от центъра на града. Става въпрос за улиците „Венелин”, „Свети Георги”, „Трети гвардейски полк” и „Георги Икономов”, както и всички техни прилежащи пресечки. Причината за поредното спиране на водоподаването е ремонт на водопровода по улица „Венелин”. \r\nВенцеслав ИЛЧЕВ", "date": "2018.10.15", "title": "Кюстендил: Част от центъра на Дупница е без вода поради ремонт на водопровод"}
{"url": "http://www.focus-news.net/news/2018/10/15/2578413/inzh-evgeniya-takova-obshtina-tran-badeshtoto-razvitie-na-obshtinata-predvizhda-podobryavane-na-usloviyata-za-rabota-i-zhivot-chrez-investitsionni-proekti.html", "text": "Бъдещото развитие на Община Трън предвижда подобряване на условията за работа и живот чрез инвестиционни проекти. Това каза в интервю за сутрешния блок „Добро утро, България“ на  Радио „Фокус“  инж. Евгения Такова, директор на Дирекция „Устройство на територията общинска собственост и инвестиционна политика“ в Община Трън. По думите й развитието на туризма и селскостопанската дейност са други два стожера, които са в състояние да подпомогнат икономиката. В момента Общината има сключени договори и изпълнява проекти, свързани със социални услуги, уточни Такова. Тя каза още, че наскоро е бил изпълнен проект от фонд „Социална закрила“, с който е била подобрена базата на Центъра за настаняване на възрастни хора с физически увреждания. „Другият социален проект, по който работим, е „Щастливо детство“ чрез услуги за ранно детско развитие. Там, с помощта на привлечени специалисти – педиатри, стоматолози, психолози и с помощта на хора от Общината, изпълняваме услуга за превенция за увреждания в ранна детска възраст. Съответно се провежда широка информационна кампания, с която се подпомагат семейства в неравностойно положение“, обясни инж. Евгения Такова. Тя добави, че две поредни години Община Трън организира лятна подготовка на децата, намиращи се в предучилищна възраст. „Целта е децата да бъдат готови за първия учебен ден“, поясни Такова. Според нея, обаче, Трън има и един основен проблем пред себе си в лицето на общинската пътна мрежа. „Причината е, че през последните години са малко капиталовите средства, насочени към тази област“, коментира инж. Такова.", "date": "2018.10.15", "title": "Инж. Евгения Такова, Община Трън: Бъдещото развитие на Общината предвижда подобряване на условията за работа и живот чрез инвестиционни проекти"}
{"url": "http://www.focus-news.net/news/2018/10/15/2578416/pregled-na-osnovnite-temi-v-burgaskiya-pechat.html", "text": "„Нов опит за сплашване: Подпалиха дома на наш фоторепортер“, е водещото заглавие в днешния брой на вестник  „Черноморски фар“ . „Обгорена гума изпепели входната врата на Борислав Пенков“ и „Това е трета атака срещу собствеността му“, са подзаглавията на материала. В статията се посочва, че този път положението е било доста по-страшно от предните два случая, когато се е разминало само със счупени прозорци.  \r\n„Предложение: Архитект, скулптор и певец да се влеят в армията на почетните бургазлии“, е друга от водещите теми в днешното издание. С наближаването на празника на Бургас – Никулден, в Общинския съвет зачестяват докладните, с които се иска удостояване на определени личности със званието „Почетен гражданин“.  \r\n„Край на евтините санаториуми за тази година“, е акцент от първата страница на вестника. Националният осигурителен институт предприема действия за прекратяване на програмата за профилактика и рехабилитация за тази година поради изчерпване на предвидените за нея средства. \r\n„Мощна подкрепа за българските граничари пред поредната драма в Турция“, е друга тема от днешния брой на медията.  \r\nТемата на деня в изданието е: „Между 18 и 22 лева за новите четиривалентини срещу грип“; „Кампанията за имунизация започна, поставят ги при джипито и в РЗИ“.", "date": "2018.10.15", "title": "Преглед на основните теми в бургаския печат"}
{"url": "http://www.focus-news.net/news/2018/10/15/2578415/mvr-na-teritoriyata-na-tsyalata-strana-shte-badat-izvarsheni-zasileni-proverki-v-ramkite-na-operatsiya-na-tispol.html", "text": "От днес до 21 октомври 2018 г. на територията на всички държави членки на Европейската мрежа на службите на Пътна полиция (TISPOL), в това число и в нашата страна, ще бъдат извършени засилени проверки над товарните автомобили и автобусите. Това съобщиха от пресцентъра на  МВР . Подобни операции са заложени в графика на TISPOL, за да се обърне внимание на водачите, че при възникване на тежко пътнотранспортно произшествие, с участието на товарни автомобили, последиците и броят на загиналите и ранените са значително по-голям в сравнение с другите тежки инциденти на пътя. Основните причини за възникналите инциденти с участието на товарни автомобили и автобуси са неспазване времето за почивка от водачите, превишаването на скоростта, употребата на алкохол и упойващи вещества, превоз на необезопасени товари както и претоварването на автомобилите.  \r\nПроверките ще се правят по метода „широкообхватен контрол”, и ще се следи и за валидна задължителна застраховка „Гражданска отговорност” на автомобилистите, както и заплатена ли е необходимата винетна такса. Те ще се осъществяват съвместно със служители на Криминална полиция и на Изпълнителната агенция „Автомобилна администрация”. На място ще се следи за нелегални емигранти и трафик на хора; притежание и пренос на наркотични и упойващи вещества; транспортиране и притежание на незаконни огнестрелни оръжия; транспортиране на крадени стоки, превоз на стоки различни от упоменатите в документите за товара, обявени за издирване лица и други криминални престъпления.", "date": "2018.10.15", "title": "МВР: На територията на цялата страна ще бъдат извършени засилени проверки в рамките на операция на TISPOL"}
{"url": "http://www.focus-news.net/news/2018/10/15/2578418/liderat-na-bsp-korneliya-ninova-i-chlenove-na-rakovodstvoto-na-partiyata-shte-se-sreshtnat-s-lekarskiya-sayuz.html", "text": "От 10.30 часа председателят на НС на БСП  Корнелия Нинова, членове на ИБ на БСП и народни представители от ПГ на „БСП за България“ ще се срещнат с представители на Българския лекарски съюз в централата на БСП, на ул. Позитано №20. Това съобщиха от пресцентъра на  партията . След 11.00 ч. ще бъде дадено изявление.", "date": "2018.10.15", "title": "Лидерът на БСП Корнелия Нинова и членове на ръководството на партията ще се срещнат с Лекарския съюз"}
{"url": "http://www.focus-news.net/news/2018/10/15/2578408/die-sueddeutsche-zeitung-hss-tarsi-koalitsionen-partnyor-sled-sriv-na-izborite-za-bavarskiya-parlament.html", "text": "Християнсоциалният съюз (ХСС) търси партньор за съставянето на коалиция в Мюнхен, след като партията на Хорст Зеехофер събра около 37% на изборите за регионален парламент в най-голямата федерална провинция във ФРГ – Бавария, отбелязват в редакцията на  Die Sueddeutsche Zeitung , най-тиражираният вестник в Германия. \r\nУправляващата коалиция се нуждае от най-малко 97 места в парламента. Със спечелените 78 депутатски места ХСС няма да може да разчита на абсолютно мнозинство. Затова на преден план излизат коментарите за коалиция. От редакцията привеждат няколко възможни комбинации за бъдещото баварско правителство: \r\n1)\tЧерно-оранжево (ХСС и „Свободните избиратели“) \r\nПартията „Свободни избиратели“ печели 25 места в парламента, което означава, че черно-оранжевата коалиция ще може да разчита на 103 места в законодателния орган в Мюнхен.  \r\n2)\tЧерно-жълто (ХСС и Свободната демократическа партия) \r\nПравителство на ХСС и СвДП ще може да разчита на 88 места в парламента, които не гарантират абсолютно мнозинство. Анализаторите определят черно-жълтата коалиция  като „невъзможна“. \r\n3)\tЧерно-зелена (ХСС и „Зелени“) \r\nДвете партии биха получили 115 от 192-те места в парламента. „Зелени“ са окуражени от добрите резултати на изборите и биха могли да изместят политиката на новото баварско правителство вляво.  Двете партии може да намерят компромиси в редица области, например в тази околната среда и жилищната политика. Проблем – охраната по границата на Бавария, на която „Зелени“ се противопоставят. \r\n4)\tЧерно-червено (ХСС и ГСДП) \r\nКоалицията от ХСС и ГСДП е допустима, но едва ли ще бъде съставена. С общо 98 места в парламента, двете партии няма да имат абсолютното мнозинство.  \r\n5)\tОранжево-жълто-червено-зелено („Свободни избиратели“, СвДП, ГСДП, „Зелени“) \r\nКоалиция без ХСС при резултатите от изборите е почти невъзможна. Партиите биха събрали 92 места в парламента, т.е. няма да имат абсолютно мнозинство. Такова обаче може да бъде съставено с подкрепата на депутатите от „Алтернатива за Германия“. Но дори ХСС не иска да управлява съвместно с популистите.  Тереза Герова", "date": "2018.10.15", "title": "Die Sueddeutsche Zeitung: ХСС търси коалиционен партньор след срив на изборите за баварския парламент"}
{"url": "http://www.focus-news.net/news/2018/10/15/2578420/varna-remontni-deynosti-se-izvarshvat-na-patya-valchi-dol-suvorovo.html", "text": "Ремонтни дейности се извършват на пътя Вълчи дол – Суворово, предаде репортер на  Радио „Фокус“ – Варна . От Агенция \"Пътна инфраструктура\" призовават шофьорите да преминават с повишено внимание през участъка. Обстановката по пътищата в областта е спокойна. Преминаването по част от пътя Старо Оряхово – Гроздьово се осъществява в една лента поради частични ремонтни дейности на асфалтовата настилка. Организацията за движение е сигнализирана с пътни знаци. Частични ремонтни дейности се извършват на пътя между Девня – Суворово. Движението по пътя Кранево – Варна при 83 километър е ограничено за моторни превозни средства над 10 тона. Обходният маршрут е през Кичево и Оброчище. Преминаването по автомагистрала „Черно море“ преди Варна се осъществява в едно платно поради ремонт на асфалтовата настилка. Разрешено е да се преминава през лентите в посока от Бургас към Варна. \r\nДиана СТОЕВА", "date": "2018.10.15", "title": "Варна: Ремонтни дейности се извършват на пътя Вълчи дол – Суворово"}
{"url": "http://www.focus-news.net/news/2018/10/15/2578414/sport-grigor-dimitrov-ostava-v-top-10-novak-dzhokovich-veche-e-vtori.html", "text": "Григор Димитров остава в „Топ 10“ на световната ранглиста и през новата седмица. Първата ракета на България запазва деветата си позиция, въпреки отказа си от турнира в Шанхай. Още през следващата седмица обаче Димитров ще загуби още точки от актива си, тъй като няма да участва в надпреварата в Стокхолм.  \r\nШампионът от Шанхай Новак Джокович измести Роджър Федерер от второто място в ранглистата. Промяната е единствена в „Топ 10“. Начело остава испанецът Рафаел Надал. Четвърти и пети са съответно Хуан Мартин Дел Потро и Александър Зверев.", "date": "2018.10.15", "title": "Спорт: Григор Димитров остава в „Топ 10“, Новак Джокович вече е втори"}
{"url": "http://www.focus-news.net/news/2018/10/15/2578419/otnovo-ne-se-provede-planiraniyat-koalitsionen-savet-mezhdu-upravlyavashtata-koalitsiya.html", "text": "Отново не се проведе планираният коалиционен съвет между управляващата коалиция – между ГЕРБ и „Обединени патриоти“. На заседанието се очакваше лидерът на „Атака“ Волен Сидеров да постави темата за реформите и реорганизацията в МВР.   \r\nПрез миналата седмица среща също не се състоя, въпреки очакванията за такава.  \r\nПред „Нова телевизия“ вицепремиерът Красимир Каракачанов съобщи, че Коалиционния съвет няма се проведе заради ангажираността на някои от участниците. „Г-н Цветан Цветанов и г-н Валери Симеонов са в провинцията“, посочи той.", "date": "2018.10.15", "title": "Отново не се проведе планираният коалиционен съвет между управляващата коалиция"}
{"url": "http://www.focus-news.net/news/2018/10/15/2578423/sliven-ofitsialno-otkriha-obnoveniya-vhod-na-gradskata-gradina.html", "text": "Многоцветна плоча, изписана с части от патриотични стихове официално посрещна посетителите на Градския парк в Сливен. Тя е дело на младите художници от Национална художествена гимназия „Димитър Добрович”. Това съобщиха от пресцентъра на  Общината . \r\nПо време на откриването на 14 октомври заместник-кметът по хуманитарните дейности Пепа Чиликова поздрави организаторите и участниците в проекта. Тя използва случая да изрази радостта си от преобразяването и вдъхването на живот на едно от любимите на всички места в града, в цветно младежко пространство на открито. \r\nТалантливите младежи от група „Монолог” при Профилираната хуманитарна гимназия „Дамян Дамянов” забавляваха публиката с разнообразната си музикална програма. \r\nНа събитието присъстваха председателят на Общински съвет – Сливен Димитър Митев, секретарят на Общината Валя Радева, ръководството и учителският колектив на гимназията, ученици и граждани. \r\nСливен участва в проекта „_The Spot” по инициатива на учители и ученици от Национална художествена гимназия ,,Димитър Добрович”. \r\nПредложения за визията на плочата и облагородяването на пространството около нея се събираха през лятото от жителите на града под Сините камъни, които представяха конкретни мнения и идеи. \r\nИдеята се осъществява за първи път в България. Проектът се ръководи от сдружение „BG Бъди активен”, с финансовата подкрепа на Coca Cola Fondation.", "date": "2018.10.15", "title": "Сливен: Официално откриха обновения вход на Градската градина"}
{"url": "http://www.focus-news.net/news/2018/10/15/2578410/veliko-tarnovo-11-sm-e-dostignalo-nivoto-na-reka-dunav-pri-svishtov.html", "text": "С 2 см се е понижило нивото на река Дунав при Свищов за изминалото денонощие. Това съобщиха от  Хидрометеорологична станция - Свищов . Водният стоеж на реката там е 11 см, а температурата на водата - 16.6 градуса.  \r\nПредимно слънчево ще е времето над българския участък на Дунав. Преди обед на места има мъгла и ниска облачност, които ще се разсеят до пладне. Ще духа до умерен вятър от североизток. Максималните температури ще са между 19° и 21°.", "date": "2018.10.15", "title": "Велико Търново: 11 см е достигнало нивото на река Дунав при Свищов"}
{"url": "http://www.focus-news.net/news/2018/10/15/2578396/silistra-na-balotazh-shte-bade-izbran-kmet-na-kmetstvo-suhodol-obshtina-glavinitsa.html", "text": "На балотаж ще бъде избран кмет на кметство Суходол, община Главиница. Това съобщи за  Радио „Фокус“ - Шумен  Венцислав Маринов, председател на ОИК - Главиница. На първи тур Абедин Нури Рушид, издигнат от ПП ГЕРБ получил 191 действителни гласове, а неговият опонент Недрет Юсеин Алил от Движението за права и свободи – 189 действителни гласове. Вторият тур на изборите ще се проведе на 21 октомври. \r\nИвелина ИВАНОВА", "date": "2018.10.15", "title": "Силистра: На балотаж ще бъде избран кмет на кметство Суходол, община Главиница"}
{"url": "http://www.focus-news.net/news/2018/10/15/2578424/pregled-na-nyakoi-ot-osnovnite-temi-v-evropeyskiya-pechat-agentsiya-fokus.html", "text": "Резултатите от изборите в най-голямата германска провинция – Бавария, Брекзит и перспективите на договора за името в Гърция са част от основните теми, върху които акцентират европейските печатни издания. \r\n***  Християнсоциалният съюз (ХСС) търси партньор за съставянето на коалиция в Мюнхен, след като партията на Хорст Зеехофер събра около 37% на изборите за регионален парламент в най-голямата федерална провинция във ФРГ – Бавария, отбелязват в редакцията на  Die Sueddeutsche Zeitung , най-тиражираният вестник в Германия. \r\nУправляващата коалиция се нуждае от най-малко 97 места в парламента. Със спечелените 78 депутатски места ХСС няма да може да разчита на абсолютно мнозинство. Затова на преден план излизат коментарите за коалиция. От редакцията привеждат няколко възможни комбинации за бъдещото баварско правителство: \r\n1)\tЧерно-оранжево (ХСС и „Свободните избиратели“) \r\nПартията „Свободни избиратели“ печели 25 места в парламента, което означава, че черно-оранжевата коалиция ще може да разчита на 103 места в законодателния орган в Мюнхен.  \r\n2)\tЧерно-жълто (ХСС и Свободната демократическа партия) \r\nПравителство на ХСС и СвДП ще може да разчита на 88 места в парламента, които не гарантират абсолютно мнозинство. Анализаторите определят черно-жълтата коалиция  като „невъзможна“. \r\n3)\tЧерно-зелена (ХСС и „Зелени“) \r\nДвете партии биха получили 115 от 192-те места в парламента. „Зелени“ са окуражени от добрите резултати на изборите и биха могли да изместят политиката на новото баварско правителство вляво.  Двете партии може да намерят компромиси в редица области, например в тази околната среда и жилищната политика. Проблем – охраната по границата на Бавария, на която „Зелени“ се противопоставят. \r\n4)\tЧерно-червено (ХСС и ГСДП) \r\nКоалицията от ХСС и ГСДП е допустима, но едва ли ще бъде съставена. С общо 98 места в парламента, двете партии няма да имат абсолютното мнозинство.  \r\n5)\tОранжево-жълто-червено-зелено („Свободни избиратели“, СвДП, ГСДП, „Зелени“) \r\nКоалиция без ХСС при резултатите от изборите е почти невъзможна. Партиите биха събрали 92 места в парламента, т.е. няма да имат абсолютно мнозинство. Такова обаче може да бъде съставено с подкрепата на депутатите от „Алтернатива за Германия“. Но дори ХСС не иска да управлява съвместно с популистите. \r\n***  Партиите от голямата коалиция в Берлин (Съюза (ХДС/ХСС) и ГСДП) не се чувстват много комфортно от изборните резултати в Бавария. Социалдемократите отмениха парти в седалището на партията във федералната столица. Официално свързаха причината с разходите. Въпреки това на всички беше ясно, че в неделя вечерта едва ли на някой в Берлин ще му бъде до празненства, коментират в редакцията на водещия австрийски ежедневник  Die Presse . \r\nСоциалдемократите претърпяха историческо фиаско в Бавария, където загубиха половината от гласовете на електората си. Те спечелиха по-малко подкрепа дори от партии като „Зелени“ и „Алтернатива за Германия“ – при това следва да се отбележи, че става въпрос за избори в най-голямата федерална провинция, а не в източни като Саксония или Тюрингия.  \r\nСитуацията за Съюза (ХДС/ХСС) не е по-различна. Изборите в Бавария са ясен сигнал, че партиите от голямата коалиция, управляваща на федерално ниво, губят категорично подкрепата на германските избиратели. Следващият сериозен тест, който може да затвърди убеждението, е само след две седмици. Тогава ще се състои гласуването за регионален парламент в провинция Хесен, припомнят от редакцията. \r\n***  Очаква се тази седмица да стане ясна съдбата на споразумението за името, подписано от Гърция и Македония през юни тази година. Договорът влиза в парламента в Скопие в началото на седмицата, а вниманието постепенно се насочва и към перспективите в Гърция и произтичащите от споразумението проблеми за крехката управляващата коалиция в Атина, коментират в редакцията на електронното издание на вестник  Kathimerini . \r\nМедийните доклади от почивните дни предполагат, че премиерът на Македония (в източника – БЮРМ) Зоран Заев ще успее да събере гласовете на 80 депутати, необходими за конституционните промени. В случай че Заев не успее да осигури подкрепата, от която се нуждае, той ще се изправи срещу предсрочни избори, най-вероятно на 25 ноември. \r\nВ Атина се подготвят и за двата сценария. Ратифицирането на споразумението от Преспа ще доведе до разрив в коалицията в Атина, тъй като на дневен ред ще бъде подготовката за внасянето на договора за обсъждане в гръцкия парламент. \r\nМинистърът на отбраната Панос Каменос, който е начело на младшия коалиционен партньор „Независими гърци“ (ANEL), многократно заяви, че ще гласува срещу сделката в парламента. Все пак става все по-ясно, че министър-председателят Алексис Ципрас може да разчита на подкрепата на други народни представители както за договора за името на Македония, така и при потенциален вот на доверие срещу кабинета му.  \r\nИма съмнения относно това как Каменос ще реши да действа. Правителствени източници предполагат, че вероятно той ще се придържа към коалицията до края на годината, отчасти, за да претендира за кредит за изплащане на заплати със задна дата за членове на Въоръжените сили на Гърция. Въпросът трябва да бъде обсъден през декември. Ципрас и Каменос се бяха съгласили да обсъдят споразумението за името през март, когато най-вероятно темата окончателно ще се пренесе в Атина с предположението, че в Скопие вече ще бъде ратифицирано. Въпреки това, с оглед политическите съюзи, които очевидно се променят преди изборите през следващата година, и рейтингите на „Независими гърци“ в проучванията на общественото мнение, които сочат, че партията няма да влезе отново в парламента, не е ясно какъв курс на действие ще избере Каменос. \r\nОчевидно едностранното решение на Каменос да предложи алтернатива на договора за името по време на посещение във Вашингтон и да приветства значението на САЩ като стратегически партньор бе широко разглеждано като стъпка към автономия в момент, когато правителството се опитва да се сближи с Русия. Ципрас ще посети лидера на Кремъл Владимир Путин на 7 декември, припомнят от редакцията. \r\n***  Най-близки съюзници на Великобритания възприемат „Обединеното кралство като клиника за възстановяване в монашески орден“, според унищожителните оценки за все по-намаляващата роля и влияние на британското външно министерство, съобщава  The Guardian .  \r\nВестникът препечатва текст от изданието \"Prospect magazine\", където в осъдителен тон дипломати  от кариерата изразяват мнение, че Форин Офис е дезориентиран и деморализиран от събитията около Брекзит, както и заради създаването на съперничещи му институции като Министерство за международното развитие, търговско министерство и специално министерство за Брекзит.   \r\n***", "date": "2018.10.15", "title": "Преглед на някои от основните теми в европейския печат (Агенция „Фокус“)"}
{"url": "http://www.focus-news.net/news/2018/10/15/2578425/kyustendil-preminavaneto-na-motorni-prevozni-sredstva-prez-gkpp-gyueshevo-se-osashtestvyava-normalno.html", "text": "Преминаването на моторни превозни средства през ГКПП „Гюешево” се осъществява нормално. Това съобщи за  Радио „Фокус” – Кюстендил  дежурният на българо-македонския контролно-пропусквателен пункт. Трафикът към този час на деня е слабо натоварен. Екип на „Гранична полиция” извършва проверки край село Гърляно. \r\nВенцеслав ИЛЧЕВ", "date": "2018.10.15", "title": "Кюстендил: Преминаването на моторни превозни средства през ГКПП „Гюешево” се осъществява нормално"}
{"url": "http://www.focus-news.net/news/2018/10/15/2578427/sport-viktoriya-tomova-zapazva-pozitsiyata-si-v-svetovnata-ranglista.html", "text": "Виктория Томова запазва позицията си в световната ранглиста и през новата седмица остава на 162-ро място. \r\nС две места надолу до номер 210 пада Елица Костова, а Сесил Каратанчева – с едно, до 231-во място. \r\nНачело на класацията остава румънката Симона Халеп, следвана от Каролине Вожняцки и Анджелик Кербер. Единствената промяна в „Топ 10“ е размяната на местата на Каролина Плишкова  и Елина Свитолина, които са вече съответно пета и шеста в света.", "date": "2018.10.15", "title": "Спорт: Виктория Томова запазва позицията си в световната ранглиста"}
{"url": "http://www.focus-news.net/news/2018/10/15/2578428/sofiyska-voda-vremenno-shte-prekasne-vodosnabdyavaneto-v-nyakoi-chasti-na-stolitsata-na-16-oktomvri.html", "text": "„Софийска вода” временно ще прекъсне водоснабдяването в някои части на столицата на 16 октомври 2018 г. Това съобщиха от пресцентъра на  дружеството . \r\nВъв връзка с подмяна на сградно водопроводно отклонение на ул. „Стефан Караджа“ с. Горни Богров , се налага спиране на водоподаването от 10:00 до 18:00 часа на клиентите на „Софийска вода”, живеещи в района на: с. Горни Богров. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноски на адрес: ул. „Стефан Караджа“ срещу 115 ОУ. \r\nВъв връзка с изграждане на сградно водопроводно отклонение на ул. „Тодор Каблешков“ кв. „Манастирски ливади“, се налага спиране на водоподаването от 10:00 до 19:00 часа на клиентите на „Софийска вода”, живеещи в района на: ул. „Тодор Джебаров“ от ул. „Тодор Каблешков“ до №55, магазин „Лидл“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноски на адрес: ул. „Тодор Джебаров“ бл. 33А. \r\nВъв връзка с подмяна на уличен водопровод на ул. „Без име“ жк. „Хиподрума“ , се налага спиране на водоподаването от 09:00 до 19:00 часа на клиентите на „Софийска вода”, живеещи в района на: бл. 31, бл. 32, бл. 33, бл. 34. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноски на адрес: пред 162 ЦДГ. \r\nВъв връзка с подмяна на сградно водопроводни отклонения на ул. „Боровец“ и ул. „Отдих“ кв. „Кумарица“ община „Нови Искър“, се налага спиране на водоподаването от 09:30 до 15:30 часа на клиентите на „Софийска вода”, живеещи в района на: ул. „Боровец“ и военни блокове на ул. „Летец“ от бл. 1 до бл. 15; ул. „Отдих“ от ул. „Шопска“ до ул. „Заводско шосе“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноски на адрес: ул. „Боровец“ ъгъла с ул. „Летец“; ул. „Отдих“ ъгъла с ул. „Шопска“. \r\nВъв връзка с подмяна на пожарен хидрант на ул. „Панорама“ кв. „Симеоново“, се налага спиране на водоподаването от 10:00 до 17:00 часа на клиентите на „Софийска вода”, живеещи в района на: ул. „Панорама“,ул. „Витошки езера“, ул. „Мишова орница“, ул. „Синьо лято“, ул. „Горска ела“, ул. „Митрополит Партений Зографски“, ул. „Боримечката“, ул. „Чичовци“, ул. „Златен век“, ул. „Здравец“, ул. „Крайречна“, ул. „Каменица“, ул. „Боровец“, ул. „Еминица“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноски на адрес: ул. „Бяла бреза“ ъгъла с ул. „Панорама“. \r\nВъв връзка с изпълнение на инвестиционен проект за реконструкция на уличен водопровод на ул. „Народен герой“ кв. „Овча купел“, се налага спиране на водоподаването от 09:00  до 21:00 часа на клиентите на „Софийска вода”, живеещи в района на: ул. „Народен герой“ , ул. „Любляна“, ул. „Калояново“, ул. „Букет“; ул. „Любляна“ №34 , 34 Б, търговски обекти по ул. „Любляна“ от ул. „Народен герой“ до ул. „Калояново“. С понижено налягане ще бъде : ул.“Любляна“, ул. „Букет“, ул. „Войводина могила“, ул. „Народен герой“, и СУ 66 Филип Станиславов. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Любляна“ №34Б. След възстановяване на водоснабдяването е възможно временно повишаване  мътността на водата. След реализацията на този инвестиционен проект клиентите на „Софийска вода” живеещи в района ще почувстват значително подобреното качество на предоставяните услуги. \r\nВъв връзка с монтаж на спирателен кран на ул. „Калина Малина“ жк. „Гео Милев“ , се налага спиране на водоподаването от 10:00 до 17:00 часа на клиентите на „Софийска вода”, живеещи в района на: ул. „Хемус“ от ул. „Симеонов век“ до ул. „Светлоструй“, ул. „Калина Малина“, ул. „Горазд“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноски на адрес: ул. „Хемус“ ъгъла с ул. „Калина Малина“. \r\nВъв връзка с ремонт на сградно водопроводно отклонение на бул. „Илиянци“ кв. „Военна рампа“, се налага спиране на водоподаването от 10:00 до 19:00 часа на клиентите на „Софийска вода”, живеещи в района на: бул. „Илиянци“, ул. „Проф. Иван Георгов“, ул. „Първа Българска армия“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноски на адрес: бул. „Илиянци“ срещу Завод „Георги Костов“. \r\nВъв връзка с пресвързване на уличен водопровод на ул. „Сашо Николов - Сладура“ жк. „Кръстова вада“ , се налага спиране на водоподаването от 09:00 до 21:00 часа на клиентите на „Софийска вода”, живеещи в района на: ул. „Сашо Николов - Сладура“  от ул. „Асен Йорданов“ до ул. „Борис Руменов“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноски на адрес: ул. „Сашо Николов - Сладура“ №5. \r\nРемонтните дейности ще осигурят по-добро управление на водопроводната мрежа като максимално се ограничат зоните на евентуални бъдещи нарушения на водоснабдяването. \r\nЗасегнатите от прекъсването на водата, могат да получат повече информация от Телефонния център на “Софийска вода” АД на телефон 0800 12121 или да следят за развитието на всички текущи теренни дейности в реално време чрез Виртуалния информационен център на дружеството - http://www.sofiyskavoda.bg/water_stops.aspx.", "date": "2018.10.15", "title": "„Софийска вода” временно ще прекъсне водоснабдяването в някои части на столицата на 16 октомври"}
{"url": "http://www.focus-news.net/news/2018/10/15/2578426/pazardzhik-v-politsiyata-ne-e-podaden-signal-ot-zhenata-nahapana-ot-bezdomno-kuche-v-grada.html", "text": "В полицията в Пазарджик не е подаден сигнал от жената, която е пострадала в резултат на нападение от бездомно куче, каза за  Радио „Фокус“ – Пазарджик  говорителят на ОДМВР - Пазарджик Мирослав Стоянов. Той обясни, че намесата на звената „Зоополиция“ е по съответните текстове от Наказателния кодекс и когато става дума за умишлени действия.  \r\n„В случая става дума за бездомно животно и жената трябва да потърси съответните институции, които са отговорни за осигуряване на безопасността на гражданите. Полицията може да окаже съдействие в случай, че бъде сезирана и при условие, че става дума за престъпление, а не за инцидент“, коментира Стоянов. \r\nВаня НИКОЛОВА", "date": "2018.10.15", "title": "Пазарджик: В полицията не е подаден сигнал от жената, нахапана от бездомно куче в града"}
{"url": "http://www.focus-news.net/news/2018/10/15/2578421/kyustendil-kmetovete-i-kmetskite-namestnitsi-na-selata-v-obshtinata-shte-provedat-mesechnoto-si-saveshtanie.html", "text": "Кметовете и кметските наместници на селата в община Кюстендил ще проведат месечното си съвещание. Това съобщи за  Радио „Фокус” – Кюстендил  Десислава Стоянова, кмет на село Жабокрът. Заседанието ще започне от 10.00 часа в залата на Възрожденското училище в Кюстендил. Сред предварителните теми в дневния ред са подготовката за зимния сезон в малките населени честа, почистването на траурните паркове и отоплителният сезон.  \r\nКметовете ще бъдат ангажирани с проверка на общинските помещения относно използването на отоплителни уреди, както и възможностите за реакция при усложнена обстановка. \r\nВенцеслав ИЛЧЕВ", "date": "2018.10.15", "title": "Кюстендил: Кметовете и кметските наместници на селата в общината ще проведат месечното си съвещание"}
{"url": "http://www.focus-news.net/news/2018/10/15/2578430/pregled-na-osnovnite-temi-vav-varnenskiya-pechat.html", "text": "„Включват Варна в маршрута на историческите термални градове“, е водещото заглавие в днешния брой на вестник  „Черно море“ . Според изданието започва работа за включването на Варна в маршрута на историческите термални градове. Това стана ясно след кръгла маса на тема „Предизвикателства и перспективи на туризма“, организирана от сдружение „Алтернатива за Варна“ и партия АБВ. България трябва да разшири продуктовата гама и да прилага маркетингова концепция за развитие на туризма.  \r\n„През ноември откриват новия парк във „Възраждане“, четем още в броя. В петък варненският район „Младост“ отбеляза своя празник. Сутринта в православния храм „Св. Пророк Илия“ беше отслужен водосвет за здраве, благополучие и дълголетие.  \r\n„Расте броят на пътниците на летище Варна“, е друго заглавие в изданието. Очаква се 15% ръст на пътниците на летище Варна до края на годината. Това е казал за тв „Черно море“ директорът на аеропорта Димитър Костадинов. Водещите пазари през тази година са Германия, Чехия, Русия, Великобритания, Полша и България.  \r\n„Интелигентни пешеходни пътеки ще увеличат безопасността на пътя“, е водещата тема на трета страница. Допълнителни мерки за подобряване на пътната безопасност във Варна са обсъдени на работна среща между Христо Иванов, зам.-кмет на общината, експерти от дирекция „Инженерна инфраструктура и благоустрояване“, кметовете на районните администрации, представители на „Пътна полиция“, на общинското предприятие ТАСРУД и велоклуб „Спартак“. Списъкът с всички предложения – над 80 на брой, преди това са изпратени за разглеждане и становища до КАТ, ТАСРУД и районните кметове.  \r\n„Варненци все още се радват на евтина прясна риба“, е друг акцент в броя. Лошото време и вълните на Черно море през последните дни не попречиха да има сериозно предлагане на риба във Варна. Паламудът (на моменти) стигна и до 7 лв. за килограм.  \r\n„Около 100 хил. българи страдат от ревматични заболявания“, се съобщава още на трета страница. Ревматичните заболявания заемат едно от първите места в света по разпространение, като изпреварват сърдечносъдовите и онкологичните. В България пациентите с подобна диагноза са около 100 000. И в световен мащаб проучванията до момента не могат да отговорят на въпроса какво предизвиква заболяването. Затова диагностицирането е трудно. Сред основните симптоми са подуване на ставите и болки в гърба. Информационна кампания и дискусии в различни градове на страната провокират хората да обърнат внимание на своето здраве, при това навреме.", "date": "2018.10.15", "title": "Преглед на основните теми във варненския печат"}
{"url": "http://www.focus-news.net/news/2018/10/15/2578422/die-presse-izborite-v-bavariya-tlaska-golyamata-koalitsiya-v-berlin-kam-novi-turbolentsii.html", "text": "Партиите от голямата коалиция в Берлин (Съюза (ХДС/ХСС) и ГСДП) не се чувстват много комфортно от изборните резултати в Бавария. Социалдемократите отмениха парти в седалището на партията във федералната столица. Официално свързаха причината с разходите. Въпреки това на всички беше ясно, че в неделя вечерта едва ли на някой в Берлин ще му бъде до празненства, коментират в редакцията на водещия австрийски ежедневник  Die Presse . \r\nСоциалдемократите претърпяха историческо фиаско в Бавария, където загубиха половината от гласовете на електората си. Те спечелиха по-малко подкрепа дори от партии като „Зелени“ и „Алтернатива за Германия“ – при това следва да се отбележи, че става въпрос за избори в най-голямата федерална провинция, а не в източни като Саксония или Тюрингия.  \r\nСитуацията за Съюза (ХДС/ХСС) не е по-различна. Изборите в Бавария са ясен сигнал, че партиите от голямата коалиция, управляваща на федерално ниво, губят категорично подкрепата на германските избиратели. Следващият сериозен тест, който може да затвърди убеждението, е само след две седмици. Тогава ще се състои гласуването за регионален парламент в провинция Хесен, припомнят от редакцията. Тереза Герова", "date": "2018.10.15", "title": "Die Presse: Изборите в Бавария тласка голямата коалиция в Берлин към нови турболенции"}
{"url": "http://www.focus-news.net/news/2018/10/15/2578411/pazardzhik-okrazhniyat-sad-shte-gleda-delo-za-prichinyavane-na-smart-pri-intsident-s-ognestrelno-orazhie.html", "text": "Окръжен съд - Пазарджик ще гледа дело за причиняване на смърт, съобщи Маринела Георгиева от администрацията на  Съда . Делото е образувано по въззивна жалба на мъж против присъда на Районен съд – Пазарджик, с която подсъдимият е признат за виновен в това, че на 31 август 2017 г. в село Виноградец е държал пистолет „GLOCK“ като не е взел необходимите мерки за сигурност, не е изпълнил забраната за употреба на оръжие и боеприпаси в ресторант след употреба на алкохол. В следствие на това е станал инцидент с огнестрелното оръжие, от който е последвало причиняването на смърт на Н.Т. Осъден е на 3 години и 4 месеца \"Лишаване от свобода\" при първоначален общ режим на изтърпяване на наказанието. Докладчик съдия е Веселин Петричев, началото на делото е от 10.15 часа.", "date": "2018.10.15", "title": "Пазарджик: Окръжният съд ще гледа дело за причиняване на смърт при инцидент с огнестрелно оръжие"}
{"url": "http://www.focus-news.net/news/2018/10/15/2578432/georgi-markov-gerb-hss-shte-napravi-koalitsiya-pretsedent-v-bavariya-veroyatno-s-osakatenata-gdsp-i-liberalite-ot-svdp.html", "text": "Християнсоциалния съюз ще направи коалиция-прецедент в Бавария, вероятно с осакатената Германска социалдемократическа партия(ГСДП) и либералите от Свободната демократическа партия(СвДП). Това прогнозира за  Радио „Фокус“  Георги Марков, народен представител от ГЕРБ и бивш конституционен съдия. За първи път в следвоенната история на Германия партията получава такава ниска подкрепа, уточни той и допълни, че за сметка на това крайнодясната „Алтернатива за Германия“ влиза в баварския парламент с над 11%, а Германската социалдемократическа партия – под 10%. Според Георги Марков резултатите от изборите в Бавария не са изненадващи, макар да са определени като шокиращи. „Политиката за миграцията на канцлера Ангела Меркел изигра лоша шега на Християнсоциалния съюз (ХСС), който винаги е в коалиция с партията на Меркел. Мисля, че ще има рефлекс върху предстоящите избори за лидер на Християндемократическия съюз. Меркел има амбиции отново да става шеф на партията. Тя очевидно не разбира какво се случва в Германия. „Алтернатива за Германия“ е втора политическа сила в страната и на път да стане първа. Тя загуби шестото място в собствената си парламентарна група. Това е сигнал, че вътре има сериозно напрежение. Ситуацията в Германия е патова – нито е да вървят с Меркел на евроизбори, нито да вървят без нея, защото не се очертава ясно лидер, който да поеме партията. Не се очертава и кой да стане канцлер, предвид разгрома на социалистите“, обясни Георги Марков. Резултатите от изборите за Баварски парламент ще рефлектират и на Европейските избори догодина, прогнозира той и допълни, че това ще проличи на конгреса на ЕНП в началото на ноември. Две тенденции се очертават на континента - социалистите в цяла Европа са разгромени, а социалдемократическите партии от ЕНП печелят избори, но неубедително, обясни той. През 2019 година ще сме свидетели на объркана Европа и неясен състав в ЕП, които френския президент Еманюел Макрон определи като бъдещата опозиция: прогресисти срещу националисти, уточни Георги Марков.", "date": "2018.10.15", "title": "Георги Марков, ГЕРБ: ХСС ще направи коалиция-прецедент в Бавария, вероятно с осакатената ГДСП и либералите от СвДП"}
{"url": "http://www.focus-news.net/news/2018/10/15/2578429/kyustendil-kmetat-na-dupnitsa-metodi-chimev-shte-provede-sreshta-sas-sastezatelya-po-kikboks-dobroslav-radev.html", "text": "Кметът на Община Дупница Методи Чимев ще проведе среща със състезателя по кикбокс Доброслав Радев. Това съобщи за  Радио „Фокус” – Кюстендил  Христо Апостолов, експерт по връзки с обществеността в Община Дупница. Срещата между кмета на Дупница и световния вицешампион от състезанието в Италия по кикбокс ще се състои от 11.00 часа в сградата на Общината.  \r\nДоброслав Радев от Дупница е световен вицешампион по кикбокс. На финала на световното първенство за кадети и юноши, което е проведено в Италия, той е загубил от представител на Русия и по този начин е останал със сребърен медал. На световно първенство в Италия са участвали общо 2359 бойци от 64 държави. \r\nВенцеслав ИЛЧЕВ", "date": "2018.10.15", "title": "Кюстендил: Кметът на Дупница Методи Чимев ще проведе среща със състезателя по кикбокс Доброслав Радев"}
{"url": "http://www.focus-news.net/news/2018/10/15/2578433/stara-zagora-v-obshtinata-shte-se-provede-preskonferentsiya-po-povod-nachaloto-na-4-toto-modulno-obuchenie-na-uchenitsi-po-informatsionni-tehnologii.html", "text": "На 16 октомври от 10.00 часа в Зала 2 на Община Стара Загора ще се проведе пресконференция по повод стартиране на 4-тото модулно обучение на ученици по информационни технологии. Това съобщиха от пресцентъра на  Община Стара Загора . Подробности по инициативата ще дадат заместник-кметът Иванка Сотирова, народният представител Радостин Танев, преподавателят по информатика в ПГМ \"Гео Милев\" Павлин Пеев, представители на IT фирми - Васил Съртонев, Станимир Николов и Иван Михайлов. На срещата с медиите ще присъства и Радослав Танев, изпълнителен директор на Индустриална зона „Загоре“.", "date": "2018.10.15", "title": "Стара Загора: В Общината ще се проведе пресконференция по повод началото на 4-тото модулно обучение на ученици по информационни технологии"}
{"url": "http://www.focus-news.net/news/2018/10/15/2578436/sliven-kmetat-stefan-radev-prisastva-na-otkrivaneto-na-novopostroeniya-hram-sv-yoan-krastitel-v-selo-glushnik.html", "text": "Православният храм „Св. Йоан Кръстител” в село Глушник официално отвори врати на 14 октомври. Десетки жители и гости на селото изпълниха сградата и двора на новопостроената църква. Освещаването извърши Негово Високопреосвещенство Сливенският митрополит Иоаникий. Това съобщиха от пресцентъра на  Община Сливен . Кметът на Сливен Стефан Радев подари на храма икона на свети великомъченик Мина Котуански. \r\nСред официалните гости на церемонията по откриването бяха областният управител Чавдар Божурски, председателят на Общинския съвет Димитър Митев, заместник-кметът Стоян Марков, секретарят на Община Сливен Валя Радева, директорът на териториалната дирекция на ДАНС Николай Чиликов, началникът на Районно управление на МВР – Сливен Димитър Кикьов, кметове на населени места, жители и гости на селото. \r\nСтроителството на църквата започва през пролетта на 2009 година. С изографисването й се заема иконописеца Живка Вълкова от Сливен. Средствата са осигурени от Дирекцията по вероизповеданията към Министерски съвет, Сливенска Митрополия, местни спонсори, външни спомоществователи и жители на селото. \r\nКметът Стефан Радев беше гост и по случай празника на град Кермен – Петковден. Там той поздрави жителите и гости на града и в знак на почит положи цветя пред паметника на загиналите керменлийци, дали мил живот за Родината. Цветя поднесоха също народният представител Десислава Танева, председателят на Общински съвет – Сливен Димитър Митев, заместник – областният управител Камен Костов, общински съветници. На събитието присъстваха заместник – кметът Пепа Чиликова, секретарят на Общината Валя Радева и кметове на населени места.", "date": "2018.10.15", "title": "Сливен: Кметът Стефан Радев присъства на откриването на новопостроения храм „Св. Йоан Кръстител” в село Глушник"}
{"url": "http://www.focus-news.net/news/2018/10/15/2578431/prezidentat-rumen-radev-podnese-ventsi-pred-pametnika-na-balgarskiya-letets.html", "text": "Под съпровода на българския химн държавният глава и върховен главнокомандващ на Въоръжените сили Румен Радев поднесе венци пред Паметника на българския летец по случай Празника на авиацията и Българските военновъздушни сили, предаде репортер на  Агенция „Фокус“ . На събитието присъства и вицепремиерът и министър на отбраната Красимир  Каракачанов, който поднесе венци от името на Комисията по отбрана в Народното събрание.  \r\nВоенновъздушните сили отбелязват 106-ата годишнина от първия боен полет и своя професионален празник. Военнослужещи от ВВС също поднесоха венци и цветя пред Паметника на българския летец на пл. „Народно събрание“ в знак на преклонение пред повдига на поколения военни авиатори, отдали живота си в защита на Родината.", "date": "2018.10.15", "title": "Президентът Румен Радев поднесе венци пред Паметника на българския летец"}
{"url": "http://www.focus-news.net/news/2018/10/15/2578440/stara-zagora-zam-kmetat-ivanka-sotirova-poseti-praznika-na-selo-lyulyak.html", "text": "На 14 октомври в старозагорското село Люляк за поредна година отбелязаха празника на селото - Петковден. Това съобщиха от пресцентъра на  Община Стара Загора . В този ден всички християни отдават заслужена почит на света Петка Българска, отдала живота си на милосърдие и проповед. Инициатори и организатори на събитието са две родолюбиви семейства - Веселина и Милен Милеви и Иванка и Иван Иванови.  \r\nСпециален гост на празника беше Иванка Сотирова, зам.-кмет на Община Стара Загора. Тя поздрави всички жители и гости на селото с родолюбивото начинание и пожела здраве и късмет. \r\nТържествен водосвет за здраве и благоденствие на жителите на това китно селце беше отслужен от отец Живко в храма „Света Петка“. В наскоро открития Пенсионерски етноклуб беше представена историята на село Люляк.  \r\nС поднасяне на цветя пред барелефа на Захари Стоянов бяха почетени паметта и героизма на старозагорските въстаници.  \r\nВсички, които присъстваха на празника, имаха щастието да се насладят на прекрасните гласове на изпълнителите на народни песни от Общинския ансамбъл „Загоре“.  После извиха кръшно хоро заедно с професионалистите от ансамбъла. \r\nПразникът завърши с курбан и музикален поздрав от Група за народни песни, село Хрищени.", "date": "2018.10.15", "title": "Стара Загора: Зам.-кметът Иванка Сотирова посети празника на село Люляк"}
{"url": "http://www.focus-news.net/news/2018/10/15/2578435/mvr-petima-dushi-sa-zadarzhani-zaradi-agresiya-sreshtu-politsai-v-galabovo.html", "text": "Петима жители на Гълъбово са задържани за хулиганска проява, съобщиха от  пресцентъра на МВР.  Вчера към 14.24 часа е получен сигнал за силна музика, идваща от махала в град Гълъбово. Пристигналият  полицейски екип установил на място пияна  компания, а звуците идвали от инсталирана подвижна тонколона. При последвало полицейско разпореждане за спиране на музиката и представяне на документи за самоличност,  събралите се не само  отказали категорично, но и започнали да се държат агресивно и арогантно – хвърляли камъни и се заканвали. На място били изпратени допълнително сили на реда. Установени и задържани са инициаторите  -  петима местни жители -   трима от които осъждани.  \r\nПо случая е образувано досъдебно производство за извършено престъпление по чл. 325, ал.1 от НК. Предстои материалите да бъдат докладвани в прокуратурата.", "date": "2018.10.15", "title": "МВР: Петима души са задържани заради агресия срещу полицаи в Гълъбово"}
{"url": "http://www.focus-news.net/news/2018/10/15/2578441/pazardzhik-trenyorkata-po-hudozhestvena-gimnastika-rayna-afionlieva-e-obyavena-za-pocheten-grazhdanin-na-peshtera.html", "text": "Треньорката по художествена гимнастика Райна Афионлиева бе обявена за почетен гражданин на Пещера на тържествена сесия на Общинския съвет по повод Деня на българската община. Това съобщиха за  Радио „Фокус“ – Пазарджик  от Община Пещера. Почетният знак на града й е връчен лично  от кмета  Пещера Николай Зайчев. Райна Афионлиева не скри вълнението си от това признание в родния си град. Тя определи почетното гражданство като най-голямата награда, която е печелила, въпреки многото отличия в нейната кариера. \r\nРайна Владимирова Афионлиева е известна българска треньорка по художествена гимнастика. Родена е на 6 август 1940 г. в Пещера. Завършва ВИФ „Георги Димитров“ – София (1963). Същата година започва работа като треньор по художествена гимнастика в ученическата спортна школа в Кюстендил. От 1967 г. е директор, а впоследствие главен треньор в Центъра за високо спортно майсторство в Кюстендил. От 1968 г. работи и като помощник-треньор в националния отбор по художествена гимнастика. Подготвя първите световни вицешампионки (1977) и европейски шампионки (1978) по художествена гимнастика в ансамблово съчетание : Красимира Василева и Мая Георгиева; световните шампионки в ансамбъла от Страсбург, Франция (1983) – Илиана Илиева и Цветомира Филипова. За европейското първенство във Виена (1984) подготвя ансамбловото съчетание на австрийския национален отбор. От нейните възпитанички в Кюстендил 4 са заслужили майсторки на спорта и 25 – майсторки на спорта. Заслужил треньор по художествена гимнастика (1977) и заслужил деятел на физкултурата (1983). Удостоена със званието „почетен гражданин на Кюстендил“ през 1983 г.", "date": "2018.10.15", "title": "Пазарджик: Треньорката по художествена гимнастика Райна Афионлиева е обявена за почетен гражданин на Пещера"}
{"url": "http://www.focus-news.net/news/2018/10/15/2578442/dobrich-noviyat-broyna-na-spisanie-antimovski-han-shte-bade-predstaven-v-dom-pametnik-yordan-yovkov.html", "text": "Община град Добрич, Регионален исторически музей – Добрич и Сдружение на писателите – Добрич представят новия брой на списание „Антимовски хан“ днес от 17.30 ч. в Дом-паметник „Йордан Йовков“. Това съобщиха от пресцентъра на  Общината . \r\nСъбитието включва: \r\n- 130 години от рождението на Дора Габе – статия на д-р Кремена Митева, свързана с тайните на поетесата – рождената дата, версиите за името и, наследниците, които живеят днес в Монреал, Канада – в текст, документи и снимки. \r\n- В съвместна публикация със сп. „Знаци“ се отбелязват 70 години от рождението на Йордан Кръчмаров със спомени и стихове, посветени на него. Но само при нас читателят може да прочете „Етюд за кибритена клечица“ – камерна пиеса, непубликувана досега, от Кръчмаров.  \r\n- С два разказа и статия за него се отбелязват шейсетгодишнината на разказвача Красимир Бачков. В рубриката „Проза“ е и уважаваната Здравка Евтимова. \r\n- В статията „Случаят Светлозар Игов и други „недостоверни” случаи… “ Евелина Белчева е описала своите разхвърлени спомени, появили се след прочита на „Световете на литературата. Разговори със Светлозар Игов“, анкета с Антония Велкова-Гайдаржиева, Велико Търново: Университетско издателство „Св. св. Кирил и Методий“, 2017. \r\n- За един голям, но не много известен български художник – Петър Дачев, говорят д-р Кремена Митева и Магдалена Трифонова, както и за книгата „Петър Дачев и Истанбул“ от проф. д-р Хюсеин Мевсим – литературен, историк, поет и преводач, преподаващ в Анкарския университет. В Дома на Йовков има и изложба на художника. \r\nИ разбира се поезия от Лили Качова, Красимир Йорданов, Светла Илиева и Хилил Карахан в превод на Кадрие Джесур. \r\nВ рубриката „Кукуряк“ Александър Белчев ще разсмее хората с действителни случки.", "date": "2018.10.15", "title": "Добрич: Новият бройна на списание „Антимовски хан“  ще бъде представен в Дом-паметник „Йордан Йовков“"}
{"url": "http://www.focus-news.net/news/2018/10/15/2578443/premierat-boyko-borisov-kam-patriarh-neofit-vyarvam-che-shte-prodalzhite-da-vodite-uspeshno-balgarskata-pravoslavnata-tsarkva-i-da-otstoyavate-idealite-y.html", "text": "Премиерът Бойко Борисов изпрати поздравителна телеграма до Негово Светейшество българския патриарх Неофит по случай рождения му ден. Това съобщиха от  правителствената информационна служба . \r\n„В съзнанието на нашите съвременници Вие сте достоен архипастир. Уверен съм, че и занапред добрите взаимоотношения между държавна и църковна власт, ще продължат да се развиват в името на нашия народ. Затова гледам с надежда и упование в бъдещето и вярвам, че с Вашето човеколюбие, търпение и искрен оптимизъм ще продължите да водите успешно Българската Православната църква и да отстоявате нейните идеали“, пише министър-председателят Борисов, като подчертава преклонението си пред истинската вяра и отделеността на патриарха. „Нека Бог Ви дари с още повече сили и дълголетие. Бъдете все така търпелив и съпричастен към всяка човешка болка и надежда – истински изповедник на вярата и духовна опора в житейските трудности на българите“, допълва премиерът.  \r\nВ поздравителната телеграма министър-председателят Бойко Борисов пожела още крепко здраве и сполука във всички бъдещи начинания на Негово Светейшество.", "date": "2018.10.15", "title": "Премиерът Бойко Борисов към патриарх Неофит: Вярвам, че ще продължите да водите успешно Българската Православната църква и да отстоявате идеалите й"}
{"url": "http://www.focus-news.net/news/2018/10/15/2578439/prezidentat-rumen-radev-prizovavam-i-premiera-i-ministrite-i-narodnite-predstaviteli-da-zapazyat-radiomalchanie-dokato-teche-rabotata-po-zakupuvane-na-samoleti-za-armiyata.html", "text": "Нека покажем, че сме цивилизована държава и прозрачност, обективност и равнопоставеност не са празни приказки. Това каза президентът на Република България и върховен главнокомандващ Румен Радев пред журналисти след приемането на почетния караул по случай Празника на авиацията и Българските военновъздушни сили, предаде репортер на  Агенция „Фокус“ . „Искам да пожелая на всички хора със сини пагони много здраве, сили, енергия и вяра. Вяра за едно по-добро бъдеще на Българските военновъздушни сили, което те заслужават. Бъдеще, в което нашите прекрасни летци и авиационни специалисти ще могат да разгърнат своите способности, защото Българските ВВС не са само стожер на  националната сигурност, те са извор и школа по родолюбие, патриотизъм, чест и достойнство. Благодарност и за всички наши ветерани и за семействата на военнослужещите и цивилните служители\", допълни той.  \r\nПрезидентът коментира и процедурата по разглеждане на офертите за закупуване на самолети за българската авиация. По думите му в авиацията има един много хубав термин - радиомълчание. \"Призовавам и премиера, и министрите и народните представители да запазят радиомълчание, докато тече работата на междуведомствената комисия. Нека покажем, че сме цивилизована държава и прозрачност, обективност и равнопоставеност не са празни приказки\", заяви той. \r\nЦветелин ДИМИТРОВ", "date": "2018.10.15", "title": "Президентът Румен Радев: Призовавам и премиера, и министрите, и народните представители да запазят радиомълчание, докато тече работата по закупуване на самолети за армията"}
{"url": "http://www.focus-news.net/news/2018/10/15/2578445/smolyan-vodopodavaneto-kam-chepelare-e-narusheno-zaradi-avariya.html", "text": "Водоподаването към Чепеларе ще бъде нарушено до 17.00 часа поради авария на довеждащ водопровод. Това съобщиха от  ВиК - Смолян .", "date": "2018.10.15", "title": "Смолян: Водоподаването към Чепеларе е нарушено заради авария"}
{"url": "http://www.focus-news.net/news/2018/10/15/2578446/yordan-yordanov-kmet-na-dobrich-zaraboti-obshtinskata-politsiya-kato-parvata-sedmitsa-shte-se-aktsentira-na-informiraneto-na-grazhdanite-za-neya.html", "text": "Заработи общинската полиция, като първата седмица повече ще се акцентира на информирането на гражданите за нея, отколкото на санкции. Това заяви кметът на Добрич Йордан Йорданов, предаде кореспондент на  Радио „Фокус” – Варна . Още от миналата седмица екипите са били на терен, заедно с отговорник от Първо РУ на МВР в Добрич. Съставени са повече от 50 фиша за неправилно паркиране, каза кметът. Тази седмица екипите на общинската полиция ще бъдат разпределени по различни райони в града, допълни Йордан Йорданов. Ще се патрулира в централна градска част, а по улица „Страцин“ ще има дежурства всеки ден заради натовареността ѝ. Според кмета неправилното паркиране е проблем от дълги години, който се задълбочава. Поради промяна в организацията на движение по улица „Отец Паисий“, свързана с премахване на пешеходни пътеки, патрули на общинската полиция ще проведат в следващите 7 дни информационна кампания с гражданите за това. От следващата седмица вече ще се налагат глоби на нарушители пешеходци.  \r\nЖулиета НИКОЛОВА", "date": "2018.10.15", "title": "Йордан Йорданов, кмет на Добрич: Заработи общинската полиция, като първата седмица ще се акцентира на информирането на гражданите за нея"}
{"url": "http://www.focus-news.net/news/2018/10/15/2578447/babh-shte-uchastva-v-sreshtite-po-povod-initsiativata-na-ek-edno-zdrave-za-antimikrobna-rezistentnost-v-balgariya.html", "text": "БАБХ ще участва в срещите по повод инициативата на ЕК „Едно здраве” за антимикробна резистентност в България. Това съобщиха от пресцентъра на  БАБХ . Заместник-изпълнителният директор на Българската агенция по безопасност на храните (БАБХ) д-р Петя Петкова и екип от експерти ще участват в срещите, организирани в рамките на съвместното посещение в България на делегати на Европейския център за превенция и контрол на болестите (ECDC) и дирекция „Одити и анализи в областта на здравето и храните“ на ГД „Здравеопазване и безопасност на храните“ на Европейската комисия (ЕК), което се провежда по линия на инициативата „Едно здраве” за антимикробната резистентност (AMR). Съвместното посещение стартира днес с откриваща церемония в Министерството на здравеопазването. То ще се осъществи в периода от 15 до 19 октомври 2018 г., а участници в срещите от българската страна са представители на Министерството на здравеопазването, Министерството на земеделието, храните и горите и Българската агенция по безопасност на храните. \r\nЗа България съвместното посещение предоставя изключителна възможност да бъдат определени, с помощта на ЕЦПКП и Комисията, националните експерти и областите, които могат да разширят усилията на страната ни за справяне с проблема АМР във връзка с инициативата „Едно здраве”. По време на посещението си представителите на европейските институции ще направят одит на работата и постигнатото по националния план на България. \r\nПриетият през 2017 г. от ЕК план за действие „Едно здраве“ срещу АМР се осъществява посредством съвместни посещения на място в страните членки на ЕС от Комисията и Европейския център за превенция и контрол на болестите. Целта на посещенията в държавите е оказване на съдействие и подкрепа за разработването и прилагането на националните планове за действие срещу антимикробната резистентност.  \r\nВ писмо до българските институции, отговарящи за здравето на хората, здравето на животните и околната среда, Витенис Андриукайтис – еврокомисар по здравеопазване и безопасност на храните изразява своята благодарност към Българското председателство на Съвета на ЕС за успешното приключване на преговорите по регламентите за ветеринарномедицинските продукти и медикаментозните фуражи. Той подчертава още, че те бележат ново развитие в борбата срещу АМР, като се ограничава превантивната употреба на антибиотици при животните, дава се възможност някои антибиотици да бъдат резервирани само за употреба при хора.  \r\nПо повод съвместното посещение в България и в контекста на мерките за борба с АМР комисар, Андриукайтис Витенис акцентира и върху необходимостта от координиране между държавите, както и в самите тях – между отговорните структури, тъй като само с общи усилия може да се постигне съществена промяна в ЕС и в глобален мащаб.", "date": "2018.10.15", "title": "БАБХ ще участва в срещите по повод инициативата на ЕК „Едно здраве” за антимикробна резистентност в България"}
{"url": "http://www.focus-news.net/news/2018/10/15/2578449/blagoevgrad-nad-16-kg-kanabis-sa-izzeti-pri-proverka-na-kashta-v-selo-baskaltsi.html", "text": "Над 16 кг канабис са иззети при проверка на къща в село Баскалци. Това съобщиха от  ОДМВР - Благоевград . Канабисът  е иззет от полицейски служители на РУ - Петрич около 22.20 часа на 14 октомври 2018 г. На ул. „Цар Симеон“ в Петрич е извършена проверка на лек автомобил „Митсубиши“, управляван от Г.П. (на 30 г.) от село Баскалци, община Петрич. В хода на проверката у Г.П. е намерен и иззет около 1.21 грама канабис, а при последваща проверка в къща в село Баскалци, обитавана от същия, е намерен и иззет около 16.150 килограма канабис. Г.П. е задържан със заповед за задържане до 24 часа. По случая е образувано досъдебно производство.", "date": "2018.10.15", "title": "Благоевград: Над 16 кг канабис са иззети при проверка на къща в село Баскалци"}
{"url": "http://www.focus-news.net/news/2018/10/15/2578437/kmetat-na-katunitsa-krasimir-yurukov-s-kategorichen-rezultat-zhitelite-na-seloto-othvarliha-dobiva-na-inertni-materiali-ot-zemlishteto-ni.html", "text": "С категоричен резултат жителите на село Катуница отхвърлиха добива на инертни материали от землището им. Това съобщи за  Радио „Фокус”-Пловдив  кметът на селото Красимир Юруков. „Около 50 % от жителите са гласували против добива, като 18% от тях, които са отговорили, че са „за“ него, най-вероятно са се объркали от сложния въпрос”, каза кметът на Катуница. По думите му хората, които не са се явили да гласуват, се намират извън страната, където осигуряват прехраната си. Юруков посочи още, че от 1836 имащи право на глас, 994 са се включили в референдума.  \r\n„По този начин хората явно изразиха и своето притеснение, че започването на добив на баластра може да окаже влияние върху количеството и качеството на подземните води. Да не говорим за това, че тази концесия е в обработваемата земеделска земя, което е абсолютно недопустимо“, отбеляза още Красимир Юруков. По думите му това е в разрез и с конвенцията на ООН и с националната ни програма за опустяването на земеделски земи. Юруков поясни също, че концесионерът е стар познайник на жителите на селото, тъй като до момента неправомерно са били отнети около 200 000 кубика баластра. Фирмата е дъщерна на голяма фирма за международен транспорт от Пловдив. Оттук нататък процедурата изисква в тридневен срок да бъде обявен резултата от референдума и той да бъде входиран в Министерски съвет, който е дал разрешителното на фирмата през месец февруари тази година за добив на чакъл и пясък от находището „Кацара”. \r\n„Стигнахме до референдум, тъй като не сме съгласни с всичко това, което трябва да се случи като концесия в обработваема земеделска земя. Референдумът касае само Катуница и жителите на Катуница”, поясни още веднъж кметът на селото. По мнението му в голяма степен този добив на пясък е виновен и за наводненията там, тъй като на около 10-15 м височина се образуват големи кратери, намалява нивото и на питейната вода, унищожава се земеделска земя, има сериозно запрашаване. „Има малки и средни земеделски производители, които от тази земеделска земя си вадят прехраната и това са все млади хора. Затова, според всички нас, правилният път е този – референдумът е демократична форма, а и трябва да помислим за поколенията след нас“, добави още Красимир Юруков. \r\nЦветана ТОНЧЕВА", "date": "2018.10.15", "title": "Кметът на Катуница Красимир Юруков: С категоричен резултат жителите на селото отхвърлиха добива на инертни материали от землището ни"}
{"url": "http://www.focus-news.net/news/2018/10/15/2578438/der-spiegel-fiaskoto-na-hss-v-bavariya-kakvo-shte-stane-s-horst-zeehoferi.html", "text": "Християнсоциалният съюз (ХСС) претърпя пълен провал на изборите за парламент на Бавария, но председателят на партията Хорст Зеехофер иска да остане на поста си. След обявяване на резултатите от вота в най-голямата федерална провинция въпросът  обаче е дали той ще успее да направи това, подчертава водещото германско издание  Der Spiegel . \r\nЗа по-малко от 40 минути Маркус Зьодер и Хорст Зеехофер говориха в една и съща зала в Мюнхен, но при съвсем различни условия. В нощта след изборите министър-председателят на Бавария бе посрещнат с аплодисменти и бързо бе заобиколен от съпартийците и членовете на кабинета си. Когато пристигна лидерът на ХСС, залата бе почти празна, ентусиазмът – изпарен. Зеехофер благодари на Зьодер за работата му в предизборната кампания, но призна, че е „натъжен“ от резултата, който задължава партията да „работи точно“. Въпросът е следния: ще се разпадне ли странният съюз между премиера на Бавария и лидера на партията? С други думи, какво следва оттук насетне за Зеехофер? \r\nГолемият бунт все още не се е случил. Но той може да стане реалност още в понеделник, когато ХСС ще се събере на заседание, на което ще анализира грешките, допуснати в изборите. „След това ще преминем към точката, към съществения въпрос“, поясни досегашният председател на парламента в Мюнхен Барбара Щам. Дали няма предвид оставката на Зеехофер? Предстои да разберем.  Тереза Герова", "date": "2018.10.15", "title": "Der Spiegel: Фиаското на ХСС в Бавария: Какво ще стане с Хорст Зеехофер?"}
{"url": "http://www.focus-news.net/news/2018/10/15/2578451/stara-zagora-rayonna-prokuratura-kazanlak-nablyudava-razsledvaneto-na-sluchaya-s-kmeta-na-selo-enina-koyto-postrada-pri-sbivane.html", "text": "Районна прокуратура - Казанлък наблюдава разследването на случая с кмета на село Енина, който пострада при сбиване. Това съобщиха от пресцентъра на  Апелативна прокуратура - Пловдив . Под ръководството на Районна прокуратура - Казанлък се провежда разследване по бързо производство за това, че на 13 октомври 2018 г. в село Енина, община Казанлък, е причинена лека телесна повреда на длъжностно лице при или по повод изпълнение на службата или функцията му, като деянието е било извършено по хулигански подбуди. \r\nНа 13 октомври 2018 г. се провеждал събор в село Енина, община Казанлък. Около 19.40 часа на сцената, при оркестъра, се качил 19-годишният П.Ш., който бил във видимо нетрезво състояние и поискал изпълнение на определена музика, съобразно неговите предпочитания. В.А., като длъжностно лице, бил на сцената и съобщил на П.Ш., че музикантите ще свирят още малко и ще приключват изпълненията си. В.А. се опитал да изведе 19-годишния младеж извън сцената. По този повод П.Ш. нанесъл юмручни удари в областта на лицето на В.А. \r\nЕкипът от полицейски служители, който изпълнявал дейност по опазване на обществения ред, оказал помощ на пострадалия В.А., който бил откаран във Филиала за спешна медицинска помощ-Казанлък. При прегледа било констатирано, че пострадалият е получил комоцио, без загуба на съзнанието и опасност за живота, по лицето му са установени кръвонасядания. П.Ш. е бил тестван с техническо средство, което отчело 1,23 концентрация на алкохол в кръвта.   \r\nСъс Заповед на Началника на РУ на МВР - Казанлък П.Ш. е задържан за срок от 24 часа в поделението на полицията.   \r\nАктивните действия по събиране на доказателства под ръководството на прокурор от Районна прокуратура - Казанлък продължават. Предстоят разпити на свидетели-очевидци на деянието, назначаване и изготвяне на медицинска експертиза, която да установи характера на телесното увреждане и събиране на писмени доказателства. Срокът за разследване е 7-дневен.", "date": "2018.10.15", "title": "Стара Загора: Районна прокуратура - Казанлък наблюдава разследването на случая с кмета на село Енина, който пострада при сбиване"}
{"url": "http://www.focus-news.net/news/2018/10/15/2578453/predsedatelyat-na-pg-na-gerb-tsvetan-tsvetanov-shte-uchastva-v-oblastnoto-sabranie-na-partiyata-v-smolyan.html", "text": "Председателят на ПГ на ГЕРБ и зам.-председател на партията Цветан Цветанов ще участва днес в областното събрание на ГЕРБ - Смолян. Това съобщиха от пресцентъра на  ПП ГЕРБ . Събитието ще се проведе в 18.30 часа в офиса на партията в града, намиращ се на бул. „България“ 14. \r\nНа събранието ще присъстват и народните представители от ГЕРБ - Смолян д-р Даниела Дариткова и Красимир Събев, както и представители на структурите на ГЕРБ във всички 10 общини в областта.", "date": "2018.10.15", "title": "Председателят на ПГ на ГЕРБ Цветан Цветанов ще участва в областното събрание на партията в Смолян"}
{"url": "http://www.focus-news.net/news/2018/10/15/2578450/targovishte-84-godishna-zhena-obyavena-za-izdirvane-e-otkrita-na-trevnata-plosht-v-koritoto-na-reka-vrana-v-promishlenata-zona-na-oblastniya-grad.html", "text": "84-годишната Недка Бурджиева от село Водица, община Попово, която бе обявена за издирване, след като е видяна за последен път на 10 октомври 2018 г., около 13.30 часа в град Търговище, е издирена. Това съобщиха от  ОДМВР-Търговище . На 13 октомври 2018 г. след получен около 18.10 часа сигнал от граждани за паднала жена на тревната площ в коритото на река Врана в промишлената зона на Търговище, веднага на мястото са пристигнали линейка, автопатрул на Районно управление на МВР-Търговище и екип на РСПБЗН-Търговище. Жената е била извадена речното корито и тъй като е била доста отпаднала, своевременно е откарана в болницата. Там състоянието й е стабилизирано, след което е била предадена на близките си.  \r\nОт ръководството на управлението изказват благодарност на всички граждани, проявили съпричастност след публикуване на съобщението за издирването на  възрастната жена и подали сигнали в полицията, както и на медиите в Търговище за оказаното съдействие.", "date": "2018.10.15", "title": "Търговище: 84-годишна жена, обявена за издирване, е открита на тревната площ в коритото на река Врана в промишлената зона на областния град"}
{"url": "http://www.focus-news.net/news/2018/10/15/2578454/veliko-tarnovo-89-godishna-zhena-e-zaginala-pri-pozhar-v-selo-kozarevets.html", "text": "Смъртта на 89-годишна жена от село Козаревец е загинала при пожар. Това съобщиха от пресцентъра на  Областна дирекция на МВР – Велико Търново . Сигнал за случая е получен  в 01.27 часа в събота. На адреса, в дома на загиналата, незабавно са изпратени екипи на пожарната и полицията. След потушаването на пламъците в стая на пристройка към къщата е открито тялото на възрастната обитателка на имота. То е откарано за аутопсия във великотърновската болница.  \r\nНа местопроизшествието е извършен оглед. Причините за пожара са в процес на изясняване. По случая е започнато дъсъдебно производство.", "date": "2018.10.15", "title": "Велико Търново: 89-годишна жена е загинала при пожар в село Козаревец"}
{"url": "http://www.focus-news.net/news/2018/10/15/2578456/burgas-kmetat-dimitar-nikolov-i-negovo-prevazhoditelstvo-dzhang-dzhingyu-shte-otkriyat-uchebnata-godina-po-koreyski-ezik-v-ou-kodzhakafaliyata.html", "text": "В 11.30 часа днес кметът Николов и Негово Превъзходителство Джънг Джингю ще открият учебната година по корейски език в ОУ „Коджакафалията“ в Бургас. Това съобщиха от пресцентъра на  Общината .", "date": "2018.10.15", "title": "Бургас: Кметът Димитър Николов и Негово Превъзходителство Джънг Джингю ще открият учебната година по корейски език в ОУ „Коджакафалията“"}
{"url": "http://www.focus-news.net/news/2018/10/15/2578457/yordan-yordanov-kmet-na-dobrich-bez-ekipnata-rabota-nagradata-na-obshtinata-ot-konkursa-za-energiyna-efektivnost-nyamashe-da-e-vazmozhna.html", "text": "Без екипната работа наградата на Общината от конкурса за енергийна ефективност нямаше да е възможна. Това каза кметът на Добрич Йордан Йорданов, предаде кореспондент на  Радио „Фокус” – Варна . Община град Добрич е отличена в категорията „Енергийна ефективност на сградите – община с население над 40 000 жители“. Призът беше връчен на кмета на Добрич Йордан Йорданов на церемония в София. Отличието е признание за ангажираността на Общината за реализираните образцови инициативи, както и водената стратегическа политика в областта на устойчивото енергийно развитие. Община град Добрич получи също и награда от weber academy, която е специализирана в обучение в областта на енергийната ефективност. Това не е първата награда, която добруджанската община получава от конкурса „ЕКООБЩИНА“. Той е насочен към популяризиране на прилагането на добри практики на местно ниво в шест ключови области, свързани с управление на отпадъците, водите, градската мобилност, спорта и гражданската активност, управлението на публични пространства и енергийната ефективност на частни и обществени сгради. Кметът Йордан Йорданов отправи думи на благодарност към своята администрация за положения труд, за да бъде получено това признание.  \r\nЖулиета НИКОЛОВА", "date": "2018.10.15", "title": "Йордан Йорданов, кмет на Добрич: Без екипната работа наградата на Общината от конкурса за енергийна ефективност нямаше да е възможна"}
{"url": "http://www.focus-news.net/news/2018/10/15/2578455/nsi-indeksat-na-potrebitelskite-tseni-za-septemvri-2018-g-spryamo-predhodniya-mesets-sochi-mesechna-inflatsiya-ot-03.html", "text": "Индексът на потребителските цени за септември 2018 г. спрямо август 2018 г. е 100.3%, т.е. месечната инфлация е 0.3%. Това сочи  статистика на Националния статистически институт (НСИ) . Инфлацията от началото на годината (септември 2018 г. спрямо декември 2017 г.) е 2.1%, а годишната инфлация за септември 2018 г. спрямо септември 2017 г. е 3.6%. \r\nСредногодишната инфлация за периода октомври 2017 - септември 2018 г. спрямо периода                         октомври 2016 - септември 2017 г. е 2.7%. \r\nПрез септември 2018 г. спрямо предходния месец цените на стоките и услугите в потребителските групи са се променили, както следва: \r\n- хранителни продукти и безалкохолни напитки - увеличение с 1.5%; \r\n- алкохолни напитки и тютюневи изделия - увеличение с 0.2%; \r\n- облекло и обувки - намаление с 0.2%; \r\n- жилища, вода, електроенергия, газ и други горива - увеличение с 0.4%; \r\n- жилищно обзавеждане, домакински уреди и принадлежности и обичайно поддържане на дома - увеличение с 0.1%; \r\n- здравеопазване - увеличение с 0.1%; \r\n- транспорт - увеличение с 0.5%; \r\n- съобщения - цените остават на равнището от миналия месец; \r\n- развлечения и култура - намаление с 5.6%; \r\n- образование - увеличение с 1.8%; \r\n- ресторанти и хотели - намаление с 1.6%; \r\n- разнообразни стоки и услуги - намаление с 0.2%. \r\nПрез септември 2018 г. са се увеличили цените на следните хранителни продукти: ориз - с 0.2%, брашно - с 3.7%, хляб - с 4.6%, месо от едър рогат добитък - с 0.6%, месо от домашни птици - с 1.0%, мляно месо (кайма) - с 0.4%, нискомаслено прясно мляко - с 0.2%, кисело мляко - с 0.6%, кашкавал - с 0.9%, извара - с 1.3%, яйца - с 0.5%, олио - с 0.3%, домати - с 31.0%, краставици - с 2.8%, пипер - със 7.5%, други пресни зеленчуци (зелен фасул, тиквички и патладжани) - средно с 6.6%, захар - с 0.6%, оцет - с 0.6%, кафе - с 0.9%, газирани напитки - с 1.3%, ракии - с 0.8%, и други. \r\nПрез септември 2018 г. са се намалили цените на следните хранителни продукти: малотрайни колбаси - с 0.2%, прясна и охладена риба - с 0.3%, пълномаслено прясно мляко - с 0.8%, сирене - с 0.2%, млечни масла - с 0.3%, маргарин - с 2.3%, ябълки - с 11.5%, грозде - със 7.9%, цитрусови и южни плодове - с 1.9%, зеле - с 11.1%, кореноплодни зеленчуци (моркови и червено цвекло) - с 8.3%, зрял боб - с 0.4%, леща - с 2.5%, маслини - с 1.1%, минерална вода - с 0.4%, плодови сокове - с 0.8%, вина - с 0.2%, и други. \r\nПрез септември 2018 г. в групите на нехранителните стоки и услугите е регистрирано увеличение на цените при: цигари - с 0.1%, облекло - с 0.3%, газообразни и течни горива за битови нужди - съответно с 1.0 и 0.5%, дърва за отопление - с 1.8%, готварски печки - с 0.5%, дизелово гориво - с 1.1%, автомобилен бензин А95H - с 1.1%, автомобилен бензин А98Н - с 1.0%, газ пропан-бутан за ЛТС - с 3.3%, метан за ЛТС - с 0.5%, цветарство - с 0.7%, кина и театри - с 4.4%, книги - с 4.7%, вестници и списания - средно с 4.1%, висше образование - с 2.2%, услуги по обществено хранене - с 0.5%, и други. \r\nПрез разглеждания месец в групите на нехранителните стоки и услугите е регистрирано намаление на цените при: обувки - с 1.1%, климатични инсталации - с 0.4%, почистващи машини - с 2.1%, препарати за почистване на съдове - с 0.3%, прахове за пране - с 0.8%, пътнически въздушен транспорт - с 5.0%, телевизори - с 3.5%, пакетни услуги за почивка и туристически пътувания - с 14.0%, услуги по краткосрочно настаняване - със 17.0%, продукти за лична хигиена - с 1.4%, козметични продукти - с 0.5%, и други. \r\nПрез септември 2018 г. цените на лекарските и стоматологичните услуги, както и цените на лекарствените продукти са се увеличили с по 0.1%. \r\nХармонизираният индекс на потребителските цени за септември 2018 г. спрямо август 2018 г. е 99.7%, т.е. месечната инфлация е минус 0.3%. Инфлацията от началото на годината (септември 2018 г. спрямо декември 2017 г.) е 2.5%, а годишната инфлация за септември 2018 г. спрямо септември 2017 г. е 3.6% . Основна причина за намалението на общия ХИПЦ, който измерва изменението на цените на стоките и услугите, използвани от всички домакинства на територията на страната (включително и чуждестранните), е намалението на цените в групите „Развлечения и култура“ и „Ресторанти и хотели“. Различният обхват на ИПЦ и ХИПЦ и съответно различната структура на потреблението са причина за различните стойности на двата индекса. \r\nСредногодишната инфлация за периода октомври 2017 - септември 2018 г. спрямо периода                                            октомври 2016 - септември 2017 г. е 2.3%. \r\nСпоред ХИПЦ през септември 2018 г. спрямо предходния месец цените на стоките и услугите в потребителските групи са се променили, както следва: \r\n- хранителни продукти и безалкохолни напитки - увеличение с 1.3%; \r\n- алкохолни напитки и тютюневи изделия - увеличение с 0.2%; \r\n- облекло и обувки - намаление с 0.1%; \r\n- жилища, вода, електроенергия, газ и други горива - увеличение с 0.3%; \r\n- жилищно обзавеждане, домакински уреди и принадлежности и обичайно поддържане на дома - увеличение с 0.4%; \r\n- здравеопазване - цените остават на равнището от миналия месец; \r\n- транспорт - увеличение с 0.2%; \r\n- съобщения - намаление с 0.3%; \r\n- развлечения и култура - намаление с 2.9%; \r\n- образование - увеличение с 1.9%; \r\n- ресторанти и хотели - намаление с 6.3%; \r\n- разнообразни стоки и услуги - увеличение с 0.1%. \r\nИндексът на цените за малката кошница за септември 2018 г. спрямо август 2018 г. е 101.3%, а от началото на годината (септември 2018 г. спрямо декември 2017 г.) е 102.2%. \r\nПрез септември 2018 г. цените на стоките и услугите от малката кошница за най-нискодоходните 20% от домакинствата са се променили спрямо предходния месец, както следва: \r\n- хранителни продукти - увеличение с 2.2%; \r\n- нехранителни стоки - увеличение с 0.8%; \r\n- услуги - цените остават на равнището от миналия месец.", "date": "2018.10.15", "title": "НСИ: Индексът на потребителските цени за септември 2018 г. спрямо предходния месец сочи месечна инфлация от 0.3%"}
{"url": "http://www.focus-news.net/news/2018/10/15/2578458/blagoevgrad-350-lv-sa-otkradnati-ot-kutiya-za-dareniya-v-magazin-za-hranitelni-stoki-v-grada.html", "text": "350 лв. са откраднати от кутия за дарения в магазин за хранителни стоки в града. Това съобщиха от  ОДМВР - Благоевград . Сигналът за кражбата е подаден около 15.20 часа на 12 октомври 2018 г. в 02 РУ - Благоевград. Съобщено е за това, че е извършена кражба на сумата от около 350 лева от кутия за дарения, оставена в магазин за хранителни стоки в град Благоевград. По случая е образуван заявителски материал.", "date": "2018.10.15", "title": "Благоевград: 350 лв. са откраднати от кутия за дарения в магазин за хранителни стоки в града"}
{"url": "http://www.focus-news.net/news/2018/10/15/2578460/stara-zagora-zam-kmetat-krasimira-chahova-povede-masoviya-start-v-maratona-v-sofiya.html", "text": "Заместник-кметът на Стара Загора Красимира Чахова поведе колоната на масовия старт от 3 км дистанция в 37-то издание на \"Маратон София\". Това съобщиха от пресцентъра на  Община Стара Загора . Редом до нея застана седемкратният победител на софийския маратон Петко Стефанов. Чахова се класира на 8-мо място при жените.  \r\nРекордните над 4000 атлети от 48 държави стартираха в маратон София, който е част от веригата маратони „Бягането начин на живот“, а от три години в нея е включен и маратонът в Стара Загора, който се превърна в емблематична за града проява. Той привлича много състезатели от страната и чужбина и печели все повече зрители след жителите на града. \r\nКато лекоатлет-ветеран с много европейски и световни титли в бягането, Красимира Чахова бе сред участниците в първото издание на Маратон Стара Загора и завърши успешно кратката дистанция на 10 километра, като дори спечели златото в своята възрастова група.", "date": "2018.10.15", "title": "Стара Загора: Зам.-кметът Красимира Чахова поведе масовия старт в маратона в София"}
{"url": "http://www.focus-news.net/news/2018/10/15/2578461/lovech-zapochna-blagodarstveniyat-moleben-v-troyanskata-sveta-obitel-po-povod-73-tata-godishnina-ot-rozhdenieto-na-balgarskiya-patriarh-neofit.html", "text": "След светата Божествена Литургия, която архиереите от Светия Синод на Българската православна църква, епископи, официални представители на сестри - поместни православни църкви и др. висши духовници отслужиха в чест на 73-годишнината на Светейшия Български патриарх и Софийски митрополит Неофит в Троянската света обител \"Успение на Пресвета Богородица\", започна и Благодарствен молебен, предаде репортер на  Агенция \"Фокус\" . В  молитвата към Всеподателя Бога за  здраве и благополучие лично участие взема патриарх Неофит. Въпреки делничния ден, много православни християни от страната,  представители на държавни институции и граждани са дошли в Троянския манастир, за да поздравят Негово светейшество за  рождения му ден и да получат патриаршеската му благословия.  \r\nНикола ПЕТКОВ", "date": "2018.10.15", "title": "Ловеч: Започна Благодарственият молебен в Троянската света обител по повод 73-тата годишнина от рождението на Българския патриарх Неофит"}
{"url": "http://www.focus-news.net/news/2018/10/15/2578463/prof-d-r-gencho-nachev-nyakoga-sme-bili-pionerite-v-prilaganeto-na-sardechnite-transplantatsii-a-sega-izostavame-ot-sasednite-ni-strani.html", "text": "Някога сме били пионерите в прилагането на сърдечните трансплантации на Балканите, а изоставаме от съседните страни и трансплантационната ни програма функционира на все по-ниски обороти. Това каза проф. д-р Генчо Начев по време на официалното откриване на Европейската седмица на донорството в Аула „Максима“ на УМБАЛ „Света Екатерина“, предаде репортер на  Агенция „Фокус“ . Проф. Начев обясни, че УМБАЛ „Света Екатерина“ е домакин на Европейската седмица на донорството. „Европейската седмица на донорството е по инициатива на Изпълнителната агенция по трансплантация, съвместно с пациентски организации, партньори и приятели. Кампанията ще протече под надслова „Частица от теб може да бъде за някого целият свят!”, като по този начин ще се изрази почит към паметта на донорите и благодарност към техните близки“, каза проф. Начев. Той допълни, че за 32 години в болницата са извършени общо 60 трансплантации и обясни, че вината за ниския брой е във всички нас като общество и хора. Проф. Начев даде пример с Хърватия, която преди години е била на последно място в броя на извършените трансплантации, а днес е с водещи позиции.  \r\nДаяна ДЮЛГЕРОВА", "date": "2018.10.15", "title": "Проф. д-р Генчо Начев: Някога сме били пионерите в прилагането на сърдечните трансплантации, а сега изоставаме от съседните ни страни"}
{"url": "http://www.focus-news.net/news/2018/10/15/2578464/stara-zagora-tsentarat-za-sotsialna-rehabilitatsiya-i-integratsiya-na-detsa-v-kazanlak-otbelyazva-4-godini-ot-svoeto-sazdavane.html", "text": "От четири години в община Казанлък се предоставя социалната услуга Център за социална рехабилитация и интеграция на деца и тя е достатъчно разпознаваема вече. Това каза за  Радио „Фокус“  Емел Сали, ръководител на екипа на Центъра. Тя поясни, че Центърът предлага като услуги работа с логопед, психолог, рехабилитатор, педагог. „Работим с деца в широк спектър, сред които аутисти, с епилепсия, дислексия, с различни видове други заболявания“, добави Сали. Към момента екипът обслужва 50 деца при капацитет 25, като има листа с 10 чакащи. „Даваме всичко от себе си, за да можем да обхванем всяко дете, което има нужда от нашата специализирана подкрепа“, каза Сали. С всяко дете се работи индивидуално, почасово, като се отделя внимание и на работа с родителите. В зависимост от нуждите на детето се предлага и услугата. \r\nЦентърът разполага и с модерна съвременна материална база – рехабилитационна зала, сензорна зала, учебна зала, Библиотека на играчките, където има играчки, с които  и родителите могат да играят с децата си, а могат да ги вземат в къщи и да ги връщат. Всеки специалист разполага със собствен кабинет. \r\nСлавяна ГАЙДАРОВА", "date": "2018.10.15", "title": "Стара Загора: Центърът за социална рехабилитация и интеграция на деца в Казанлък отбелязва 4 години от своето създаване"}
{"url": "http://www.focus-news.net/news/2018/10/15/2578465/obshtina-petrich-sedmiyat-festival-na-kestena-v-selo-kolarovo-sabra-stotitsi-gosti.html", "text": "На 13 октомври се проведе седмото издание на Фестивал на кестена в село Коларово, община Петрич. Това съобщиха от пресцентъра на  Община Петрич . Събитието събра стотици гости от страната и чужбина. Директорът на Дирекция на природен парк „Беласица“ поздрави всички присъстващи с хубавия празник и пожела тази благородна мисия за съхраняване и популяризиране на българското национално богатство – кестеновите гори да продължава и в бъдеще. Посетителите имаха възможност да опитат от традиционните  специалитети  на домакините от Подгорието на планина Беласица и да научат повече за кестените, културата и обичаите на местните хора. \r\nОфициални лица в  мероприятието бяха кметът на село Коларово Атанас Гошев, кметът на Община Петрич Димитър Бръчков, народният представител Георги Динев, заместник областният управител на Благоевград Антоанета Янчева, директорът на Регионална дирекция по горите – Благоевград инж. Георги Янкулов и директорът на Природен парк „Беласица“ Добриел Радев. По покана на организаторите присъстваше и Коста Яневски  – кмет на Община Струмица, Република Македония. \r\n„Фестивал на кестена 2018 г.“ се организира от Природен парк „Беласица“ към Изпълнителната агенция по горите, с подкрепата на Югозападното държавно предприятие и Община Петрич, в партньорство с Българска фондация „Биоразнообразие“ и Пирински туристически форум, както и с активното участие на кметовете и читалищните секретари на подгорските села, Професионална гимназия по икономика и туризъм „Проф. д-р Асен Златаров“ - Петрич и Средно училище „Васил Левски“ - село Коларово. \r\nДирекцията на Природен парк „Беласица“ отправя благодарности към всички граждани и институции, включили се в организирането и провеждането на „Фестивал на кестена '2018 г.“.", "date": "2018.10.15", "title": "Община Петрич: Седмият „Фестивал на кестена“ в село Коларово събра стотици гости"}
{"url": "http://www.focus-news.net/news/2018/10/15/2578466/pregled-na-nyakoi-ot-osnovnite-temi-v-germanskiya-pechat-agentsiya-fokus.html", "text": "Резулатите от изборите в най-голямата германска провинция – Бавария и значението им за управляващата на федерално ниво голяма коалиция на Съюза (ХДС/ХСС) и ГСДП са основната тема, върху които акцентират печатни издания в страната. \r\n***  „Ужасът“ в Бавария все още не е приключил, а следващата голяма катастрофа вече дебне зад ъгъла управляващата в Берлин голяма коалиция: изборите за регионален парламент на Хесен, отбелязват в редакцията на водещия национален ежедневник  Die Welt . \r\nПоследните проучвания на общественото мнение в провинцията показват, че Християндемократическият съюз (ХДС) на канцлера Ангела Меркел ще регистрира най-лошия си резултат от 1966 г. насам. Според прогнозите ХДС може да получи с 10% по-малко гласове в сравнение с последните избори за регионален парламент във Висбаден от 2013 г. Това означава, че партията на Меркел ще трябва да се бори със „Зелени“, които постепенно получават все по-силна подкрепа от германските граждани. Ако сценарият се сбъдне, то това ще означава, че хесенската ХДС е загубила почти половината от гласоподавателите си след поемането на лидерския пост от Ангела Меркел през 2000 г. \r\nРезултатът от Хесен ще има значение на федерално ниво. Мнозина в Съюза (ХДС/ХСС) биха се радвали на провала на Меркел. Но докато тя си седи в Канцеларията, политическият блок все пак ще продължава да губи електората си – независимо в коя провинция, независимо с коя партия бъде съставена коалиция. До декември обаче ХДС може да си даде почивка. След това ще се проведат изборите за председателското място, а вече се подготвя кандидатура за поста на опонент на Меркел, загатват от редакцията. \r\n***  Християнсоциалният съюз (ХСС) претърпя пълен провал на изборите за парламент на Бавария, но председателят на партията Хорст Зеехофер иска да остане на поста си. След обявяване на резултатите от вота в най-голямата федерална провинция въпросът  обаче е дали той ще успее да направи това, подчертава водещото германско издание  Der Spiegel . \r\nЗа по-малко от 40 минути Маркус Зьодер и Хорст Зеехофер говориха в една и съща зала в Мюнхен, но при съвсем различни условия. В нощта след изборите министър-председателят на Бавария бе посрещнат с аплодисменти и бързо бе заобиколен от съпартийците и членовете на кабинета си. Когато пристигна лидерът на ХСС, залата бе почти празна, ентусиазмът – изпарен. Зеехофер благодари на Зьодер за работата му в предизборната кампания, но призна, че е „натъжен“ от резултата, който задължава партията да „работи точно“. Въпросът е следния: ще се разпадне ли странният съюз между премиера на Бавария и лидера на партията? С други думи, какво следва оттук насетне за Зеехофер? \r\nГолемият бунт все още не се е случил. Но той може да стане реалност още в понеделник, когато ХСС ще се събере на заседание, на което ще анализира грешките, допуснати в изборите. „След това ще преминем към точката, към съществения въпрос“, поясни досегашният председател на парламента в Мюнхен Барбара Щам. Дали няма предвид оставката на Зеехофер? Предстои да разберем. \r\n***  Християнсоциалният съюз (ХСС) търси партньор за съставянето на коалиция в Мюнхен, след като партията на Хорст Зеехофер събра около 37% на изборите за регионален парламент в най-голямата федерална провинция във ФРГ – Бавария, отбелязват в редакцията на  Die Sueddeutsche Zeitung , най-тиражираният вестник в Германия. \r\nУправляващата коалиция се нуждае от най-малко 97 места в парламента. Със спечелените 78 депутатски места ХСС няма да може да разчита на абсолютно мнозинство. Затова на преден план излизат коментарите за коалиция. От редакцията привеждат няколко възможни комбинации за бъдещото баварско правителство: \r\n1)\tЧерно-оранжево (ХСС и „Свободните избиратели“) \r\nПартията „Свободни избиратели“ печели 25 места в парламента, което означава, че черно-оранжевата коалиция ще може да разчита на 103 места в законодателния орган в Мюнхен.  \r\n2)\tЧерно-жълто (ХСС и Свободната демократическа партия) \r\nПравителство на ХСС и СвДП ще може да разчита на 88 места в парламента, които не гарантират абсолютно мнозинство. Анализаторите определят черно-жълтата коалиция  като „невъзможна“. \r\n3)\tЧерно-зелена (ХСС и „Зелени“) \r\nДвете партии биха получили 115 от 192-те места в парламента. „Зелени“ са окуражени от добрите резултати на изборите и биха могли да изместят политиката на новото баварско правителство вляво.  Двете партии може да намерят компромиси в редица области, например в тази околната среда и жилищната политика. Проблем – охраната по границата на Бавария, на която „Зелени“ се противопоставят. \r\n4)\tЧерно-червено (ХСС и ГСДП) \r\nКоалицията от ХСС и ГСДП е допустима, но едва ли ще бъде съставена. С общо 98 места в парламента, двете партии няма да имат абсолютното мнозинство.  \r\n5)\tОранжево-жълто-червено-зелено („Свободни избиратели“, СвДП, ГСДП, „Зелени“) \r\nКоалиция без ХСС при резултатите от изборите е почти невъзможна. Партиите биха събрали 92 места в парламента, т.е. няма да имат абсолютно мнозинство. Такова обаче може да бъде съставено с подкрепата на депутатите от „Алтернатива за Германия“. Но дори ХСС не иска да управлява съвместно с популистите. \r\n***", "date": "2018.10.15", "title": "Преглед на някои от основните теми в германския печат (Агенция „Фокус“)"}
{"url": "http://www.focus-news.net/news/2018/10/15/2578462/blagoevgrad-35-godishen-mazh-e-zadarzhan-za-shofirane-s-311-promila-alkohol.html", "text": "35-годишен мъж е задържан за шофиране с 3.11 промила алкохол. Това съобщиха от  ОДМВР - Благоевград . На 13 октомври 2018 г. в село Поленица 35-годишния мъж с инициали Г.М./ от Сандански е управлявал лек автомобил „Фолксваген Пасат“ с наличие на 3.11 промила алкохол в издишания въздух.", "date": "2018.10.15", "title": "Благоевград: 35-годишен мъж е задържан за шофиране с 3.11 промила алкохол"}
{"url": "http://www.focus-news.net/news/2018/10/15/2578467/stara-zagora-otborat-na-beroe-veterani-specheli-za-treta-poredna-godina-balkaniadata-po-futbol-za-veterani.html", "text": "В оспорвана битка за първото място отборът на „Берое – ветерани“ спечели за трета поредна година Балканиадата по футбол за ветерани, която се организира от Община Стара Загора, по случай празника на града. Това съобщиха от пресцентъра на  Община Стара Загора . На финала „зелените“ легенди се наложиха с 3:2 над ФК „Босна и Херцеговина“. Две попадения за победата отбеляза помощник-треньорът на „Берое“ Константин Мирчев, а третият гол бе дело на Дончо Атанасов. \r\nНа Балканиадата по футбол за ветерани участваха отборите на Берое, Раднички - Ниш, Бурса, Люлебургас, Корфу и Босна и Херцеговина. \r\nВ предварителната група „Берое – ветерани“ постигнаха две победи – 4:2 над „Бурса“ и с 5:2 над „Корфу“. Освен треньорите на мъжкия отбор Александър Томаш, Константин Мирчев и Тодор Кючуков, за отбора на ветераните играха още спортният директор Валентин Грудев, треньорите в школата Дончо Атанасов, Слави Жеков. Освен тях в игра се появиха Теньо Минчев, Кънчо Кашеров, Илия Илиев, Васил Драголов, Димитър Петров, Веселин Пенев, Иван Гаджев, Петко Винков, Янко Вълканов и други.", "date": "2018.10.15", "title": "Стара Загора: Отборът на „Берое – ветерани“ спечели за трета поредна година Балканиадата по футбол за ветерани"}
{"url": "http://www.focus-news.net/news/2018/10/15/2578469/veliko-tarnovo-lek-avtomobil-e-izgoryal-pri-pozhar-v-pavlikeni-po-parvonachalni-danni-stava-vapros-za-umishlen-palezh.html", "text": "Лек автомобил е изгорял при пожар в Павликени. Сигнал за инцидента в получен в 04.50 часа тази нощ, съобщиха за  Радио „Фокус“ – Велико Търново  от Регионална дирекция „Пожарна безопасност и защита на населението“ - Велико Търново. Огнеборците незабавно са реагирали на обаждането, но пламъците са унищожили изцяло колата. По първоначални данни става въпрос за умишлен палеж. След потушаване на пожара на местопроизшествието е извършен оглед. Работата по изясняване на случая продължава в рамките на образуваното досъдебно производство и под наблюдението на Районна прокуратура - Павликени. \r\nЛуиза ТРАНЧЕВА", "date": "2018.10.15", "title": "Велико Търново: Лек автомобил е изгорял при пожар в Павликени, по първоначални данни става въпрос за умишлен палеж"}
{"url": "http://www.focus-news.net/news/2018/10/15/2578468/kmetat-d-r-atanas-kambitov-i-tsarkovnoto-nastoyatelstvo-opredeliha-mestata-za-postavyane-na-paraklisi-v-blagoevgrad.html", "text": "Кметът на Благоевград д-р Атанас Камбитов и председателят на Църковното настоятелство отец Андон Шавулев определиха местата, на които ще бъдат поставени православни параклиси в града. Те са избрани с благословията на Неврокопски митрополит Серафим. Това съобщиха от  пресцентъра на Община Благоевград.   \r\nС оглед максимално улеснение на жителите, малки храмове ще има, както в централна градска част, така и по кварталите.  \r\nЕдиният от тях ще бъде при градинката пред сградата на НАП. Параклиси ще има още  в квартал „Еленово“, близо до магазин „Валан“, при пазара в ж.к. „Запад“, както и в близост до паметника на Васил Левски в града.  Намерението на кмета д-р Атанас Камбитов е малките храмове да бъдат позиционирани на определените места до края на годината. За целта ще бъдат използвани готови конструкции, които са изографисани предварително.", "date": "2018.10.15", "title": "Кметът д-р Атанас Камбитов и Църковното настоятелство определиха местата за поставяне на параклиси в Благоевград"}
{"url": "http://www.focus-news.net/news/2018/10/15/2578471/sliven-zadarzhan-e-izvarshitelyat-na-telefonna-izmama-v-nova-zagora.html", "text": "Задържан е извършителят на телефонна измама в Нова Загора. Това съобщиха от  ОДМВР - Сливен . При ареста в него са намерени парите от извършена измама на 79-годишна жена. Криминалистите започват работа по случая около 18.00 часа на 11 октомври, след като 57-годишен мъж от град Нова Загора е съобщил, че майка му е станала жертва на телефонна измама. Жената е на 79 години и е била въведена в заблуждение, че помага на органите на реда. Въвлечена в измамната схема тя е оставила пред входа на дома си сумата от 1 800 лева.  \r\nПредприети са незабавни оперативно-издирвателни действия като на 12 октомври полицията в Нова Загора е хванала 18-годишния Г.Г. от село Дядово докато е правил опит да измами друга възрастна жена. Той е отведен в районното управление и задържан за 24 часа. В него е намерена сумата от 1 800 лева. Работата по разкриване и документиране на цялостната престъпна дейност на Г.Г. продължава.", "date": "2018.10.15", "title": "Сливен: Задържан е извършителят на телефонна измама в Нова Загора"}
{"url": "http://www.focus-news.net/news/2018/10/15/2578470/vidin-85-straka-i-nad-7-kg-listna-masa-kanabis-sa-izzeti-pri-proverka-v-selo-drenovets.html", "text": "85 стръка и над 7 кг листна маса канабис са иззети при проверка в село Дреновец. Това съобщиха от  ОДМВР - Видин . Задържан е 26-годишен от село Дреновец, а по случая е образувано досъдебно производство. Полицейските действия са предприети вчера. Разследващи извършили претърсване в частен имот, ползван от 26-годишен в Дреновец. Там открили електронна везна и 74 грама нарязана на дребно зелена тревиста маса, реагирала на канабис при полевия наркотест. Последвало претърсване в необитаема тухлена постройка, извън регулационните граници на селото. В таванското помещение на сградата, служителите на реда открили 7.062 кг полусуха зелена листна маса във вид на съцветия, индикирали на канабис при наркотеста. Западно от постройката, на площ от около 25 кв. м униформените се натъкнали на 15 стръка отрязани конопени растения. В близост до мястото, в югоизточна посока била открита друга камара със 70 конопени стръка. Растенията, с дължина от 110 до 160 см, реагирали на канабис. Намерено било и устройство тип „мелница“, съдържащо следи от нарязана на ситно зелена листна маса. Мъжът е задържан за срок до 24 часа и приведен в полицейския арест. Случаят е докладван в прокуратурата. Работата на разследващите продължава, в РУ - Белоградчик е образувано досъдебно производство.", "date": "2018.10.15", "title": "Видин: 85 стръка и над 7 кг листна маса канабис са иззети при проверка в село Дреновец"}
{"url": "http://www.focus-news.net/news/2018/10/15/2578473/kardzhali-36-godishen-e-zadarzhan-za-nanasyane-na-poboy-na-vazrasten-mazh-i-dashterya-mu.html", "text": "36-годишен е задържан за нанасяне на побой на възрастен мъж и дъщеря му. Това съобщиха от  ОДМВР - Кърджали . Инцидентът станал на 12 октомври около 14.00 часа в село Устрен. 36-годишният водач на автомобил спрял принудително кола, управлявана от 73-годишен, с който пътувала и 37-годишната му дъщеря. След кратка размяна на реплики 36-годишнвият нанесъл удари с юмруци на бащата и дъщерята. По първоначални данни личен мотив е причина за инцидента. Проверката по случая е по чл.325, ал.1 от Наказателния кодекс и се извършва от група „Охранителна полиция“ в управлението в Джебел", "date": "2018.10.15", "title": "Кърджали: 36-годишен е задържан за нанасяне на побой на възрастен мъж и дъщеря му"}
{"url": "http://www.focus-news.net/news/2018/10/15/2578475/burgas-koreyskata-agentsiya-za-nasarchavane-na-targoviyata-i-investitsiite-kani-predstavitelite-na-mestniya-biznes-na-sreshta-za-ustanovyavane-na-kontakt-s-potentsialni-partnyori.html", "text": "Корейската агенция за насърчаване на търговията и инвестициите (КОТРА) цели да реализира двустранни бизнес и търговски отношения между Република Корея и България. Тя съдейства на корейските компании да се свържат с потенциални български партньори и подпомага развитието на корейската и българската икономика. Това съобщиха от пресцентъра на  Община Бургас . КОТРА – София кани всички заинтересовани фирми на инициативата „Moving Kotra“. Нейни представители ще посетят Бургас и ще направят индивидуални консултации, за да представят възможностите за контакт с потенциални корейски партньори и доставчици, които имат интерес към установяване на взаимноизгодно сътрудничество.  \r\nБизнес срещите ще се проведат от 13.30 часа на 24 октомври (сряда) в „Капитанската зала“ на хотел „България“ в Бургас. \r\nЗа контакт и регистрация: \r\n- Марина Върбанова, маркетинг мениджър; тел. 02/400 55 53; k.marketing@kotra-sofia.org.", "date": "2018.10.15", "title": "Бургас: Корейската агенция за насърчаване на търговията и инвестициите кани представителите на местния бизнес  на среща за установяване на контакт с потенциални партньори"}
{"url": "http://www.focus-news.net/news/2018/10/15/2578474/sport-schupena-kapachka-na-kolyanoto-vadi-huan-martin-del-potro-ot-turnirite-do-kraya-na-sezona.html", "text": "Счупена капачка на коляното извади Хуан Мартин дел Потро от турнирите по тенис до края на сезона.  \r\nАржентинецът се контузи в Шанхай. Той бе принуден да се откаже от двубоя си срещу Борна Чорич след подхлъзване, при което нарани коляното си. Дел Потро повика физиотерапевта на корта и взе медицински тайм-аут, но малко по-късно взе решение да прекрати мача.  \r\nТози сезон Дел Потро се представя на изключително добро ниво. Той спечели първата си титла от турнир от сериите „Мастърс“ - в Индиън Уелс, а в края на лятото игра на финал на Откритото първенство по тенис на САЩ. \r\nНа този етап няма яснота дали Дел Потро ще успее да се възстанови навреме и да участва във финалите на АТП в Лондон, които започват на 11-и ноември.", "date": "2018.10.15", "title": "Спорт: Счупена капачка на коляното вади Хуан Мартин дел Потро от турнирите до края на сезона"}
{"url": "http://www.focus-news.net/news/2018/10/15/2578448/ministar-krasimir-karakachanov-protsedurata-da-vzemem-pod-naem-samoleti-za-armiyata-e-neseriozna.html", "text": "Процедурата да вземем под наем самолети за армията е несериозна. Това каза пред журналисти вицепремиерът и министър на отбраната Красимир Каракачанов, предаде репортер на  Агенция „Фокус“ . „Това не е rent-a-car да отидеш в гаража на фирмата и да наемеш автомобил. Подготовката на пилотите само е 2 години. Не го приемам за сериозно това предложение. Комисията работи\", уточни той.  \r\nЦветелин ДИМИТРОВ", "date": "2018.10.15", "title": "Министър Красимир Каракачанов: Процедурата да вземем под наем самолети за армията е несериозна"}
{"url": "http://www.focus-news.net/news/2018/10/15/2578472/kmetat-na-sadovo-dimitar-zdravkov-mestniyat-referendum-v-selo-katunitsa-pokaza-nezhelanieto-na-98-ot-zhitelite-za-dobiv-na-inertni-materiali-ot-teritoriyata-im.html", "text": "Местният референдум в село Катуница, община Садово, показа нежеланието на 98% от жителите за добив на инертни материали от територията им. Това съобщи за  Радио „Фокус”-Пловдив  кметът на Садово Димитър Здравков. По думите му референдумът е показал общата воля на цялото население на Катуница и това, че те искат друго бъдеще, без концесии и отнемане от плодородната им земя. „Засегнати от решението на Министерски съвет през февруари са и жителите на съседното село Ягодово и на Садово, тъй като в този терен се събират границите на три населени места”, съобщи още Здравков. Отделно кариери има и върху други земи в Катуница, на 50 метра от вододайната зона.  \r\n„Ние сме потърпевши и в годините назад, между 1994-95 година имаше пак масов протест на населението, отново защото не искаха тези процеси по  поречието на река Марица. Здравко обясни, че като резултат от това спадат подпочвените води в редица селища освен Катуница, като Чешнегирово, Селци, Поповица и Садово. Изземването на инертни материали е къде законно, къде незаконно. Това принуждава хората да пренабиват сондажите и да търсят други начини за поливане. Освен това камионите с пясък разбиват пътищата. Изземването на инертни материали е виновно и за наводненията, заради изземването на пясък от  коритото на река Чая може да падне и моста. „Обемът, който се отнема от реката се пълни с отпадъци, без да знаем какви точно са те. Имаме снимани отпадъци от болницата, които също е незаконно”, отбеляза още Здравков. По думите му всичко това е на гърба на народа. \r\n„Нашето развитие не е свързано с изземване на инертни материали, ние сме земеделски район, отнемат ни плодородна земя, подпочвените води падат, от което страдат земеделците. 40-50000 лева концесионна такса не са структоопределящи за нашия бюджет, можем и без тях. За нас са по-важни хората в общината”, посочи Димитър Здравков. По думите му, след този референдум всички се надяват да бъде чут гласа на жителите на Катуница. В противен случай хората готвят друг вид протести. „98% против концесията е един сериозен резултат. Не знам дали има друг такъв референдум, в който толкова активно хората да са казали „не”, заяви още общинският кмет. По думите му село Катуница е с над 2500 жители, в него живеят предимно млади хора. \r\nЦветана ТОНЧЕВА", "date": "2018.10.15", "title": "Кметът на Садово Димитър Здравков: Местният референдум в село Катуница показа нежеланието на 98% от жителите за добив на инертни материали от територията им"}
{"url": "http://www.focus-news.net/news/2018/10/15/2578434/die-welt-golyamata-koalitsiya-v-berlin-ochakva-sledvashtata-golyama-katastrofa.html", "text": "„Ужасът“ в Бавария все още не е приключил, а следващата голяма катастрофа вече дебне зад ъгъла управляващата в Берлин голяма коалиция: изборите за регионален парламент на Хесен, отбелязват в редакцията на водещия национален ежедневник  Die Welt . \r\nПоследните проучвания на общественото мнение в провинцията показват, че Християндемократическият съюз (ХДС) на канцлера Ангела Меркел ще регистрира най-лошия си резултат от 1966 г. насам. Според прогнозите ХДС може да получи с 10% по-малко гласове в сравнение с последните избори за регионален парламент във Висбаден от 2013 г. Това означава, че партията на Меркел ще трябва да се бори със „Зелени“, които постепенно получават все по-силна подкрепа от германските граждани. Ако сценарият се сбъдне, то това ще означава, че хесенската ХДС е загубила почти половината от гласоподавателите си след поемането на лидерския пост от Ангела Меркел през 2000 г. \r\nРезултатът от Хесен ще има значение на федерално ниво. Мнозина в Съюза (ХДС/ХСС) биха се радвали на провала на Меркел. Но докато тя си седи в Канцеларията, политическият блок все пак ще продължава да губи електората си – независимо в коя провинция, независимо с коя партия бъде съставена коалиция. До декември обаче ХДС може да си даде почивка. След това ще се проведат изборите за председателското място, а вече се подготвя кандидатура за поста на опонент на Меркел, загатват от редакцията. Тереза Герова", "date": "2018.10.15", "title": "Die Welt: Голямата коалиция в Берлин очаква следващата голяма катастрофа"}
{"url": "http://www.focus-news.net/news/2018/10/15/2578477/v-unss-shte-se-provede-kragla-masa-na-tema-korporativno-upravlenie-darzhavni-predpriyatiya-i-nasokite-na-organizatsiyata-za-ikonomichesko-satrudnichestvo-i-razvitie.html", "text": "На 16 октомври от 9.30 часа в Голямата конферентна зала на Университета за национално и световно стопанство ще се проведе кръгла маса с международно участие на тема „Корпоративно управление, държавни предприятия и Насоките на Организацията за икономическо сътрудничество и развитие (ОИСР) – българската перспектива“. Това съобщиха от пресцентъра на  УНСС . Организатори са УНСС и Форумът за балкански транспорт и инфраструктура (ФБТИ).  \r\nЦелта на кръглата маса е обсъждане на дългия път на утвърждаване на Насоките на ОИСР за корпоративно управление в предприятия с държавна собственост в българската икономика. Специално внимание ще бъде обърнато на прилагането на Насоките на ОИСР и добрите практики за тяхното прилагане в предприятията с държавна собственост в Швеция, балтийските страни и др. \r\nВъв форума ще участват представители на държавни институции, бизнеса и неправителствения сектор, сред които: проф. д.ик.н. Бистра Боева, УНСС, Христо Алексиев, председател на УС на НКЖИ, Сорана Бачу от Института за корпоративно управление, Иван Такев, председател на Съвета на директорите на Българската фондова борса, Горан Свенсон, президент на Българо-скандинавската търговска камара, Андрис Графс, председател на Балтийския институт за корпоративно управление и др.", "date": "2018.10.15", "title": "В УНСС ще се проведе кръгла маса на тема „Корпоративно управление, държавни предприятия и Насоките на Организацията за икономическо сътрудничество и развитие“"}
{"url": "http://www.focus-news.net/news/2018/10/15/2578480/afp-osnovniyat-granichen-punkt-mezhdu-yordaniya-i-siriya-vazobnovyava-rabota-sled-tri-godini-prekasvane.html", "text": "Основният граничен пункт между Йордания и Сирия възобновява работа след три години прекъсване, предава  AFP .  \r\nГКПП бе отворен за преминаване от йорданска страна в 8:00 часа местно време. Фотограф на агенцията съобщава за около дузина полицейски и митнически служители на място.  \r\nПрез пункта „Джабер-Насиб“ преминаваше ключов търговски маршрут, преди властите в Аман да вземат решение да го затворят, след като през април 2015 г. бе превзет от опозиционни сили на Дамаск. Тереза Герова", "date": "2018.10.15", "title": "AFP: Основният граничен пункт между Йордания и Сирия възобновява работа след три години прекъсване"}
{"url": "http://www.focus-news.net/news/2018/10/15/2578459/velik-atanasov-sayuz-na-slepite-v-balgariya-plovdiv-sled-nastapvaneto-na-demokratsiyata-priklyuchi-trudovata-deynost-za-horata-sas-zryashti-problemi.html", "text": "След настъпването на демокрацията приключи трудовата дейност за хората със зрящи проблеми. Това коментира за  Радио „Фокус“-Пловдив  Велик Атанасов, председател на регионалната структура на Съюза на слепите в България в Пловдив по повод Международния ден на белия бастун, който отбелязваме в днешния ден. „Много малко хора успяват да се реализират в различни институции, учреждения и т.н. Основната част от хората разчитат на социалните пенсии, които получават от държавата. Те са някъде около 250-300 лева“, каза още Атанасов. Той изрази надежда животът на незрящите хора да се подобрят след приемането на новия Закон за личната помощ, в който се предвижда да се включат лична помощ, асистенти, домашни помощници. По отношение на инфраструктурата в Пловдив Атанасов отбеляза, че все още тя не е достъпна за хората със зрящи проблеми. Със съдействието на Община Пловдив там, където има големи кръстовища, да има звукови устройства, за да могат хората да пресичат булевардите. „Но има още много да се желае по отношение на тротоарите, достъпа до институциите. Надяваме се за бъдеще да се решават тези проблеми. Има тротоари в града, които не са направени“, заяви Атанасов. Той обобщи, че държавата трябва да бъде съпричастна към тази категория хора. \r\nОколо 720 души членуват в регионалната структура на Съюза на слепите в България в Пловдив. По повод Международния ден на белия бастун структурата организира демонстрация на употребата на белия бастун на площада пред Централната пощата в града. „Незрящите хора ползват белия бастун за придвижване. Правим го с цел да могат гражданите да се запознаят, че когато виждат човек с бял бастун, той е незрящ и ако се наложи, да му се окаже съдействие“, каза още Атанасов. \r\nМария РУСЕВА", "date": "2018.10.15", "title": "Велик Атанасов, Съюз на слепите в България-Пловдив: След настъпването на демокрацията приключи трудовата дейност за хората със зрящи проблеми"}
{"url": "http://www.focus-news.net/news/2018/10/15/2578479/d-r-nezabravka-chilingirova-umbal-sveta-ekaterina-34-dushi-v-momenta-sa-v-listata-na-chakashtite-za-sardechna-transplantatsiya-za-tazi-godina-sa-napraveni-obshto-4-takiva-operatsii.html", "text": "В момента в листата за чакащи са 34 пациенти. Средно в страната се правят от 3 до 9 трансплантации. За тази година са направени общо 4 трансплантации. Това каза проф. д-р Незабравка Чилингирова, кардиолог по в УМБАЛ „Света Екатерина, предаде репортер на  Агенция „Фокус“ . Проф. Чилингирова отбеляза, че през 2013 г. в България са започнали трансплантациите на новия век. „Тогава разбрахме каква е ползата от изкуствените сърца“, каза тя.  Тя обясни, че сърдечните трансплантации, направени в страната ни са около 60. По думите й в нашата листа за чакащи сърдечна трансплантация са предимно млади хора до 30 годишна възраст, включително и деца. „За тази година са направени общо 4 трансплантации,“ обясни д-р Чилингирова.  Тя даде пример с един техен успешно опериран пациент и уточни, че трансплантацията е направена от сърцето и бъбрека на майка му, като в момента момчето вече е студент. По думите й ниският брой на направените операции в България се дължи не толкова на това,  че няма хора, които искат да дадат част от себе си за друг, а по-скоро проблемът е в организацията, донорските центрове и интеграцията на пациентите след интервенцията. „Това изисква много средства, но това помага после на много хора след това да имат нормален живот“, обясни още тя.  \r\nДаяна ДЮЛГЕРОВА", "date": "2018.10.15", "title": "Д-р Незабравка Чилингирова, УМБАЛ „Света Екатерина“: 34 души в момента са в листата на чакащите за сърдечна трансплантация, за тази година са направени общо 4 такива операции"}
{"url": "http://www.focus-news.net/news/2018/10/15/2578481/plovdiv-41-godishen-mazh-e-s-opasnost-za-zhivota-sled-katastrofa-na-avtomagistrala-trakiya.html", "text": "41-годишен мъж е в тежко състояние след катастрофа на автомагистрала „Тракия“, съобщиха от  ОДМВР-Пловдив . Сигналът за пътния инцидент е получен около 01.30 часа в неделя. По първоначални данни в района на 155 км на автомагистралата, в посока Бургас, лек автомобил „Опел“ се е блъснал отзад в товарен автомобил „Скания“ с полуремарке. С опасност за живота в болница е настанен 41-годишен мъж, управлявал колата. Назначена му е кръвна проба за алкохол. С дрегер бил тестван 57-годишният водач на камиона, като е отчетен отрицателен резултат. Причините и обстоятелствата около пътния инцидент се разследват в досъдебно производство.", "date": "2018.10.15", "title": "Пловдив: 41-годишен мъж е с опасност за живота след катастрофа на автомагистрала „Тракия“"}
{"url": "http://www.focus-news.net/news/2018/10/15/2578478/ministar-predsedatelyat-boyko-borisov-se-sreshtna-s-poslanika-na-velikobritaniya-ema-hopkins.html", "text": "Министър-председателят Бойко Борисов се срещна с посланика на Великобритания Ема Хопкинс. Това съобщиха от  Правителствената информационна служба . Двамата обсъдиха развитието на преговорите за излизането на Обединеното Кралство от Европейския съюз. В разговора беше потвърдено, че и двете държави ще положат усилия за гарантиране правата както на българските граждани във Великобритания, така и на британските граждани в страната ни. Министър-председателят заяви, че британските граждани са добре приети и ще бъдат добре приети в България и след Брекзит. \r\nПо време на срещата българският премиер Борисов и британския посланик Хопкинс отчетоха отличното сътрудничество между България и Обединеното кралство в сферата на сигурността. Двамата потвърдиха, че българските и британските служби ще продължат да работят съвместно в борбата с тероризма, контрабандата, нелегалната миграция, криминалните разследвания и корупцията.  \r\nПосланик Хопкинс запозна българския премиер Борисов и с хода на разследването по случая „Скрипал“.", "date": "2018.10.15", "title": "Министър-председателят Бойко Борисов се срещна с посланика на Великобритания Ема Хопкинс"}
{"url": "http://www.focus-news.net/news/2018/10/15/2578482/stara-zagora-nad-700-sa-sluchaite-po-koito-e-rabotil-tsentarat-za-obshtestvena-podkrepa-v-kazanlak-prez-5-te-godini-ot-sashtestvuvaneto-si.html", "text": "През последните години твърде динамично се развиват двете социални услуги на Община Казанлък, управлявани от Сдружение „Бъдеще за децата“ – Център за социална рехабилитация и интеграция на деца и Център за обществена подкрепа, който през месец октомври  отбелязва пет години. Това каза за  Радио „Фокус“  Мария Гинева, директор на Сдружението. Тя поясни, че Центърът за обществена подкрепа стартира като услуга в общността, която обхваща широк диапазон от целеви групи, семейства и деца, които имат нужда от подкрепа в определен етап от живота си. Децата, които обслужва Центърът, са от различни семейства, които са в рискова ситуация, деца които са настанени в приемни семейства, осиновени, такива с поведенчески проблеми или деца, които имат комуникативни проблеми и родителите търсят помощ. Центърът е разкрит с капацитет 60 места. „През 2018 година почти двойно са семействата и децата, с които работим“, каза Гинева. \r\nНад 700 са случаите, по които е работил екипът на Центъра през петте години. Екипът включва социални работници, психолози, логопед. „ Обикновено работата е екипна, съвместно работим с Дирекция „ Социално подпомагане“ и Отдел „ Закрила на детето““, поясни Мария Гинева. За двата центъра финансирането е държавно, осигурено от Община Казанлък. \r\nБлагодарение на проект на Община Казанлък предстои през 2019 година да бъде разкрит към сдружение „Бъдеще за децата“ и спешен прием, в който деца, които са изведени спешно, да могат да бъдат настанявани. Ще бъде разкрита и т.нар. \"Синя стая\". Такъв тип стаи до момента има само в областните градове. Тази стая е предназначена за изслушане на деца претърпели насилие или са били свидетели на такова. За предоставянето на тази услуга ще бъдат обучени специалисти. \r\n15 години от своето създаване отбелязва Сдужение „Бъдеще на децата“. Като за тези години равносметката на екипа на сдружението е, че организацията е успяла да промени нагласите на обществото, реализирани са множество застъпнически кампании, създадени са нови услуги, реализирани са множество проекти с различни рискови целеви групи, подкрепени са множество семейства. „Това са пълонценни 15 години за хората, които работят в този екип. Всичко това, което правим, не би било възможно без подкрепата на Община Казанлък и много донорски организации, които през годините са ни подкрепяли и продължават да го правят“, каза директорът на Сдружение „Бъдеще за децата“. \r\nСлавяна ГАЙДАРОВА", "date": "2018.10.15", "title": "Стара Загора: Над 700 са случаите, по които е работил Центърът за обществена подкрепа в Казанлък през 5-те години от съществуването си"}
{"url": "http://www.focus-news.net/news/2018/10/15/2578444/zapochna-sreshtata-na-bsp-s-predstaviteli-na-balgarskiya-lekarski-sayuz.html", "text": "Започна срещата на БСП с представители на Българския лекарски съюз, предаде репортер на  Агенция „Фокус“ . Срещата се провежда в централата на партията на ул. „Позитано“ 20 и в нея участват лидерът на БСП Корнелия Нинова, членове на Изпълнителното бюро на партията, заместник-председателят на Здравна комисия доц. Георги Йорданов, депутатът проф. Георги Михайлов и други. От страна на БЛС са председателят му д-р Иван Маджаров и други членове. Това е последната среща от извънпарламентарните консултации на БСП по вота на недоверие към кабинета „Борисов“ 3 на тема „Здравеопазване“. \r\nДеница КИТАНОВА", "date": "2018.10.15", "title": "Започна срещата на БСП с представители на Българския лекарски съюз"}
{"url": "http://www.focus-news.net/news/2018/10/15/2578485/arh-boyan-kolarov-zam-kmet-na-dobrich-tendentsiyata-za-davane-na-poveche-vlast-v-ratsete-na-aktivnite-grazhdani-e-realna-i-naistina-tarsena-v-tsyala-evropa.html", "text": "„Тенденцията за даване на повече власт в ръцете на активните граждани е реална и наистина търсена в цяла Европа“. Това каза зам.-кметът „Устройство на територията“ арх. Боян Коларов, предаде кореспондент на  Радио „Фокус” – Варна . Арх. Коларов през изминалата седмица е участвал във форума Cocreated” на остров Сицилия, организиран от четири европейски държави – Франция, Испания, Италия и България, и е представил там опита на Община град Добрич в рамките на инициативата „Глобъл Добрич“. Глобалният Добрич вече е част от живота на реалния Добрич, организира реални и виртуални срещи и дискусии, свързани с възраждането на Добрич като икономически и културен център на Добруджа. През 2017 година бяха проведени два форума „Добрич в бъдеще време“ – с вдъхновяващи презентации, оживени дискусии и много идеи за Добрич. Основните теми на форумите бяха икономика, образование, развитие на ИТ бизнес, градска среда и гражданско участие. „Още от началото на своя мандат кметският екип в добруджанския град работи в посока на това нещата все по-малко да зависят от чиновничеството и все повече инициативи и действие да идват от гражданите\", посочи зам.-кметът. Акцент в работните срещи по време на форума е била темата за все по-тясно сътрудничество между граждани и местна власт с цел трайни и ефективни резултати. Общината е почерпила опит от европейските практики, който е полезен, защото на този етап по думите на арх. Коларов това, което се прави в Добрич, е повече инстинктивно, като граждански инициативи и местна власт се опитват сами да намерят правилния път. „Става дума обаче не за директен опит, тъй като развитието на отделните държави, участници във форума, е било твърде различно назад във времето\", коментира арх. Коларов. Той допълни, че при останалите партньорите проблемите, които имат за решаване, са от различно естество в сравнение с тези у нас, но въпреки това са останали впечатлени от практиките в добруджанския град. Общото между всички участници във форума е било това, че вече има изградено в посока на сътрудничество между местна власт и активни граждани и стремежът към неговото надграждане.  \r\nЖулиета НИКОЛОВА", "date": "2018.10.15", "title": "Арх. Боян Коларов, зам.-кмет на Добрич: Тенденцията за даване на повече власт в ръцете на активните граждани е реална и наистина търсена в цяла Европа"}
{"url": "http://www.focus-news.net/news/2018/10/15/2578483/stara-zagora-mazhkiyat-i-zhenskiyat-basketbolen-otbor-na-beroe-otbelyazaha-pobedi-v-noviya-sezon-na-natsionalnata-basketbolna-liga.html", "text": "Мъжкият баскетболен отбор „Берое“ стартира с победа в новия сезон на Националната баскетболна лига. Пред около 500 зрители в Общинска спортна зала Стара Загора, беройци се наложиха над Академик Бултекс 99 с 80:73. Това съобщиха от пресцентъра на  Община Стара Загора .  \r\nСтарши треньорът на Берое Любо Минчев стартира двубоя със стартова петица в състав: Адонис Файлър, Конър Франкамп, Николай Стоянов, Александър Янев и Далин Бачински. Почти равностойно игрово време получиха капитанът Тихомир Желев и Джеймс Уайт. \r\nВ следващия кръг беройци гостуват на Рилски спортист в Самоков, но преди това Берое гостува на Башкими в първия си мач от Балканската лига. Срещата е във вторник от 20.00 часа. \r\nС победа зарадва и женският баскетболен отбор през уикенда в Града на липите. В първата си среща от новия сезон на женската „А“ група, „Берое Стара Загора“ прие „Славия“ като превъзхождаше през целия мач и убедително победи със 108:67 точки.  \r\nМного резултатен двубой със силни стрелби от дистанция основно за домакините и подобрена тяхна игра в защита, което им донесе успеха. Теодора Динева отбеляза 20 точки за победителките, Евгения Нацкина добави 18, а Петя Бояджиева 17 точки. За „Славия“ Ивана Николова отбеляза 24 точки, а Естер Мичева добави 19. В следващия кръг „Берое Стара Загора“ ще гостува на НСА.", "date": "2018.10.15", "title": "Стара Загора: Мъжкият и женският баскетболен отбор на \"Берое\" отбелязаха победи в новия сезон на Националната баскетболна лига"}
{"url": "http://www.focus-news.net/news/2018/10/15/2578484/kyustendil-izlozhbi-i-yubileen-kontsert-sa-vklyucheni-v-obshtinskiya-kulturen-kalendar-za-sedmitsata.html", "text": "Изложби и юбилеен концерт са включени в общинския културен календар за седмицата в Кюстендил. Това съобщи за  Радио „Фокус” – Кюстендил  Дима Укалска, началник на отдел „Култура и духовно развитие” на Община Кюстендил.  \r\nНа 18 октомври в новата част на Художествена галерия „Владимир Димитров – Майстора” ще бъде открита изложба с творби от продължаващия в момента пленер „Свети Лука”. Той се провежда в кюстендилското село Слокощица.  \r\nНа 20 октомври, от 11.00 часа, в градската художествена галерия ще бъде открита традиционната зонална изложба „Струма”. На същата дата, но от 18.30 часа, в залата на Общинския драматичен театър ще се състои концерт, посветен на 35 години от създаването на танцов ансамбъл „Пауталия”. \r\nВенцеслав ИЛЧЕВ", "date": "2018.10.15", "title": "Кюстендил: Изложби и юбилеен концерт са включени в общинския културен календар за седмицата"}
{"url": "http://www.focus-news.net/news/2018/10/15/2578476/makfaks-makedoniya-sadat-otlozhi-zasedanie-po-deloto-tnt-za-da-mozhe-nikola-gruevski-da-prisastva-na-obsazhdaniyata-v-parlamenta-za-konstitutsionnite-promeni.html", "text": "Съдът в Скопие отложи изслушването на Никола Груевски по делото „ТНТ“, за да може бившият министър-председател на Македония и лидер на ВМРО-ДПМНЕ да присъства на заседанието в парламента за конституционните промени, предава информационната агенция  „Макфакс“ . \r\n„Искам да бъда освободен от днешното изслушване, за да присъствам на сесията в парламента, където има точка за изменение на Конституцията. Досега не съм използвал тази възможност\", бе искането, което Груевски отправи към съдията по делото Огнен Ставрев. Молбата му бе удовлетворена. Следващото изслушване е насрочено за 25 декември.  \r\nПо делото „ТНТ“ има седем обвиняеми, сред които и бившият лидер на ВМРО-ДПМНЕ Никола Груевски, бившият министър на транспорт и съобщенията Миле Янакиевски и бившият кмет на Община Гази баба Тони Трайковски. Те са съдени за извършване на престъпление от политическа омраза - разрушаване на  комплекс на тогавашния им политически противник Фиат Цановски. Тереза Герова", "date": "2018.10.15", "title": "„Макфакс“ (Македония): Съдът отложи заседание по делото „ТНТ“, за да може Никола Груевски да присъства на обсъжданията в парламента за конституционните промени"}
{"url": "http://www.focus-news.net/news/2018/10/15/2578489/varna-zadarzhan-e-76-godishen-mazh-zaplashil-s-pistolet-shofyor-na-patya-aksakovo-ignatievo.html", "text": "Задържан е 76-годишен мъж, заплашил с пистолет шофьор на пътя Аксаково - Игнатиево. Това съобщиха от  ОДМВР - Варна . На 14 октомври т.г. около 15.10 часа е получен сигнал за това, че на пътя от Аксаково за Игнатиево, неизвестно лице, управляващо лек автомобил \"Фиат\", е заплашило с пистолет водачът на лек автомобил \"Ауди\". След проведени оперативно-издирвателни дейности и действия по разследване на случая е установено, че извършител на деянието е мъж с инициали  Г.Г. (на 76 г.) от Аксаково. По случая е образувано досъдебно производство, материалите са докладвани в Районна прокуратура – Варна. Мъжът е задържан за срок до 24 часа.", "date": "2018.10.15", "title": "Варна: Задържан е 76-годишен мъж, заплашил с пистолет шофьор на пътя Аксаково - Игнатиево"}
{"url": "http://www.focus-news.net/news/2018/10/15/2578491/plovdiv-32-godishen-mazh-e-v-bolnitsa-sled-kato-e-bil-namushkan-s-nozh-ot-svoy-sased-nyama-opasnost-za-zhivota-mu.html", "text": "В шесто Районно управление на МВР - Пловдив е започнала предварителна проверка срещу 34-годишен пловдивчанин за причинена телесна повреда. Около 20.40 часа в петък служителите на реда реагирали на сигнал от тел. 112 за възникнал конфликт между двама обитатели на незаконни постройки на ул. „Крайна“ в квартал „Столипиново“. Това съобщиха от  ОДМВР - Пловдив . На място униформените установили, че 32-годишен мъж бил намушкан с нож от 34-годишния си криминално проявен и осъждан съсед. Пострадалият е настанен в болница, според лекарите няма опасност за живота му. Спрямо нападателя е взета 24-часова мярка за неотклонение. Работата по случая продължава.", "date": "2018.10.15", "title": "Пловдив: 32-годишен мъж е в болница, след като е бил намушкан с нож от свой съсед, няма опасност за живота му"}
{"url": "http://www.focus-news.net/news/2018/10/15/2578452/ministar-krasimir-karakachanov-oshte-prez-2016-g-ot-vmro-predlozhihme-promeni-v-npk-s-koito-da-se-izbegne-po-niska-prisada-pri-zhestoki-ubiystva-kato-tova-v-ruse.html", "text": "От ВМРО още през 2016 година предложихме промени в НПК, чрез които да се върне стария член по съкратена следствена процедура, за да няма възможност извършител на подобно жестоко убийство, като това в Русе, да получи по-ниска присъда. Това каза пред журналисти вицепремиерът и министър на отбраната Красимир Каракачанов във връзка с убийството на Виктория Маринова в Русе, предаде репортер на  Агенция „Фокус“ . \"В България има цели гетоизирани райони, цели населени места, в които населението не работи и не ходи училище. Има и такива, които работят и плащат данъци и са пренебрегнати за сметка на такива, които смятат, че имат само права, но не и задължения\", обясни той.  \r\nЦветелин ДИМИТРОВ", "date": "2018.10.15", "title": "Министър Красимир Каракачанов: Още през 2016 г. от ВМРО предложихме промени в НПК, с които да се избегне по-ниска присъда при жестоки убийства като това в Русе"}
{"url": "http://www.focus-news.net/news/2018/10/15/2578494/plovdiv-zadarzhan-e-41-godishen-mazh-nanesal-poboy-nad-saprugata-si-po-malkata-y-sestra-i-mayka-im-v-selo-byala-reka.html", "text": "Участник в битов скандал в село Бяла река е отведен в полицейския арест. Около 17.00 часа вчера на тел. 112 е постъпил сигнал за скарване на адреса на 61-годишна жена от селото. Тя разказала, че 41-годишният й криминално проявен зет от Първомай бил дошъл в къщата, за да търси дъщеря й, с която се били скарали. Това съобщиха от  ОДМВР - Пловдив . След отказ да бъде допуснат, мъжът се разгневил и отправяйки закани за убийство, нанесъл побой над съпругата си, по-малката й сестра и майка им. Извършителят е задържан за срок до 24 часа в РУ – Първомай. По случая е образувана предварителна проверка за престъпление по чл 144, ал. 3 от НК. Същевременно срещу 61-годишната тъща започнало бързо производство по чл. 216 от НК, за това че е причинила щета на управлявания от мъжа микробус, хвърляйки камък.", "date": "2018.10.15", "title": "Пловдив: Задържан е 41-годишен мъж, нанесъл побой над съпругата си, по-малката й сестра и майка им в село Бяла река"}
{"url": "http://www.focus-news.net/news/2018/10/15/2578493/vitsepremierat-krasimir-karakachanov-ovladyano-e-polozhenieto-v-galabovo.html", "text": "Овладяно е положението в Гълъбово. Това каза пред журналисти вицепремиерът и министър на отбраната Красимир Каракачанов във връзка с напрежението в Гълъбово, където бяха задържани петима цигани заради агресия срещу полицаи, предаде репортер на  Агенция „Фокус“ . „Полицията върши всичко, което е по силите ѝ. Напрежение има, и то не е за първи път, в тези региони. Крайно време е да обърнем политиката и да изхождаме от Конституцията, която гарантира равни права на всички. Не може една част от гражданите да имат повече права и да смятат, че имат повече права“, коментира той. \r\n„Истината е, че в последната година-година и половина полицията в много от случаите превантивно овладява подобни събития. Има обаче един голям проблем, който трябва да бъде споменат - т.нар. „медиатори“ на тази общност, това са местните барони, тези медиатори не вършат никаква работа. Т.е. тарторите на подобни събития, ти ги правиш медиатори, няма никакъв ефект от това - все едно вълкът да пази стадото“, каза още Красимир Каракачанов.", "date": "2018.10.15", "title": "Вицепремиерът Красимир Каракачанов: Овладяно е положението в Гълъбово"}
{"url": "http://www.focus-news.net/news/2018/10/15/2578495/stara-zagora-80-signala-sa-podadeni-na-goreshtiya-telefon-na-obshtinata-za-perioda-12-14-oktomvri.html", "text": "На безплатния „горещия телефон“ на Община Стара Загора - 0800 157 37, от 12 до 14 октомври, са отчетени около 80 сигнала. Това съобщиха от пресцентъра на  Община Стара Загора . Граждани са подали информация за над 30 неправилно паркирани МПС.  По сигнал е извършена проверка и съставено предписание с протокол на търговски обект, заради поставяне на метални щендери за дрехи върху тротоара на ул. „Св. Княз Борис“. За бездомни кучета е съобщено в района на блок №79 на ул. „Св. Троица“, блок №37 на ул. „Св. Княз Борис“ и в кв. „Кольо Ганчев“. Информацията е насочена към Общинския приют за безстопанствени животни. Констативен протокол с предписание е издаден на жена, грижеща се за домашно куче, което със силен лай смущава живущите в блок №86 на ул. „Любен Каравелов“.   \r\nСлед получена информация на „горещия телефон“ е отремонтирано улично осветление, обезопасени са шахти и са взети мерки за възстановяване на компрометирани пътни знаци. Възложен за ремонт е заслон на автобусна спирка „ДЗУ“. Сигнал е получен и за липсващ детайл от пързалка в детска площадка в кв. „Железник“. Съоръжението е обезопасено, екип на Община Стара Загора е констатирал и още няколко компрометирани катерушки.  \r\nОбщина Стара Загора е отреагирала на сигналите, за които има правомощия, а останалите са насочени към компетентните органи. На гражданите е върната обратна информация.", "date": "2018.10.15", "title": "Стара Загора: 80 сигнала са подадени на „горещия телефон“ на Общината за периода 12 – 14 октомври"}
{"url": "http://www.focus-news.net/news/2018/10/15/2578492/d-r-mihail-hristov-izpalnitelna-agentsiya-po-transplantatsiya-za-dve-sedmitsi-pochinaha-trima-dushi-koito-chakaha-belodrobna-transplantatsiya.html", "text": "В най-кратък срок ще бъде изготвена Национална стратегия за трансплантации и донорство на бял дроб. Това каза изпълнителният директор на Изпълнителната агенция по трансплантация д-р Михаил Христов по време на официалното откриване на Европейската седмица на донорството в Аула „Максима“ на УМБАЛ „Света Екатерина“, предаде репортер на  Агенция „Фокус“ . „За две седмици загинаха трима човека, които чакаха за трансплантация“, каза той. Д-р Михаил Христов обясни, че сега идва от Министерството на здравеопазването, където се е срещнал с двамата зам.-министри на здравеопазването и пациентските организации. Той коментира, че с тях е постигнал споразумение. „В най-кратък срок, в рамките до другата седмица в сряда изготвяме пътна карта. Тя ще показва точките, периодичността и сроковете, какво трябва да правим като стъпки,“ обясни още изпълнителният директор на агенцията по трансплантации и уточни, че след това ще изготвят национална стратегия за трансплантации и донорство на бял дроб, като ще се разшири листата на чакащите до всички други заболявания. „Това са единствените пациенти в България, които в момента нямат шанс да бъдат трансплантирани,“ обясни още д-р Христов и допълни, че това е нещо много лошо. „Всички други хора чакат някой да им звънне и да има каже, че вече имат донор“, коментира той.  \r\nДаяна ДЮЛГЕРОВА", "date": "2018.10.15", "title": "Д-р Михаил Христов, Изпълнителна агенция по трансплантация: За две седмици починаха трима души, които чакаха белодробна трансплантация"}
{"url": "http://www.focus-news.net/news/2018/10/15/2578496/varna-lek-avtomobil-e-izgoryal-pri-pozhar-vav-valchi-dol-zasegnata-e-oshte-edna-kola.html", "text": "Лек автомобил е изгорял при пожар във Вълчи дол, засегната е още една кола. Това съобщиха от  ОДМВР - Варна . На 14 октомври т.г. около 05.15 часа е получен сигнал за пожар в лек автомобил, намиращ се в частен двор в град Вълчи дол. Няма пострадали хора. Причината за инцидента се изяснява. Унищожен е целият автомобил, а огънят е засегнал още един автомобил.", "date": "2018.10.15", "title": "Варна: Лек автомобил е изгорял при пожар във Вълчи дол, засегната е още една кола"}
{"url": "http://www.focus-news.net/news/2018/10/15/2578487/smolyan-sas-sastezaniya-po-barzo-hodene-i-orientirane-za-nezryashti-otbelyazvat-mezhdunarodniya-den-na-beliya-bastun-v-grada.html", "text": "Със състезания по бързо ходене и ориентиране за незрящи в Смолян ще бъде отбелязан Международния ден на белия бастун. Това каза за  Радио „Фокус“ – Смолян  Теменужка Миткова – председател на Съюза на слепите в Смолян. В квартал Устово, в Смолян ще се проведат състезанията и игрите, които са подходящи за незрящи. „Искаме хората да видят значението на белия бастун и да знаят за какво се използва. Шофьорите знаят за него, тъй като го има в Правилника за движение по пътищата, но искаме да покажем на всички, че слепите имат нужда от белия бастун и като видят човек, който го носи със себе си, да знаят, че той е със зрителен проблем – или не вижда, или има частично запазено зрение“, поясни Миткова. Тя подчерта, че е важно да се знае, че когато на белия бастун има червени ленти човек, който го носи има и проблеми със слуха.  \r\n„Там е по-лошо, защото проблемите са два – слепота и глухота и при тези хора е по-трудно. Те обаче предпочитат да не излизат сами“, посочи Миткова. Тя уточни, че в отбелязването на Международния ден на белия бастун в Смолян ще участват около 40 членове на Съюза на слепите от града, които са по-активни и подвижни. Имаме много членове, но повечето са по-възрастни и не участват в мероприятията, каза още Миткова. \r\nТеменужка Миткова посочи, че членовете на Съюза на слепите в област Смолян са 657, като от тях 359 са от община Смолян. По думите й, няма работа за незрящите в региона. „Има програми за инвалиди, но колкото и  да искат  да работят е невъзможна работата за слепи хора, защото всеки търси човек, който вижда. В специализираните предприятия, които съществуваха преди 1989 г, на всеки зрящ е имало и незрящ и така се е изкарвала нормата. Сега вече няма такива предприятия, в големите градове на места има, но малко хора работят там. В Смолян има само двама-трима незрящи, които работят, не повече“, поясни Миткова. \r\nТя отбеляза, че хората със зрителни проблеми от региона ежедневно се сблъскват с редица предизвикателства. „Труднодостъпна е болницата в Смолян и незрящите трудно могат да отидат на лекар без придружител. Теренът също е труден при нас. В София и Пловдив теренът е равен, а тук дори и с бял бастун слепите трудно се придвижват. Стръмно е по улиците, има много паркирани коли, заведения, оставени рекламни табели и хората трудно се справят“, посочи Миткова. Тя подчерта, че в Съюза на слепите непрекъснато помагат на своите членове, като им дават консултации по телефона, помагат им при попълване на документи за социални помощи за отопление и балнеолечение. Понякога дори се налага да придружават незрящите до болницата. Миткова е категорична, че при ремонти по уличната мрежа в града е добре да има тактилни плочки на тротоарите, тъй като те са от голяма полза за слепите. Движейки се по тях, хората с бели бастуни, разбират кога свършва стъпалото и започва другото. \r\nНели ГЕРГЬОВСКА", "date": "2018.10.15", "title": "Смолян: Със състезания по бързо ходене и ориентиране за незрящи отбелязват Международния ден на белия бастун в града"}
{"url": "http://www.focus-news.net/news/2018/10/15/2578498/varna-lek-avtomobil-e-izgoryal-pri-pozhar-v-devnya.html", "text": "Лек автомобил е изгорял при пожар в Девня. Това съобщиха от  ОДМВР - Варна . На 14 октомври т.г. около 13.20 часа е получен сигнал за пожар в лек автомобил \"Рено\", намиращ се в град Девня, на бул. \"Съединение\". Няма пострадали хора. Причината за инцидента е техническа неизправност. Унищожен е целият автомобил.", "date": "2018.10.15", "title": "Варна: Лек автомобил е изгорял при пожар в Девня"}
{"url": "http://www.focus-news.net/news/2018/10/15/2578500/sofiya-sedem-dushi-sa-zadarzhani-vav-vrazka-s-vazniknal-masov-skandal-mezhdu-zhiteli-na-selo-petarch.html", "text": "Седем души са задържани във връзка с възникнал масов скандал между жители на село Петърч. Това съобщиха от  ОДМВР-София . Около 21.50 часа на 11 октомври в РУ- Костинброд се получил сигнал за възникнал скандал между две групи жители в центъра на с. Петърч. На място веднага били изпратени полицейски служители. След като на посоченото място не било установено нарушаване на обществения ред, служителите на реда извършили допълнителен обход на селото. На ул. „Хан Крум“ те установили събрала се група от около 30 жители на махалата, които заявили, че са били нападнати от младежи от селото с цел саморазправа по повод възникнал преди това скандал между двама местни жители. Намесата на полицейските служители не допуснала нарушаване на обществения ред и след отправени предупреждения събралите се хора се разотишли. По случая било образувано досъдебно производство и предприети бързи оперативно- издирвателни действия за пълното изясняване на фактите и обстоятелствата около инцидента.  \r\nУстановено било, че около 21.30 часа, в центъра на селото, е възникнал конфликт между двама местни жители на 23 и 20 години, към който впоследствие се присъединили още няколко души, след които и роднини на по-младия мъж. В разгара на свадата 23- годишният бил ударен по главата със стик за голф. Със стика били нанесени удари и по лек автомобил, а спрямо 19-годишния собственик на колата били отправени закани за убийство с нож от други двама мъже.  \r\nПолицейските служители установили самоличността на всички участници в конфликта. За срок до 24 часа били задържани седем мъже. При извършените процесуално- следствени действия са иззети предмети и вещи, съотносими към извършеното престъпление. Иззет е и нерегистриран газов пистолет, с който по първоначални данни един от задържаните е произвел изстрел във въздуха. Действията по разследването продължават под наблюдението на районната прокуратура в Костинброд.", "date": "2018.10.15", "title": "София: Седем души са задържани във връзка с възникнал масов скандал между жители на село Петърч"}
{"url": "http://www.focus-news.net/news/2018/10/15/2578501/sofiyska-voda-15-mln-leva-sa-vlozheni-v-rehabilitatsiyata-na-kogeneratornata-instalatsiya-v-sofiyskata-prechistvatelna-stantsiya-za-otpadachni-vodi-v-kubratovo.html", "text": "През октомври завърши подмяната на трите двигателя и рехабилитацията на генераторите на когенераторната инсталация в софийската пречиствателна станция за отпадъчни води в Кубратово (СПСОВ). Когенерацията (Combined Heat and Power – CHP) е технология за комбинирано производство на топлинна и  електрическа енергия, използвайки биогаз, получен в процеса на третиране на утайките от отпадъчните води на града. Това съобщиха от  пресцентъра на \"Софийска вода\". \r\nМонтираните през 2009 г. три генератора за 9 години изработиха 60 000 часа.  Всеки един от тях е с електрическа мощност от 1063 кВт. Генераторната част е рехабилитирана във Варна, а подменените рециклирани двигатели са доставени от австрийски производител. \r\nОт пускането й в експлоатация до днес, инсталацията е произвела над 160 000 мВтч електроенергия и е спестила повече от 700 000 тона въглеродни емисии. Електрическата и топлинна енергия, произведена в СПСОВ Кубратово, е около 24% повече от необходимата за процеса на пречистване, като оставащата енергия се продава на свободния пазар. Ефективната работа на тези съоръжения са гаранция за енергийната независимост, която „Софийска вода“, част от Веолия, постига в рамките на целия воден цикъл. Произведената „зелена енергия“ прави пречиствателната станция енергийно независима, въпреки голямото количество енергия, необходимо за непрекъснатия й технологичен процес. \r\nРехабилитацията на когенерацията е на стойност 1,5 млн. лв., което е само част от вложените инвестиции в станцията.  \r\nПрез 2018 г., „Софийска вода“ бе отличена със специална награда за зелена инвестиция на националния конкурс за „Най-зелените компании в България“ за иновации, въведени в Пречиствателната станция. \r\nСПСОВ Кубратово беше отличена и за значителен принос във ВиК сектора със специален акцент върху иновациите в намаляване на енергийното потребление и развитието на кръгова икономика на шестите годишни награди за обмен в областта на енергията и водата в Лисабон. В престижната международна платформа бяха отличени компании в девет различни категории. „Софийска вода“ спечели приза за управление на питейни и отпадъчни води.", "date": "2018.10.15", "title": "\"Софийска вода\": 1,5 млн. лева са вложени в рехабилитацията на когенераторната инсталация в софийската пречиствателна станция за отпадъчни води в Кубратово"}
{"url": "http://www.focus-news.net/news/2018/10/15/2578502/sofiya-59-godishen-mazh-ot-kostenets-e-obvinen-za-dokumentno-prestaplenie.html", "text": "59-годишен мъж от Костенец е обвинен за документно престъпление. Това съобщиха от ОДМВР-София. \r\nВ РУ- Костенец е образувано досъдебно производство по повод съзнателно ползван неистински официален документ  - диплома за завършено средно специално образование, на който е придаден вид, че е издаден от столичен техникум. В хода на проведеното разследване по случая полицейските служители събрали достатъчно доказателства, че извършител на деянието е 59-годишен мъж от град Костенец, използвал неистинската диплома, издадена от несъществуващо учебно заведение, за да бъде назначен на работа. Повдигнато му е обвинение за престъпление по чл. 316, вр. чл. 308, ал.2, вр. ал.1 от НК и делото е изпратено в районната прокуратура в Ихтиман с мнение за предаване на съд.", "date": "2018.10.15", "title": "София: 59-годишен мъж от Костенец е обвинен за документно престъпление"}
{"url": "http://www.focus-news.net/news/2018/10/15/2578486/korneliya-ninova-bsp-sled-obyad-shte-vnesem-vota-na-nedoverie-na-tema-zdraveopazvane.html", "text": "Днес след обяд ще внесем вота на недоверие на тема \"Здравеопазване\". Това каза лидерът на БСП Корнелия Нинова в изявление след среща с представители на Българския лекарски съюз (БЛС), предаде репортер на  Агенция „Фокус“.   „Вземаме мнението на Лекарския съюз. Ще включим техните предложения и аргументи“, каза още Нинова. Тя уточни, че най-вероятно вотът ще бъде внесен към 15.30, но часът ще бъде уточнен допълнително.  „Днес и последната ни среща мина. Проведохме среща с управителния съвет на БЛС. Една поредица от срещи правим с различни съсловни организации, с които обсъждаме както настоящото състояние на системата, така и възможните решения от различни гледни точки. По някои от въпросите срещаме съгласие, разбиране. Днес беше изключително професионална и много полезна среща за нас. Получихме конкретни мнения и препоръки както по „Визията за България, така и оценка на състоянието и очертаването на проблемите“, обясни Нинова.  \r\nДеница КИТАНОВА", "date": "2018.10.15", "title": "Корнелия Нинова, БСП: След обяд ще внесем вота на недоверие на тема \"Здравеопазване\""}
{"url": "http://www.focus-news.net/news/2018/10/15/2578503/elka-dimova-zam-kmet-na-dobrich-priklyuchi-konkursat-za-naemane-na-kabineti-v-sgradata-na-bivshata-stomatologichna-poliklinika.html", "text": "Приключи конкурсът за наемане на кабинети в сградата на бившата Стоматологична поликлиника. Това съобщи зам.-кметът „Финанси и общинска собственост“ Елка Димова, предаде кореспондент на  Радио „Фокус” – Варна . Според зам.-кмета конкурсът е отлаган дълго време, като е търсена най-добрата форма, в която той да се осъществи. Според общинската администрация тя е намерена. Внесени са оферти за всичките обявени 32 кабинета. За две от офертите е поискана допълнителна информация от Комисията. „За една от офертите цената е малко по-ниска от обявената начална тръжна. Всички останали оферти отговарят на условията на конкурса\", каза Елка Димова. Днес и утре Комисията ще установява втория критерий за допустимост. Той касае времевия период в кабинета на съответния кандидат. „До дни ще са ясни окончателните резултати. Приходите в Общината за седмицата от местни данъци и такси са 198 600 лв. Текущите разходи са 266 800 лв.\", допълни зам.-кметът.   \r\nЖулиета НИКОЛОВА", "date": "2018.10.15", "title": "Елка Димова, зам.-кмет на Добрич: Приключи конкурсът за наемане на кабинети в сградата на бившата Стоматологична поликлиника"}
{"url": "http://www.focus-news.net/news/2018/10/15/2578497/pazardzhik-obshtinskiya-savetnik-ot-septemvri-lazar-vlaykov-obzhalva-pred-okrazhniya-sad-prisadata-si-za-smartta-na-nasko-tonkev-ot-selo-vinogradets.html", "text": "Окръжният съд в Пазарджик разгледа дело по въззивна жалба на защитата на Лазар Влайков по делото за смъртта на Наско Тонкев от Виноградец, предаде репортер на  Радио „Фокус“ – Пазарджик . Общинският съветник от град Септември обжалва наложената му присъда от три години и четири месеца лишаване от свобода за смъртта на Наско Тонкев. На 30 май 2018г Районния съд в Пазарджик с председател Стела Михайлова наложи на съветника ефективно наказание от три години и четири месеца при първоначален общ режим, както и да плати разноските по процеса в размер на 7000 лева. Лазар Влайков е обвинен, че е държал пистолет „Глок 21“ и 45 патрона за него, без да е взел необходимите мерки за сигурност. Затова оръжието е попаднало в ръцете на 6-годишно дете и е прострелян смъртоносно 47-годишният Наско Тонкев.   \r\nАдвокат Елвира Панкова, защитник на Влайков, настоя отмяна на наложената присъда и постановяване на нова оправдателна такава и връщане на делото за ново разглеждане. Също така тя алтернативно поиска и намаляване на неговата присъда.  Обвинението от своя страна, в лицето на Прокуратурата и частното обвинение – семейство Тонкеви, се обявиха за увеличаване на присъдата на 6 години затвор с оглед на събраните доказателства по делото и съпричастността на Влайков към убийството и окачестви въззивната жалба на Влайков като неоснователна. Започнаха съдебните прения на защитата и обвинението по процеса. \r\nАлбена ЖИЛЕКОВА", "date": "2018.10.15", "title": "Пазарджик: Общинския съветник от Септември Лазар Влайков обжалва пред Окръжния съд присъдата си за смъртта на Наско Тонкев от село Виноградец"}
{"url": "http://www.focus-news.net/news/2018/10/15/2578504/sport-shotlandski-sadii-shte-rakovodyat-sreshtata-balgariya-norvegiya-ot-liga-na-natsiite.html", "text": "Съдии от Шотландия ще ръководят предстоящата футболна среща на българския национален отбор с Норвегия от Лигата на нациите. Главен рефер ще бъде Джон Бетън, а за негови асистенти са определени са Франсис Конър и Дъглас Потър. Четвъртият съдия и допълнителните асистент съдии също са шотландци.  \r\nСрещата Норвегия - България ще се играе на 16 октомври от 21:45 ч. на стадион „Улевал\" в Осло. България и Норвегия са първите два отбора в Група 3 на Лига С.", "date": "2018.10.15", "title": "Спорт: Шотландски съдии ще ръководят срещата България-Норвегия от Лига на нациите"}
{"url": "http://www.focus-news.net/news/2018/10/15/2578505/haskovo-v-grada-shte-se-provedat-43-tite-muzikalni-dni-prof-nedyalka-simeonova.html", "text": "43-тите Музикални дни „Проф. Недялка Симеонова“ започват в Хасково на 18 октомври и ще продължат до 21 октомври. Това съобщиха от пресцентъра на  Общината . Първият концерт е на „Софийски солисти“ от 19.00 часа в залата на ДКТ „ Иван Димов. \r\nПодробности за програмата и участниците в Международния конкурс  за млади цигулари ще бъдат съобщени на пресконференция на 16 октомври от 13.00 часа в залата на втория етаж на Община Хасково.", "date": "2018.10.15", "title": "Хасково: В града ще се проведат 43-тите Музикални дни „Проф. Недялка Симеонова“"}
{"url": "http://www.focus-news.net/news/2018/10/15/2578509/kyustendil-trafikat-na-gkpp-gyueshevo-e-s-normalna-intenzivnost.html", "text": "Трафикът на ГКПП „Гюешево” е с нормална интензивност. Това съобщи за  Радио „Фокус” – Кюстендил  дежурният служител на българо-македонския граничен пункт. Потокът от автомобили към този час на деня е нормален, преминаването се извършва без големи изчаквания. По пътя от и за граничния пункт има опасност от падащи камъни. \r\nВенцеслав ИЛЧЕВ", "date": "2018.10.15", "title": "Кюстендил: Трафикът на ГКПП „Гюешево” е с нормална интензивност"}
{"url": "http://www.focus-news.net/news/2018/10/15/2578506/d-r-mihail-hristov-izpalnitelna-agentsiya-po-transplantatsiya-germanskite-kliniki-otkazvat-da-priemat-balgarski-patsienti-za-belodrobna-transplantatsiya.html", "text": "В имейл германските власти ни обясниха, че членки към \"Евротрансплант\" не са с правата на членките учредителки и няма да бъдат трансплантирани в страните членки - говоря за белодробна трансплантация. До момента такъв отказ е нямало, но сега има. Това каза изпълнителният директор на Изпълнителната агенция по трансплантация д-р Михаил Христов по време на официалното откриване на Европейската седмица на донорството в Аула „Максима“ на УМБАЛ „Света Екатерина“, предаде репортер на  Агенция „Фокус“ . Д-р Христов обясни, че страната ни е само асоцииран, а не редовен член на организацията „Евротрансплант“. \r\nТой обясни, че такава е политиката, принципите и изискванията на страните, които са се присъединили към декларацията за трансплантационен туризъм и борба с трафика на органи. Д-р Христов поясни, че декларацията е изготвена през 2008 г. и има 9 принципа, някои от които са променени основно тази година. Той уточни, че България не се е присъединила към тази декларация. \r\nСпоред него сега се използва този мотив, за да се обоснове отказът по някакъв начин. „Нали всички сме европейски граждани, за мен това е един вид, че ние сме второ качество хора и не влизаме в страните, които са в Европейския съюз,“ изтъкна той. \r\nД-р Христов допълни, че кореспонденцията с университеската болница в град Есен, Германия, е спряла. „В рамките на три седмици Агенцията е изпратила 3 писма до клиниката“, обясни той. Д-р Христов поясни, че отговорите от германската клиника са, че  продължават да търсят начин като разговарят с различни институции затова да приемат български пациенти за белодробна трансплантация. „В последното изречение в това писмо пише следното: Относно спешните пациенти в България заявяваме, че в момента лечение не може да бъде извършено“ ,цитира още директорът на Агенцията по трансплантация.  \r\nДаяна ДЮЛГЕРОВА", "date": "2018.10.15", "title": "Д-р Михаил Христов, Изпълнителна агенция по трансплантация: Германските клиники отказват да приемат български пациенти за белодробна трансплантация"}
{"url": "http://www.focus-news.net/news/2018/10/15/2578507/pazardzhik-prokuraturata-okachestvi-kato-neosnovatelna-vazzivnata-zhalba-na-lazar-vlaykov-sreshtu-prisadata-mu-za-smartta-na-nasko-tonkev-ot-selo-vinogradets.html", "text": "По време на съдебните прения прокурор Паун Савов се обяви против въззивната жалба на Лазар Влайков срещу присъдата му за смъртта на Наско Тонкев от село Виноградец и я окачестви като неоснователна, предаде репортер на  Радио „Фокус“-Пазарджик .  Според него досъдебното производство е проведено много добре и няма спор по отношение на събраните доказателства и факти, които да налагат искането на промяна в неговата присъда. По отношение на твърдението на защитата на Влайков, че във фаталната вечер от неговия пистолет са произведени само два изстрела, прокурор Савов каза, че когато пистолетът е бил предаден на полицията, в пълнителя е имало само два патрона и са намерени две гилзи, а при пристигането си в ресторанта в село Виноградец Влайков е носил пълнител с 13 патрона.   \r\n„Това означава, че са произведени  повече от два изстрела. Също така става ясно, че Влайков е имал намерение да стреля с пистолета на въпросното събитие щом е взел със себе си и допълнителен пълнител с патрони. Вместо като фигура с обществено влияние той да предотврати стрелбата с пистолета му, той съзнателно е позволил да продължи, осъзнавайки рисковете от това“, уточни прокурор Савов. Той каза също, че по отношение на искането на защитата на Влайков за по-леко наказание заради смекчаващи вината обстоятелства, е налице обратното. „Той е обществена личност, позната в общините Септември и Лесичово, и трябва да има ефективна присъда, защото оправдаването му ще се отрази на голяма част от населението на двете общини. Затова настоявам за увеличаване на неговата присъда на 6 години, като след редукцията, да бъдат 4 години ефективно“, допълни прокурор Савов. \r\nАлбена ЖИЛЕКОВА", "date": "2018.10.15", "title": "Пазарджик: Прокуратурата окачестви като неоснователна въззивната жалба на Лазар Влайков срещу присъдата му за смъртта на Наско Тонкев от село Виноградец"}
{"url": "http://www.focus-news.net/news/2018/10/15/2578490/korneliya-ninova-bsp-silna-e-otsenkata-na-bls-za-ideite-ni-v-zdraveopazvaneto-smyatat-predlozheniyata-ni-za-kardinalna-promyana-a-ne-karpene-na-sistemata.html", "text": "Силна е оценката на Българския лекарски съюз (БЛС) за идеите ни в здравеопазването - смятат  предложенията ни за кардинална промяна, а не кърпене на системата. Това каза лидерът на БСП Корнелия Нинова в изявление след среща с представители на Българския лекарски съюз (БЛС), предаде репортер на  Агенция „Фокус“ . „Постоянно се внушава на обществото, че алтернатива на сегашния модел няма. Днешният разговор беше искане от наша страна - от БЛС да ни дадат съвети, препоръки, мнения по нашия алтернативен проект в здравеопазването във „Визия за България“\", обясни тя. \"Алтернатива има и за нас е важно дали тази алтернатива среща разбиране или критика, или препоръки от различни съсловия, които биха били засегнати от нашето предложение. В този контекст бяха разговорите ни днес. Дадохме си мнението за това, което предлага една политическа сила, получихме тяхното мнение по нашите предложения, така че алтернативи има. Разговорът е на масата. Различното е, че ние проявяваме друг подход. Не слагаме нещо заковано и казваме „Това ще бъде“, а преди да го внесем се консултираме и искаме позицията и препоръките на максимално много хора, които ползват здравната система“, заяви още Нинова. По думите й идеята е алтернативата на БСП да е подкрепена от всички посоки. „Чух и коментари от колегите от ГЕРБ, че БСП само критикува, но не предлага нищо. Това е старо и изтъркано клише. БСП предлага алтернатива, включително и в здравния модел“, допълни още Нинова. Тя уточни, че от БЛС са казали, че предложението на БСП е кардинална промяна, а не кърпене на системата, което не е правено от 15 години. „Това за нас е силна оценка“, заяви лидерът на БСП.  \r\nДеница КИТАНОВА", "date": "2018.10.15", "title": "Корнелия Нинова, БСП: Силна е оценката на БЛС за идеите ни в здравеопазването - смятат предложенията ни за кардинална промяна, а не кърпене на системата"}
{"url": "http://www.focus-news.net/news/2018/10/15/2578510/d-r-mihail-hristov-izpalnitelna-agentsiya-po-transplantatsiya-na-22-oktomvri-v-balgariya-pristiga-ekip-s-koyto-shte-podpishem-sporazumenie-za-belodrobna-transplantatsiya.html", "text": "На 22 октомври в България пристига екип, с който ще подпишем споразумение за белодробна трансплантация. Това каза изпълнителният директор на Изпълнителната агенция по трансплантация д-р Михаил Христов по време на официалното откриване на Европейската седмица на донорството в Аула „Максима“ на УМБАЛ „Света Екатерина“, предаде репортер на  Агенция „Фокус“ .  Д-р Михаил Христов обясни, че продължава кореспонденцията и с германската клиника в Йена. „Искам да ви кажа, че ако утре имаме договор с болницата в Есен или Йена, първо пращаме екип да се обучава там и записваме наши пациенти, чакащи за белодробна трансплантация, които ще трябва да чакат и там“, обясни той. Д-р Христов каза, че последният договор за трансплантация с клиниката в Йена е изтекъл миналата година. „След което борда на директорите отказва да продължи договора с България и  Румъния. Тогава остават необслужени пациенти, от които има смъртни случаи и в Румъния“, обясни още той. Според него този начин на работа от страна на Германия е просто една протекционистка политика. „На 22 октомври пристига екип в България, с който ще подпишем споразумение за трансплантация“, обясни той.  \r\nДаяна ДЮЛГЕРОВА", "date": "2018.10.15", "title": "Д-р Михаил Христов, Изпълнителна агенция по трансплантация: На 22 октомври в България пристига екип, с който ще подпишем споразумение за белодробна трансплантация"}
{"url": "http://www.focus-news.net/news/2018/10/15/2578513/pregled-na-mezhdunarodnite-novini-do-13-chasa-agentsiya-fokus.html", "text": "Основният граничен пункт между Йордания и Сирия възобновява работа след три години прекъсване, предава  AFP .  \r\nГКПП бе отворен за преминаване от йорданска страна в 8:00 часа местно време. Фотограф на агенцията съобщава за около дузина полицейски и митнически служители на място.  \r\nПрез пункта „Джабер-Насиб“ преминаваше ключов търговски маршрут, преди властите в Аман да вземат решение да го затворят, след като през април 2015 г. бе превзет от опозиционни сили на Дамаск. \r\n***  Християнсоциалният съюз (ХСС) търси партньор за съставянето на коалиция в Мюнхен, след като партията на Хорст Зеехофер събра около 37% на изборите за регионален парламент в най-голямата федерална провинция във ФРГ – Бавария, отбелязват в редакцията на  Die Sueddeutsche Zeitung , най-тиражираният вестник в Германия. \r\nУправляващата коалиция се нуждае от най-малко 97 места в парламента. Със спечелените 78 депутатски места ХСС няма да може да разчита на абсолютно мнозинство. Затова на преден план излизат коментарите за коалиция. От редакцията привеждат няколко възможни комбинации за бъдещото баварско правителство: \r\n1)\tЧерно-оранжево (ХСС и „Свободните избиратели“) \r\nПартията „Свободни избиратели“ печели 25 места в парламента, което означава, че черно-оранжевата коалиция ще може да разчита на 103 места в законодателния орган в Мюнхен.  \r\n2)\tЧерно-жълто (ХСС и Свободната демократическа партия) \r\nПравителство на ХСС и СвДП ще може да разчита на 88 места в парламента, които не гарантират абсолютно мнозинство. Анализаторите определят черно-жълтата коалиция  като „невъзможна“. \r\n3)\tЧерно-зелена (ХСС и „Зелени“) \r\nДвете партии биха получили 115 от 192-те места в парламента. „Зелени“ са окуражени от добрите резултати на изборите и биха могли да изместят политиката на новото баварско правителство вляво.  Двете партии може да намерят компромиси в редица области, например в тази околната среда и жилищната политика. Проблем – охраната по границата на Бавария, на която „Зелени“ се противопоставят. \r\n4)\tЧерно-червено (ХСС и ГСДП) \r\nКоалицията от ХСС и ГСДП е допустима, но едва ли ще бъде съставена. С общо 98 места в парламента, двете партии няма да имат абсолютното мнозинство.  \r\n5)\tОранжево-жълто-червено-зелено („Свободни избиратели“, СвДП, ГСДП, „Зелени“) \r\nКоалиция без ХСС при резултатите от изборите е почти невъзможна. Партиите биха събрали 92 места в парламента, т.е. няма да имат абсолютно мнозинство. Такова обаче може да бъде съставено с подкрепата на депутатите от „Алтернатива за Германия“. Но дори ХСС не иска да управлява съвместно с популистите. \r\n***  Лидерът на младшия партньор в коалиционното правителство на Алексис Ципрас и министър на отбраната Панос Каменнос предположи, че министър-председателят е бил информиран за намерението му да представи алтернативен план на споразумението за името, подписано с Македония през юни, съобщава електронното издание на вестник  Kathimerini . \r\nГоворейки пред държавния телевизионен оператор ЕРТ, Каменос, който се противопоставя на Преспанското споразумение, заяви, че е „в пълна хармония\" с коалиционния си партньор СИРИЗА. \r\nНеговите коментари идват в резултат на критиките, че се опитва да прокара собствената си външнополитическа програма на националистическата партия, след като представи на американски представители по време на посещение в САЩ миналата седмица алтернативен план на договора за името, един вид съюз на Западните Балкани. \r\n„Ние и премиерът винаги сме във комуникация\", увери Каменос, два дни след като Ципрас отрече наличието на алтернативен план за споразумението за името.  \r\nКаменос отхвърли твърденията за руска намеса в референдума в Македония, като заяви, че Джордж Сорос е раздавал „милиарди\" на „необвързани организации\" в страната, за което „никой не говори\". \r\nТой обвини унгарско-американския инвеститор, че е нарекъл Гърция „страшилището\" на Балканите. \r\n***  Съдът в Скопие отложи изслушването на Никола Груевски по делото „ТНТ“, за да може бившият министър-председател на Македония и лидер на ВМРО-ДПМНЕ да присъства на заседанието в парламента за конституционните промени, предава информационната агенция  „Макфакс“ . \r\n„Искам да бъда освободен от днешното изслушване, за да присъствам на сесията в парламента, където има точка за изменение на Конституцията. Досега не съм използвал тази възможност\", бе искането, което Груевски отправи към съдията по делото Огнен Ставрев. Молбата му бе удовлетворена. Следващото изслушване е насрочено за 25 декември.  \r\nПо делото „ТНТ“ има седем обвиняеми, сред които и бившият лидер на ВМРО-ДПМНЕ Никола Груевски, бившият министър на транспорт и съобщенията Миле Янакиевски и бившият кмет на Община Гази баба Тони Трайковски. Те са съдени за извършване на престъпление от политическа омраза - разрушаване на  комплекс на тогавашния им политически противник Фиат Цановски. \r\n***  Сръбският патриарх Ириней започва посещение в Черна гора, съобщава електронното издание на белградския ежедневник  \"Политика\" . \r\nГоворителят на черногорската полиция Тамара Павичевич увери, че \"патриархът на Сръбската православна църква (Ириней) може да влезе на територията на страната. В момента не съществува правна пречка за престоя на патриарха в нашата страна\", подчерта Павичевич пред местните медии.  \r\nОт редакцията припомнят, припомня, че патриарх Ириней пристига на посещение в понеделник в Черна гора, където ще бъде придружаван от Антиохийския патриарх Йоан. На фона на съобщението на визитата на духовниците черногорските медии, позовавайки се на източници от правоохранителните органи, разпространиха информация, съгласно която сръбският патриарх няма право да пресича черногорската граница. \r\n***  Нидерландия се намира в състояние на кибервойна с Русия. Това заяви министърът на отбраната на европейската страна Анк Бейлевелд в интервю за местна телевизия, цитирано от руската информационна агенция  EA Daily . \r\nПо този начин министърът коментира инцидента, който се е случил през април в близост до седалището на Организацията за забрана на химически оръжия (ОЗХО) в Хага, когато четирима души с руски дипломатически паспорти са били задържани в близост до автомобил, оборудван със специфична електроника.  \r\n\"Това, което се случи, е наистина опасно\", категорична бе Бейлевелд. На въпрос дали може да определи сегашната ситуация между двете страни като кибервойна, нидерландският министър увери: \"Да, така стоят нещата. Трябва да се освободим от наивността в тази сфера и да предприемем мерки\". \r\nСъгласно думите й, след неотдавнашните събития Министерството на отбраната на Нидерландия е увеличило разходите за киберсигурност. \"Влагаме повече средства в разузнавателните служби, за да имаме възможност да видим какво се случва и да предприемем мерки в случай на необходимост\", допълни Бейлевелд. Същевременно тя съобщи, че НАТО разглежда предложението на Нидерландия да използва свои специалисти по кибератаки. \r\n***  В 11:00 часа местно време (12:00 часа българско време) ще започне пленарното заседание, на което ще бъдат обсъдени предложенията за промени в Конституцията на Македония, припомня скопската телевизия  „Канал 5“ .  \r\nДали управляващите ще съберат необходимото за измененията квалифицирано мнозинство в парламента все още е въпрос, който няма отговор. Правителството на премиера Зоран Заев се нуждае от подкрепата на най-малко деветима депутати, без които е невъзможно да се премине към промени на Основния закон. Народните представители от управляващото мнозинство апелираха за пореден път към колегите си от ВМРО-ДПМНЕ да подкрепят предложените промени, но от опозиционната партия все още не са дали отговор дали ще присъстват на насроченото заседание. \r\n***", "date": "2018.10.15", "title": "Преглед на международните новини до 13 часа (Агенция „Фокус“)"}
{"url": "http://www.focus-news.net/news/2018/10/15/2578508/iliya-dimovski-ot-vmro-dpmne-tova-tryabva-da-priklyuchi-dnes-shte-konstatirame-che-nyama-da-ima-promeni-v-konstitutsiyata-na-makedoniya.html", "text": "Започна заседанието в македонския парламент с единствена точка в дневния ред промените в Конституцията, предава скопската електронна медия  A1 On . \r\n„Всичко, което трябва днес да направим, е да обобщим гласа на гражданите т.е. да констатираме, че тези конституционни промени не могат да бъдат неразделна част от Конституцията на Република Македония и това не важи само за депутатите на ВМРО-ДПМНЕ. Ако се спазва Конституцията на Република, подобна позиция  трябва да имат и депутатите от СДСМ. Това трябва да приключи днес“,  заяви депутатът от редиците на ВМРО-ДПМНЕ Илия Димовски. \r\n„Досега няма споразумение между опозицията и правителството. Днес единственото, което трябва да кажем, е, че уважаваме решението на гражданите. В такива ситуации нито парламентът е този, който взима решенията, нито правителството“, подчерта Димовски преди началото на сесията. Тереза Герова", "date": "2018.10.15", "title": "Илия Димовски от ВМРО-ДПМНЕ: Това трябва да приключи днес, ще констатираме, че няма да има промени в Конституцията на Македония"}
{"url": "http://www.focus-news.net/news/2018/10/15/2578514/blagoevgrad-ministrite-petya-avramova-i-suheyl-fazliu-otkriha-renoviranata-sgrada-na-oblastnata-administratsiya.html", "text": "Министърът на регионалното развитие и благоустройството Петя Аврамова и министърът на местното самоуправление на Република Македония Сухейл Фазлиу откриха реновираната сграда на Областна администрация Благоевград, предаде репортер на  Радио „Фокус“-Пирин . Церемонията се проведе пред сградата, като на нея присъстваха всички кметове на общини от областта. Областният управител Бисер Михайлов представи параметрите на изпълнения проект. По думите му сградата е обновена в резултат на успешно приключилият проект „Зелени сгради за общо зелено бъдеще – Грийн“, който Областна администрация Благоевград реализира в партньорство с Центъра за развитие на Източен планов регион, Република Македония. Проектът е финансиран от Програма за трансгранично сътрудничество ИНТЕРРЕГ – ИПП България – Бивша Югославска Република Македония 2014 – 2020 г. и включва изпълнение на енергийно-ефективни мерки в сградата на Областна администрация Благоевград и сградата на Община Кочани, Република Македония. \r\nЛора КАЛЧЕВА", "date": "2018.10.15", "title": "Благоевград: Министрите Петя Аврамова и Сухейл Фазлиу откриха реновираната сграда на Областната администрация"}
{"url": "http://www.focus-news.net/news/2018/10/15/2578516/kyustendil-aktualiziraneto-na-spisatsite-za-sobstvenost-i-razdavaneto-na-darva-za-ogrev-byaha-osnovni-temi-na-saveshtanieto-na-kmetovete-i-kmetskite-namestnitsi-na-selata-v-obshtinata.html", "text": "Актуализирането на списъците за собственост и раздаването на дърва за огрев бяха основни теми на съвещанието на кметовете и кметските наместници на селата в община Кюстендил, предаде репортер на  Радио „Фокус” – Кюстендил . Месечното съвещание се проведе в залата на Възрожденското училище в Кюстендил. На него присъстваха кметове и кметски наместници на села, както и представители на общинската администрация. Една от основните течи беше актуализирането на списъци собственост на недвижими имоти. Практиката е показала, че много от наследниците на починали жители на Община Кюстендил не извършват смяна на собствеността, а имотът продължава да се води на починалото лице. Това е и причина кметовете да бъдат ангажирани с актуализирането на самите списъци. От няколко години, при починал собственик, издаваните данъчни съобщения са с адресат до наследниците на починалото лице.  \r\n„Трябва наследниците да бъдат вписани, защото не е реално на починал човек да се издава данъчна бележка. Някои от наследниците не идват да си взимат удостоверението, някои не отиват след това да се регистрират”, каза Климент Терзийски, кмет на село Шишковци. Другата тема беше свързана с раздаването на дърва за огрев на местното население. Стана ясно, че голяма част от хората, заявили добиването на дърва за огрев от корен, вече са се снабдили с необходимите отоплителни материали. „Трябва да се помисли самите сечища да бъдат по-близо до населените места, както и да се дава не само иглолистна дървесина, но дъб и бук”, каза Климент Терзийски. По думите му, ако тази практика продължи, много от хората ще се откажат следващата година. \r\nВенцеслав ИЛЧЕВ", "date": "2018.10.15", "title": "Кюстендил: Актуализирането на списъците за собственост и раздаването на дърва за огрев бяха основни теми на съвещанието на кметовете и кметските наместници на селата в общината"}
{"url": "http://www.focus-news.net/news/2018/10/15/2578518/narodniyat-predstavitel-ot-bsp-za-balgariya-prof-georgi-mihaylov-i-zam-predsedatelyat-na-stolichen-obshtinski-savet-milka-hristova-shte-provedat-priemna-za-grazhdani-na-16-oktomvri.html", "text": "На 16 октомври от 15.00 до 17.00 часа народният представител от „БСП за България“ проф. Георги Михайлов и заместник-председателят на СОС Милка Христова ще бъдат на разположение на софиянци в постоянната приемна на БСП - София на ул. \"Леге\" №10, етаж 1. Това съобщиха от пресцентъра на  БСП - София . Желаещите могат да се запишат предварително на телефон 02/987 20 86.", "date": "2018.10.15", "title": "Народният представител от „БСП за България“ проф. Георги Михайлов и зам.-председателят на Столичен общински съвет Милка Христова ще проведат приемна за граждани на 16 октомври"}
{"url": "http://www.focus-news.net/news/2018/10/15/2578519/kliment-terziyski-kmet-na-selo-shishkovtsi-v-esenniya-sezon-se-spravyame-trudno-s-izhvarlyaneto-na-rastitelni-otpadatsi-v-selata.html", "text": "В есенния сезон се справяме трудно с изхвърлянето на растителни отпадъци в селата. Това каза пред журналисти кметът на село Шишковци, община Кюстендил, Климент Терзийски, предаде репортер на  Радио „Фокус” – Кюстендил . По думите на кмета на Шишковци в това време от годината много от хората в селата изхвърлят от зеленчуковите си градини растителните отпадъци, а предоставените за тази цел вани се оказват недостатъчни.  \r\n„Образуват се временни сметища, защото не се смогва целият отпадък да се извози веднага. Имахме идеи да се складира на едно място, но не било регламентирано. Имахме идея да се запалва, но така се нарушават екологичните норми. Общината не успява да изкарва бързо този вид отпадък, защото количеството е голямо”, каза Климент Терзийски. По думите му не може да се остави този отпадък и да изгние. В селото има на разположение три вани, но те се препълват за броени часове. „Не може да се смогне, от дворовете се изнася голямо количество”, каза Климент Терзийски.", "date": "2018.10.15", "title": "Климент Терзийски, кмет на село Шишковци: В есенния сезон се справяме трудно с изхвърлянето на растителни отпадъци в селата"}
{"url": "http://www.focus-news.net/news/2018/10/15/2578520/api-podgotvyat-se-proektite-za-ukrepvane-na-uchastaka-ot-pat-ii-82-raduil-borovets-izvarsheni-sa-geolozhki-prouchvaniya.html", "text": "В момента се подготвят проектите за укрепване на участъка от път II-82 Радуил - Боровец, в които са констатирани пропадания на пътното платно. Извършени са геоложки проучвания, за да се установят причините за компрометирането на отсечката. Това съобщиха от пресцентъра на  Агенция „Пътна инфраструктура“ . Въз основа на направените анализи от експертите се подготвят проекти за всяко едно от констатираните пропадания. След като те бъдат готови ще се възложи изпълнението на необходимите строителни дейности. Част от тях, в зависимост от метеорологичните условия, ще се реализират тази година, а за тези, за които е нужно повече време работата ще продължи и през 2019 г. По първоначални оценки за ремонта на отсечката между Радуил и Боровец (от 18-и до 28-и километър) индикативно ще са необходими около 1.2 млн. лв. с ДДС. \r\nУчастъкът е сигнализиран с пътни знаци, указващи намаляване на габарита и ограничаване на скоростта до 30 и 40 км/ч. Взети са всички мерки за обезопасяване на пътя и повишаване безопасността на движение като са поставени бетонни прегради, бализи, сигнални ленти с успоредни бели и червени ивици. За допълнителното обезопасяване има и физически препятствия от фрезован материал. Агенция „Пътна инфраструктура“ апелира шофьорите да карат с повишено внимание и съобразена скорост, спазвайки стриктно пътната сигнализация в участъка от път II-82. \r\nПрез м. г. над 540 хил. лв. са вложени в път II-82 Боровец – Радуил - Костенец. Пътят е изкърпен и е с подобрено отводняване. За повишаване безопасността на движение са подменени старите обезопасителни системи, които са били повредени от пътни инциденти. През август т. г. завърши превантивният ремонт на близо 7 километра от пътя II-82 Боровец – Самоков, който стартира през пролетта. Инвестицията е близо 4.5 млн. лв. с ДДС. Обновена е пътната настилка, подобрено е отводняването, положена е хоризонтална маркировка. В участъка са възстановени и липсващите или повредени пътни знаци и са монтирани нови ограничителни системи.", "date": "2018.10.15", "title": "АПИ: Подготвят се проектите за укрепване на участъка от път II-82 Радуил - Боровец, извършени са геоложки проучвания"}
{"url": "http://www.focus-news.net/news/2018/10/15/2578517/sofiyskiya-rayonen-sad-nasrochi-nova-data-za-deloto-obrazuvano-po-zhalba-na-predsedatelya-na-varhoven-kasatsionen-sad-lozan-panov-sreshtu-kpkonpi.html", "text": "Софийския районен съд насрочи нова дата за делото, образувано по жалба на председателя на Върховен касационен съд Лозан Панов срещу КПКОНПИ. Това съобщиха от пресцентъра на  Софийския районен съд . По дело с номер 2353/18 г. по описа на Софийския районен съд (СРС), образувано по жалба на председателя на Върховен касационен съд Лозан Панов срещу Наказателно постановление на Комисия за противодействие на корупцията и за отнемане на незаконно придобитото имущество (КПКОНПИ) днес в закрито заседание, 18-и съдебен състав на СРС определи, че отменя определението за даване ход на делото в откритото заседание и всички последвали протоколни определения и насрочва същото дело за разглеждане в открито съдебно заседание на 19 октомври 2018 г. от 13.00 часа в зала 7 в сградата на наказателно отделение на СРС (бул. \"Генерал Михаил Д. Скобелев\" 23). Призовавани са страните и процесуалният представител на въззивника, като се призовава, като въззиваема страна КПКОНПИ (а не Сметната палата).  \r\nДелото е образувано по жалба на Лозан Панов срещу КПКОНПИ заради наложена му глоба за това, че не е подал в срок пред Сметната палата декларацията си за имущество и конфликт на интереси за 2016 г., която е задължителна за магистрати.", "date": "2018.10.15", "title": "Софийския районен съд насрочи нова дата за делото, образувано по жалба на председателя на Върховен касационен съд Лозан Панов срещу КПКОНПИ"}
{"url": "http://www.focus-news.net/news/2018/10/15/2578521/pazardzhik-dvama-mazhe-s-psihichni-problemi-sa-zadarzhani-i-privedeni-za-lechenie-v-spetsializirano-zdravno-zavedenie.html", "text": "Двама мъже с психични проблеми са задържани и приведени за лечение в специализирано здравно заведение, съобщиха от пресцентъра на  ОДМВР-Пазарджик . В Районно управление на МВР-Пещера бил получен сигнал от 74-годишна жена, която обитавала вила в местност край Батак. Тя съобщила, че внукът й, на 25 г. буйства, и прави опити за физическа саморазправа с нея. Незабавно към мястото бил изпратен дежурен автопатрул. Виждайки униформените, младият мъж побягнал и направил опит да се укрие в съседна вила, като разбил стъклопакет на един от прозорците. Минути по-късно той бил задържан и транспортиран за лечение. Служители на  Районно управление на МВР-Пазарджик пък получили сигнали от няколко жители на областния град за непристойни действия, извършвани от млад мъж. За установяване на лицето били предприети действия от страна на криминалисти при полицейското управление и участъка в пазарджишкия квартал „Изток“. Не след дълго те задържали 29-годишен мъж от Пазарджик. Случая е докладван незабавно на прокурор от Районната прокуратура в Пазарджик. Мъжът е настанен за лечение в Държавната психиатрична болница в областния град, като предстои да му бъде извършена цялостна психолого-психиатрична експертиза. И по двата случая са образувани досъдебни производства.", "date": "2018.10.15", "title": "Пазарджик: Двама мъже с психични проблеми са задържани и приведени за лечение в специализирано здравно заведение"}
{"url": "http://www.focus-news.net/news/2018/10/15/2578499/kathimerini-panos-kamenos-tvardi-che-e-v-palna-harmoniya-s-gratskiya-premier.html", "text": "Лидерът на младшия партньор в коалиционното правителство на Алексис Ципрас и министър на отбраната Панос Каменнос предположи, че министър-председателят е бил информиран за намерението му да представи алтернативен план на споразумението за името, подписано с Македония през юни, съобщава електронното издание на вестник  Kathimerini . \r\nГоворейки пред държавния телевизионен оператор ЕРТ, Каменос, който се противопоставя на Преспанското споразумение, заяви, че е „в пълна хармония\" с коалиционния си партньор СИРИЗА. \r\nНеговите коментари идват в резултат на критиките, че се опитва да прокара собствената си външнополитическа програма на националистическата партия, след като представи на американски представители по време на посещение в САЩ миналата седмица алтернативен план на договора за името, един вид съюз на Западните Балкани. \r\n„Ние и премиерът винаги сме във комуникация\", увери Каменос, два дни след като Ципрас отрече наличието на алтернативен план за споразумението за името.  \r\nКаменос отхвърли твърденията за руска намеса в референдума в Македония, като заяви, че Джордж Сорос е раздавал „милиарди\" на „необвързани организации\" в страната, за което „никой не говори\". \r\nТой обвини унгарско-американския инвеститор, че е нарекъл Гърция „страшилището\" на Балканите. Тереза Герова", "date": "2018.10.15", "title": "Kathimerini: Панос Каменос твърди, че е „в пълна хармония“ с гръцкия премиер"}
{"url": "http://www.focus-news.net/news/2018/10/15/2578488/d-r-ivan-madzharov-bls-nadyavam-se-sled-sreshti-kato-tazi-s-bsp-da-izkristalizira-pravilnata-reforma-za-balgariya-v-zdraveopazvaneto.html", "text": "Надявам се след срещи като тази с БСП да изкристализира правилната реформа за България в здравеопазването. Това каза д-р Иван Маджаров в изявление след среща с представители на БЛС, предаде репортер на  Агенция „Фокус“.   Според д-р Иван Маджаров вотът на недоверие е нормален инструмент в ръцете на опозицията и тя решава кога да го използва. Той посочи, че БЛС няма да се ангажира с коментар по темата, тъй като не се занимава с политически въпроси. Д-р Маджаров определи срещата на ръководената от него организация с БСП като полезна. „Тя е част от дебата, който тече в здравеопазването. БЛС е удовлетворен от това, че в обществото темата „Здравеопазване“ намери в последните месеци изключително място“, каза още д-р Маджаров. „За нас е важно да чуем мнението на всички политически сили, казахме своите виждания, споделихме ги с колегите от ръководството на БСП“, коментира д-р Маджаров.   \r\nДеница КИТАНОВА", "date": "2018.10.15", "title": "Д-р Иван Маджаров, БЛС: Надявам се след срещи като тази с БСП да изкристализира правилната реформа за България в здравеопазването"}
{"url": "http://www.focus-news.net/news/2018/10/15/2578522/tass-vanshnite-ministri-na-es-odobriha-rezhim-za-nalagane-na-sanktsii-za-sazdavaneto-i-izpolzvaneto-na-himicheski-orazhiya.html", "text": "Министрите на външните работи на 28-те страни от Европейския съюз одобриха въвеждането на нов режим за налагане на санкции на физически и юридически лица, които – според Брюксел, са отговорни за създаването и използването на химически оръжия, предава  TACC , като се позовава на съобщение от пресслужбата на Съвета на ЕС, заседание на който се провежда в Люксембург.  \r\nВ текста се подчертава, че ЕС „ще може да налага санкции срещу лица и компании, които са въвлечени в развитието и използването на химически оръжия – независимо къде, независимо от националност и местоположение. Ограничителните мерки ще се прилагат спрямо тези лица и компании, които носят отговорност за развитието и използването на химически оръжия, обезпечават финансова, техническа или материална подкрепа, а също помагат или се асоциират с тях (лицата, използващи химически оръжия)“, се казва в документа.  \r\nРазработването на новия механизъм за въвеждане на санкции бе стартирано след срещата на върха на ЕС от края на юни, когато бе взето решението за създаване на нов режим от ограничителни мерки на Общността, насочени срещу разпространяването на химически оръжия.  Тереза Герова", "date": "2018.10.15", "title": "ТАСС: Външните министри на ЕС одобриха режим за налагане на санкции за създаването и използването на химически оръжия"}
{"url": "http://www.focus-news.net/news/2018/10/15/2578511/babh-organizira-seminar-na-tema-planove-za-speshni-deystviya-biosigurnost-i-kontrol-sreshtu-afrikanska-chuma-po-svinete.html", "text": "Във връзка с епизоотичната обстановка в страната относно заболяването африканска чума по свинете (АЧС) и обществената значимост на този въпрос, Българската агенция по безопасност на храните (БАБХ) организира семинар на тема „Планове за спешни действия, биосигурност и контрол срещу африканска чума по свинете”, който ще се проведе на 16 октомври от 10.00 часа в София. Това съобщиха от пресцентъра на  БАБХ . \r\nПо темата „Положението с африканската чума по свинете в България” ще говорят експерти от БАБХ. Специален гост-лектор на семинара ще бъде др. Стен Мортенсен, началник на отдел \"Здравеопазване на животните\" към Служба по здравеопазване на животните и безопасност на храните в Дания. Той ще изнесе лекции за разпространението на африканската чума по свинете в Европа, за стратегиите и мерките за контрол по отношение на АЧС на ниво ЕС, както и как се споделят отговорностите в случай на АЧС в Дания. Във форума ще се включат още представители на Асоциацията на свиневъдите, Асоциацията на индустриалното свиневъдство, свиневъди и развъдчици от свиневъдния сектор в България.  \r\nЦелта на семинара е да се повиши информираността на представителите на свиневъдния сектор в страната и обществеността по отношение на болестта африканска чума по свинете, епизоотичната обстановка в България и Европа, мерките за преодоляването и недопускането ѝ, биосигурността в свиневъдните обекти, стратегиите за превенция и справяне със заболяването, осъществяването на контрол и практиките в подобни случаи в други страни членки на ЕС.", "date": "2018.10.15", "title": "БАБХ организира семинар на тема „Планове за спешни действия, биосигурност и контрол срещу африканска чума по свинете”"}
{"url": "http://www.focus-news.net/news/2018/10/15/2578527/sport-holandiya-se-klasira-za-polufinalite-na-svetovnoto-parvenstvo-po-voleybol-za-zheni.html", "text": "Холандия детронира световния шампион САЩ и се класира на полуфинали на световното първенство по волейбол за жени в Япония. Срещата помежду им от Група „Н“ завърши с резултат 3:2 гейма. (В отделните части 30:32, 15:25, 25:22, 25:15, 15:9), който изхвърли американките от турнира.  \r\nНай-резултатна за отбора на Холандия бе Лонеке Сльоетйес с 38 точки. От отбора на САЩ Мишел Бартш-Хекли завърши със 17 точки.  \r\nХоландия има една победа и две точки в актива си, и оглавява временното класиране. Една победа има и отбора на Китай, с който холандките ще играят във вторник от 13:20 часа българско време.", "date": "2018.10.15", "title": "Спорт: Холандия се класира за полуфиналите на световното първенство по волейбол за жени"}
{"url": "http://www.focus-news.net/news/2018/10/15/2578525/agentsiyata-po-vpisvaniyata-e-obyavila-speshna-porachka-za-dopalnitelna-pamet-za-sahranenie-na-danni.html", "text": "Агенцията по вписванията е обявила спешна поръчка за 120 ТБ допълнителна памет за съхранение на данни. това става ясно от справка на сайта на  Агенцията по вписванията . Предмет на обществената поръчка е „Надграждане на съществуващите дискови масиви за съхранение на данни DELL EMC Unity 400”, необходими за спешното осигуряване на нуждите на съществуващите информационни системи в Агенция по вписванията. Осигуряването на допълнителен дисков ресурс до 120 ТВ е във връзка с подсигуряване на продукционните бази на всички регистри необходимо за нормалното обезпечаване на регистрите както и осигуряване на една превенция относно предотвратяване на възможности от сривове по работоспособността на регистрите. \r\nКъм настоящия момент на масивите за съхранение на данни на Агенцията по вписванията има приблизително около 30ТВ свободно физическо дисково пространство в Информационния център и 20 ТБ свободно физическо дисково пространство в Резервния информационен център. Това от своя страна е крайно недостатъчно, защото вследствие на ежедневните дейности и процеси свързани с работата, обслужването, надграждането на информационните системи на всички регистри, свободното пространство намалява с много бързи темпове. Към момента, вследствие на седмичните архивни и резервни копия, както и заради реализацията на проекти свързани с надграждането, както на Търговския регистър, така и на Имотния регистър, съществуващото свободно физическо дисково пространство намалява с около 1.5 ТВ на ден. Това означава, че в рамките на около 20 календарни дни дисковото пространство в Информационния център ще свърши, а в Резервния информационен център това ще се случи в рамките на около 14 календарни дни. Това ще доведе до спиране на базите данни на регистрите и спирането на функционалностите предоставяни от регистрите, както и спиране на работа на цялата ИТ инфраструктура на Агенцията. \r\nПоради спешността на поръчката от Агенцията са отправили покани до няколко компании за директно договаряне - „Сиенсис” АД, ССАРМ ЕООД, „Парафлоу Комуникейшънс” ООД и „Телелинк бизнес сървисис” ЕАД. Стойността на поръчката е 190 хил. лв. без ДДС. Агенция „Фокус“ припомня:  През август Търговският регистър и не работи 18 дни. Заради проблема изпълнителният директор на Агенцията по вписванията Зорница Даскалова подаде оставка, а на нейно място на поста беше назначена Габриела Козарева. На извънредно пленарно заседание вицепремиерът Томислав Дончев посочи, че информацията от Търговския регистър е напълно съхранена и няма загуба на електронни данни.", "date": "2018.10.15", "title": "Агенцията по вписванията е обявила спешна поръчка за допълнителна памет за съхранение на данни"}
{"url": "http://www.focus-news.net/news/2018/10/15/2578526/borislav-lazarov-sayuz-na-slepite-parkiraneto-na-avtomobili-po-trotoarite-e-sashtestven-problem-za-pridvizhvane-na-nezryashtite-hora.html", "text": "Паркирането на автомобили по тротоарите е съществен проблем за придвижване на незрящите хора. Това каза пред  Радио „Фокус” – Кюстендил  Борислав Лазаров, регионален председател на Съюза на слепите в Кюстендил. По думите му това е един голям проблем. „Проблемът е липсата на достатъчно място за паркиране на автомобилите. Дори общината да си е свършила работата, качените автомобили по тротоарите не дават възможност на един човек с белия бастун да се придвижва спокойно, а и не само на него, това касае и майките с детски колички, както и възрастните хора с увреждания”, каза Борислав Лазаров. По думите му този проблем трябва да се реши, защото на много места той е болезнен.  \r\n„Като цяло архитектурната среда в градовете се подобрява, макар и не всичко да отговаря на действащата наредба. Вече се поставят тактилни плочи по тротоарите, озвучават се и светофарните уредби”, каза Борислав Лазаров. По думите му достъпността за хората със зрителни увреждания се изразява и в друга посока, в която попада и достъпът до глобалната мрежа. „Много от незрящите имат компютри, таблети, но не всички сайтове са достъпни за екранния четец. Смятам, че нещата ще стават все по-добри с помощта на местната власт, на държавата, на неправителствения сектор”, каза Борислав Лазаров. \r\nВенцеслав ИЛЧЕВ", "date": "2018.10.15", "title": "Борислав Лазаров, Съюз на слепите: Паркирането на автомобили по тротоарите е съществен проблем за придвижване на незрящите хора"}
{"url": "http://www.focus-news.net/news/2018/10/15/2578528/gd-granichna-politsiya-intenziven-e-trafikat-za-tovarni-avtomobili-na-izhod-na-gkpp-kulata-gkpp-kapitan-andreevo-i-gkpp-lesovo.html", "text": "Интензивен е трафикът за товарни автомобили на изход на ГКПП „Кулата“, ГКПП „Капитан Андреево“ и ГКПП „Лесово“. Това съобщиха от пресцентъра на  ГД „Гранична полиция“ . Информацията за трафика на граничните пунктове е към 13.30 часа. На българо-сръбската граница, българо-македонската и българо-румънската граница трафикът е нормален на всички гранични контролно-пропускателни пунктове.", "date": "2018.10.15", "title": "ГД „Гранична полиция“: Интензивен е трафикът за товарни автомобили на изход на ГКПП „Кулата“, ГКПП „Капитан Андреево“ и ГКПП „Лесово“"}
{"url": "http://www.focus-news.net/news/2018/10/15/2578529/ministar-nikolina-angelkova-izvarshi-li-sme-nad-300-proverki-na-morskite-plazhove-prez-tova-lyato-nalozhili-sme-nad-600-lv-globi-i-neustoyki.html", "text": "По отношение на проверките – това лято сме извършили над 300 проверки на морските плажове. Това каза министърът на туризма Николина Ангелкова след работна среща с представители на туристическия бранш, професионални сдружения, експерти, на която бяха обобщени резултатите от изминалия летен сезон и беше обсъдена подготовката за лято 2019 г., предаде репортер на  Агенция „Фокус“ . „Тенденцията, която се наблюдава е намаляване на сигналите, които постъпват на нашия телефон. Около 250 сигнала са постъпили тази година, спрямо 420 миналата година, което показва, че концесионерите и наемателите подобряват продукта. Над 600 000 лева глоби и неустойки сме наложили това лято от извършените проверки. Над 350 000 от тях вече са платени“, уточни министърът на туризма. „За първи път, от както се стопанисват морските плажове, от началото на годината до сега сме приключили или сме в процес на приключване на 28 процедури по отдаване на концесии. В рамките на следващите 2 години в плана за морските плажове сме заложили отдаването на концесии на над 39 плажа. Намалили сме неохраняемите плажове с почти 25% от 2015 година. Т.г. те са 86 и техният брой намалява всяка година“, каза още министър Ангелкова. „По отношение на местата за настаняване и хранене, основните нарушения, които срещнахме бяха свързани с липса на специализирани помещения и липса на достъп за хора с увреждания. За първи път тази година въведохме изискване в процедурите по концесиите, което да гарантира достъпността до плажовете“, допълни министърът на туризмът. \r\n„По отношение на Закона за туризма темите които остават са свързани със статута на националните курорти, засилване на правомощията на консултативните съвети по туризъм, въвеждането на специален единен код за местата за настаняване и хранене. От законопроекта сме извели темата, свързана с туристическия инспекторат и обединението на бранша, защото изисква допълнително съгласуване\", обясни Ангелкова. \"Отпадна предложението, свързано с доброволен етикет за качество с предложение такъв да бъде издаван при желание от някои от НПО-та. По отношение на Закона за устройството на Черноморското крайбрежие – групирането и категоризирането на морските плажове, както и включването и детайлизирането на административно-наказателните уредби. Особено по отношение на неохраняемите плажове. Знаете тази година имаше редица нарушения – извършване на незаконна търговска дейност в разрез с изискванията от редица търговски обекти. Там сме предложили глоби до 50 000 лева“, обясни тя.", "date": "2018.10.15", "title": "Министър Николина Ангелкова: Извърши ли сме над 300 проверки на морските плажове през това лято, наложили сме над 600 лв. глоби и неустойки"}
{"url": "http://www.focus-news.net/news/2018/10/15/2578512/vitsepremierat-krasimir-karakachanov-ima-nyakolko-predlozheniya-za-glaven-sekretar-na-mvr-koito-se-obsazhdat.html", "text": "Има няколко предложения за главен секретар на МВР, които се обсъждат. Това каза пред журналисти вицепремиерът и минситър на отбраната Красимир Каракачанов във връзка с избора на нов главен секретар на МВР, предаде репортер на  Агенция „Фокус“ . „Аз няма да влизам в обсъждането на една или друга кандидатура, защото не е редно аз да ги обсъждам публично тези неща. Когато професионалното ръководство на МВР уточни или взаимно уточним кандидатурите, те ще бъдат обявени и след това съгласувани с президента с цел издаване на указа от негова страна“, коментира Каракачанов. \r\nКаракачанов обясни, Цветан Цветанов и Валери Симеонов, както и самият той, са имали ангажименти и затова Коалиционният съвет не се се провел. По думите му предишния път са уточнили някои законодателни действия в двете парламентарни групи и срещата днес не е била спешна.", "date": "2018.10.15", "title": "Вицепремиерът Красимир Каракачанов: Има няколко предложения за главен секретар на МВР , които се обсъждат"}
{"url": "http://www.focus-news.net/news/2018/10/15/2578531/dha-turtsiya-novi-aresti-na-deystvashti-voenni-tozi-pat-na-mushkata-sa-36-ofitseri-ot-vvs-vklyuchitelno-9-piloti.html", "text": "Главната републиканска прокуратура в Анкара е издала заповеди за задържане на 36 офицери на действителна военна служба във ВВС заради техни предполагаеми връзки с т.нар. „Терористична организация на гюленистите/Паралелна държавна структура” (ФЕТО/ПДС), предаде информационната агенция  ДХА . От тях 33-ма са със звание старши лейтенант, а другите трима за лейтенанти. Отделът за борба с организираната престъпност към Дирекцията по сигурността в Анкара вече е започнал дейностите  по издирване и залавяне на заподозрените в самата столица и в други 17 провинции на страната. Сред задържаните досега са деветима пилоти в турските ВВС. Продължават операциите за залавяне на останалите заподозрени турски военни, посочва още ДХА. .  Георги Димов", "date": "2018.10.15", "title": "ДХА: Турция: Нови арести на действащи военни – този път на мушката са 36 офицери от ВВС, включително 9 пилоти"}
{"url": "http://www.focus-news.net/news/2018/10/15/2578524/ministar-nikolina-angelkova-prihodite-ot-turizam-samo-za-yuni-i-yuli-mesets-sa-12-mlrd-evro-koeto-e-rast-ot-okolo-81.html", "text": "Приходите от туризъм само за юни и юли месец са 1.2 млрд евро, което е ръст от около 8.1% спрямо миналата година. Това каза министърът на туризма Николина Ангелкова след работна среща с представители на туристическия бранш, професионални сдружения, експерти, на която бяха обобщени резултатите от изминалия летен сезон и беше обсъдена подготовката за лято 2019 г., предаде репортер на  Агенция „Фокус“ . „За първите 3 месеца от активния летен сезон имаме над 4 480 000 чуждестранни туристи, което е ръст от около 3.6%. Очакваме данните за месец септември, за можем да финализираме и отчета по отношение на активния летен туристически сезон“, уточни тя. По думите й това, което се забелязва по отношение на пазарите, които ни посещават, Румъния е на първо място това лято, последвана от Германия, после Гърция и след това Русия и Турция. „Имаме големи ръстове по отношение на Чехия, Полша, Израел. Имаме нови пазари за лятото като САЩ, Норвегия, Испания. По отношение на лятото имаме над 30 000 туристи от Испания. Успяваме и това лято да се позиционираме като една успешна и устойчива туристическа дестинация“, обясни тя.", "date": "2018.10.15", "title": "Министър Николина Ангелкова: Приходите от туризъм само за юни и юли месец са 1.2 млрд евро, което е ръст от около 8.1%"}
{"url": "http://www.focus-news.net/news/2018/10/15/2578523/advokat-elvira-pankova-po-vreme-na-ubiystvoto-lazar-vlaykov-ne-e-darzhal-orazhie-samo-go-e-predostavil-na-na-nasko-tonkev.html", "text": "Защитата на Лазар Влайков в лицето на адвокат Елвира Панкова определи като неоснователен протеста на Прокуратурата срещу въззивната жалба срещу присъдата на Влайков за смъртта на Наско Тонкев от село Виноградец, която се гледа от Окръжен съд - Пазарджик, предаде репортер на  Радио „Фокус“ – Пазарджик . По думите на Панкова Лазар Влайков е отишъл с оръжие в заведението на убития Наско Тонкев, тъй като не е имало къде да го остави, било е в колата и го е взел със себе си. Тя се позова на Наредбата за обществения ред в община Септември, от която става ясно, че стрелянето с пистолет на открито не е нарушение.  \r\n„Той не е питан дали носи оръжие, когато е влязъл в заведението. Това е задължение на съдържателя на заведението.  Също така не той е требвало на прекрати стрелбата, както настоява обвинението, а собственика на ресторанта, чието задължение е това. Подсъдимият не е давал оръжието си на детето, той го е дал на Наско Тонкев, който е имал разрешително за притежание и боравене с оръжие.  Влайков бе обвинен по време на досъдебното производство и затова, че е бил под въздействие на алкохол и наркотици, но при направената проба с дрегер, не е отчетено наличие на наркотици. Относно алкохол пък не е ясно дали той не е консумирал алкохол след стрелбата, за да се успокои след случилото се“, уточни адвокат Панкова.  \r\nТя допълни, че на този етап с оглед на доказателствата по делото няма причина да се иска по-високо наказание. Според защитата, във фаталната вечер Влайков е носил със себе си 15 патрона. 9 са предадени на полицията, 2 са били в пълнителя, 2 са изстреляни, като единия изстрел е произвело 6-годишното дете, а другия - починалият Наско Тонкев. „Затова няма умисъл в това престъпление. Все още обаче остава неясно дали за съда е имало пряк или евентуален умисъл. По време на убийството Влайков не е държал оръжие, само го е предоставил на лице с разрешително за ползване на оръжие. Досега в съдебната практика няма подобно дело, което да е завършило с ефективна присъда“, бе категорична адвокат Панкова. \r\nАлбена ЖИЛЕКОВА", "date": "2018.10.15", "title": "Адвокат Елвира Панкова: По време на убийството Лазар Влайков не е държал оръжие, само го е предоставил на на Наско Тонкев"}
{"url": "http://www.focus-news.net/news/2018/10/15/2578532/sadat-ostavi-v-aresta-anton-stanoev-izvesten-kato-srednata-birma.html", "text": "По искане на Специализираната прокуратура на 13 октомври Специализираният наказателен съд наложи мярка за неотклонение „Задържане под стража“ на Антон Станоев, който е обвинен за участие в организирана престъпна група за държане и нелегално разпространение на цигари без акцизен бандерол. Това съобщиха от Специализираната прокуратура. \r\nНа 11 октомври синът на Евлоги Станоев (който още е в неизвестност заедно с по-малкия му син Георги) се яви в Специализираната прокуратура в присъствието на адвокат. С негово участие бяха извършени процесуално-следствени действия – привличане към наказателна отговорност и предявяване на повдигнатите му обвинения. С постановление на наблюдаващите прокурори Антон Станоев бе задържан за срок до 72 часа. \r\nПо искане на Специализираната прокуратура на 13 октомври 2018 г. Специализираният наказателен съд му наложи мярка за неотклонение „Задържане под стража“. Събраните до момента доказателства сочат, че Станоеви и останалите обвинени по делото лица са свързани с разкритите 4 фабрики за незаконни цигари - в с. Калугерово (област Пловдив), Дупница, Горна Оряховица и с. Ясен (Плевенско). Месечният оборот от нелегалното разпространение на цигари, произведени в тези фабрики, е бил приблизително 10 милиона лева. От цеховете им бяха иззети 42 тона тютюн и над 50 хил. кутии цигари. \r\nМярката за неотклонение на Антон Станоев не е окончателна и може да бъде обжалвана пред Апелативния специализиран наказателен съд.", "date": "2018.10.15", "title": "Съдът остави в ареста Антон Станоев, известен като „Средната Бирма“"}
{"url": "http://www.focus-news.net/news/2018/10/15/2578536/profesionalna-gimnaziya-po-elektronika-i-energetika-bansko-vze-uchastie-na-izlozhenie-mladezhko-tehnichesko-tvorchestvo-v-gorna-oryahovitsa.html", "text": "Професионална гимназия по електроника и енергетика (ПГЕЕ) – Банско взе участие на изложение „Младежко техническо творчество” в Горна Оряховица. Това съобщиха от пресцентъра на  Община Банско . Професионалната гимназия по електроника и енергетика със съдействието на Община Банско взе участие  в Третото национално изложение – конкурс „Младежко техническо творчество” в град Горна Оряховица. Училището се нареди сред 50-те отбора с представители от техническите университети в Русе, Габрово, София, Химикотехнологичен и металургичен университет – София, професионални гимназии по мехатроника, машиностроене, електроника, енергетика, електротехника, транспорт, роботика от цялата страна. Учителите получиха възможността да участват в организирани дискусионни форуми и обучителни курсове. Ученикът от ПГЕЕ Георги Балев под ръководството на инж. Димитър Денизов представи разработката „Цветомузикална мълния и светлинни ефекти”. Славка Балева се включи в  обучение по електроника и програмиране за PIC микроконтролери и обучение по роботика, насочени към бъдещето – роботика, мехатроника, ново покоение Индустрия 4.0. Участниците от ПГЕЕ – Банско се представиха достойно и засвидетелстваха възможностите за развитие на професионалното образование. Форумът се превърна в своеобразна платформа за иновативни идеи, партньорства и добри практики, а науката и бизнесът се срещнаха за пореден път, за да си подадат ръка за нови бъдещи проекти.", "date": "2018.10.15", "title": "Професионална гимназия по електроника и енергетика – Банско взе участие на изложение „Младежко техническо творчество” в Горна Оряховица"}
{"url": "http://www.focus-news.net/news/2018/10/15/2578515/afp-turskite-vlasti-shte-pretarsyat-konsulstvoto-na-sauditska-arabiya-v-istanbul.html", "text": "По-късно през деня турските власти ще претърсят консулството на Саудитска Арабия в Истанбул във връзка с разследването на изчезналия журналист Джамал Хашоги, предава  AFP , като се позовава на дипломатически източник от Анкара. \r\n„Очаква се претърсването да се извърши към вечерните часове на деня“, поясни източник, пожелал анонимност.  \r\nХашоги, критик на Рияд и саудитски гражданин, пребиваващ в САЩ, изчезна на 2 октомври, след като посети сградата, за да получи официални документи, припомня агенцията. Тереза Герова", "date": "2018.10.15", "title": "AFP: Турските власти ще претърсят консулството на Саудитска Арабия в Истанбул"}
{"url": "http://www.focus-news.net/news/2018/10/15/2578533/ministar-petya-avramova-proekt-zeleni-sgradi-za-obshto-zeleno-badeshte-griyn-nasarchava-energiynata-efektivnost-za-podobryavane-kachestvoto-na-zhivot-v-transgranichniya-region.html", "text": "Проект „Зелени сгради за общо зелено бъдеще – Грийн“ цели да насърчи енергийната ефективност, като инструмент за постигане на устойчиво развитие и подобряване качеството на живот в трансграничния регион. Това каза министърът на регионалното развитие и благоустройството Петя Аврамова по време на официалната церемония по откриване на реновираната сграда на Областна администрация - Благоевград, предаде репортер на  Радио „Фокус“ - Пирин . Министър Аврамова добави, че проектът е с близо 400 000 евро по Програма за трансгранично сътрудничество ИНТЕРРЕГ – ИПП България – Бивша Югославска Република Македония 2014 – 2020 г. и включва изпълнение на енергийноефективни мерки в сградата на Областна администрация - Благоевград и сградата на Община Кочани, Република Македония.  \r\nУправляващ орган по програмата е Министерство на регионалното развитие и благоустройството на Република България, а национален партниращ орган е Министерство на местното самоуправление на Република Македония. „Проектът цели да насърчи енергийната ефективност, като инструмент за постигане на устойчиво развитие и подобряване качеството на живот в трансграничния регион. Освен реконструкция на сградите на Областна администрация Благоевград и на Община Кочани, той включва и разработване на стратегия за устойчиво енергийно планиране в Благоевград. Граничните райони често изпитват свои характерни трудности и допълнителни предизвикателства. Ние използваме възможностите на програмата да работим заедно като добри съседи и да развиваме своя потенциал, не само да подобрим привлекателността на територията, но и да допринесем за повишаване на качеството на работа и живот на хората от двете страни на границата“, каза още Аврамова. По думите ѝ в продължение на шестте месеца, от председателството на Съвета на Европейския съюз, България се ангажира да работи в отговор на реалните нужди на европейските граждани, да превърне предизвикателствата във възможности, чрез насърчаване на политиката на сближаване. Тя изказа своето задоволство от големия интерес, на който се радва програмата и от големия брой кандидати- 375, по обявените две покани за набиране на проектни предложения. „Това показва, че тя дава отлични възможности за институциите и организациите от трансграничния регион, да се справят с общите предизвикателства. По първата покана за набиране на проектни предложения са сключени 48 договора за субсидия, които са на обща стойност над 10 милиона евро. По втората покана за набиране на проектни предложения, с бюджет близо 7 милиона евро, предстои финансиране на общи проекти, които ще окажат трайно въздействие върху трансграничната територия, чрез създаване на солидни партньорства, между нашите две страни. Очаква се тяхното одобрение до края на годината“, каза Аврамова. \r\nЛора КАЛЧЕВА", "date": "2018.10.15", "title": "Министър Петя Аврамова: Проект „Зелени сгради за общо зелено бъдеще – Грийн“ насърчава енергийната ефективност за подобряване качеството на живот в трансграничния регион"}
{"url": "http://www.focus-news.net/news/2018/10/15/2578535/dobrich-v-dvoretsa-v-balchik-e-predstavena-izlozhbata-zlatnite-stranitsi-na-balgarskata-ilyustratsiya-iliya-beshkov-i-uchenitsite-mu.html", "text": "В галерия „Тихото гнездо“ в Държавен културен институт - Културен център „Двореца“ в Балчик е представена изложбата „Златните страници на българската илюстрация. Илия Бешков и учениците му“. Тя може да бъде разгледана до 29 октомври. Това съобщи Галя Георгиева, организатор международни фестивали, културна дейност и специални събития в Архитектурно-парковия комплекс край морето, предаде кореспондент на  Радио „Фокус” – Варна . Изложбата се реализира като част от националните културни прояви по време на българското председателство на Съвета на Европейски съюз. Тя представя 90 творби на значими и обичани български графици и илюстратори от средата на 70-те и 80-те години на XX в. Колекцията включва имената на Илия Бешков, Иван Кожухаров, Иван Кьосев, Наум Наумов, Никола Хаджитанев, Симеон Венов, Дарина Пенкова, Стоимен Стоилов и Тодор Цонев, работили над оформлението на българска и преводна детска книга, историческа и възрожденска българска литература, световен епос, поезия и български фолклор. Според Георгиева многообразието от техники, изразни средства, композиционни решения и художествена проблематика, с които сякаш илюстрацията най-много е облагодетелствана, води до обособяването ѝ в самостоятелен жанр на изобразителното изкуство. „Илюстрацията е визуален посредник между книга и читател. Това посредничество е взаимодействие и допълване между изобразително изкуство и литература. То е общуване – диалог между художника и писателя по страниците на изданията. И художникът илюстриращ различни литературни произведения, тясно свързва творчеството си с друг вид изкуство – това на писменото слово\", каза още тя. Началото на българската илюстрация е и началото на XX в. Първото поколение български художници работили като илюстратори дават добра основа на следовниците си – Борис Ангелушев и Илия Бешков. Те извеждат българската илюстрация като автономно изкуство и със собствен профил на обучение в Художествената академия – София. Министерство на културата, Художествена галерия – Плевен и ДКИ-КЦ „Двореца“ в Балчик реализират съвместно изложбата.  \r\nЖулиета НИКОЛОВА", "date": "2018.10.15", "title": "Добрич: В „Двореца“ в Балчик е представена изложбата „Златните страници на българската илюстрация. Илия Бешков и учениците му“"}
{"url": "http://www.focus-news.net/news/2018/10/15/2578538/aktsenti-v-predavaneto-sadovo-v-sartseto-na-trakiya-na-radio-fokus-plovdiv.html", "text": "В предаването „Садово в сърцето на Тракия” на  Радио „Фокус”-Пловдив  днес ще говорим за референдума за добив на инертни материали в землището на село Катуница, който се проведе в събота. Той приключи с 49 % избирателна активност. 924 души от общо 1876 имащи право на глас дадоха своя вот. Гласуването се проведе в три секции. Въпросът, на който отговаряха хората, е формулиран така: „Против ли сте органите на местното самоуправление и местната администрация в Кметство Катуница и Община Садово да издават и съгласуват всякакви административни актове и разрешения от компетентността си, включително за изграждане на сгради на основно застрояване и за поставяне на преместваеми обекти, във връзка с концесия за добив на строителни материали – пясъци и чакъли от находище „Кацара”, участък „Кацара2” в землището на с. Катуница, община Садово?”. Коментари по темата очаквайте от кмета на Община Садово Димитър Здравков и от кмета на село Катуница Красимир Юруков. \r\nЗа поредна година в ОУ „Христо Ботев” в село Поповица ще се проведе Националната седмица на четенето, в дните от 22 до 26 октомври. Какви са подготвените инициативи ще разберем от Христина Маркова, зам.-директор на учебното заведение. Предаването „Садово в сърцето на Тракия“ се излъчва всеки понеделник, от 16.00 до 17.00 часа. Водещ е Мария Русева.", "date": "2018.10.15", "title": "Акценти в предаването „Садово в сърцето на Тракия” на Радио „Фокус”-Пловдив"}
{"url": "http://www.focus-news.net/news/2018/10/15/2578537/ministar-nikolina-angelkova-iztsyalo-shte-bade-v-srok-vavezhdaneto-na-sistemata-esti.html", "text": "Изцяло ще бъде в срок въвеждането на системата ЕСТИ. Това каза министърът на туризма Николина Ангелкова след работна среща с представители на туристическия бранш, професионални сдружения, експерти, на която бяха обобщени резултатите от изминалия летен сезон и беше обсъдена подготовката за лято 2019 г., предаде репортер на  Агенция „Фокус“ . „Няма да има никакъв компромис в това отношение. До края на годината системата ще започне да функционира. Всичко се движи в рамките на изискванията по договор. Очаквайте декември или януари да тестваме заедно демо версията на системата\", заяви министър Ангелкова. \"Освен нея, ще ви представим и въвеждането на всички видове електронни услуги по отношение на нашите регистрационни режими. Също така сме въвели и лицева идентификация, не само електронен подпис. Чрез лицевата идентификация ще може всеки един потребител на нашата услуга да се регистрира през телефон. Също очаквайте да направим демо версия на всички електронни услуги, които въвеждаме в министерството“, обясни тя. „По отношение на общите туристически продукти такива разработваме с Гърция, Сърбия и Турция. По отношение на далечните пазари – Китай на първо място, след това Южна Корея, Индия и САЩ. Надявам се до края на годината да успеем да представим конкретно един съвместен маршрут с колегите от Гърция“, уточни тя. „По отношение на визите, България не изисква виза от туристи, които имат Шенгенска такава. По отношение на селския туризъм, 62% от територията на България може да предложи селски туризъм. Нощувките, които са реализирани в тези места за настаняване с под 10 легла, са горе долу 30-40% от нощувките, които се реализират в страната. НСИ отчита само данните в местата за настаняване над 10 легла. Тоест имаме един доста по-голям ръст по отношение на реализирането на нощувки в местата за настаняване с под 10 легла“, каза още тя.  \r\n„По отношение на приходите от международен туризъм за първите 7 месеца на годината – те са над 2 млрд. евро или с над 8.6% ръст в сравнение с 2017 г. По отношение на статута на националните курорти – темата е дълго дискутирана. Знаете, че ние предлагаме националните курорти да не попадат под обхвата на Закона за шума, а тази дейност да бъде регулирана със специална наредба към закона. Даваме правомощия на местната власт да определя как продуктово да зонира националния курорт, който се намира на тяхна територия. Срещаме голяма подкрепа от бранша в това направление“, уточни министърът на туризма.", "date": "2018.10.15", "title": "Министър Николина Ангелкова: Изцяло ще бъде в срок въвеждането на системата ЕСТИ"}
{"url": "http://www.focus-news.net/news/2018/10/15/2578540/pazardzhik-dvama-mazhe-sa-zadarzhani-za-seriya-krazhbi.html", "text": "Двама мъже, извършили серия кражби, са задържани в полицейския арест. Това съобщиха от пресцентъра на  МВР . През последните две седмици в РУ - Септември са получени няколко сигнала за кражби, извършени след проникване през незаключени прозорци или чрез взломяването им. Собствениците на жилищата се простили с 3 400 паунда, ръчни часовници, мобилни телефони, златни накити. В една от къщите крадците взели дори и няколко бутилки марково уиски и цигари. Мъж от село Братаница, който работи в Септември, останал без портфейла си със 160 лева, който оставил без надзор в паркирания си незаключен автомобил. С разплитането на случаите се заели местните криминалисти и след няколко денонощия стигнали до самоличността на извършителите – мъже на 23 и на 19 години, с множество криминалистически регистрации. У тях са открити голяма част от откраднатите предмети, лични вещи и парите на жертвите. В жилището, обитавано от единия, полицаите открили и малко количество дрога. След 24-часовото им задържане, Районната прокуратура в Пазарджик е удължила срока им на задържане до 72 часа. Работата по случая продължава.", "date": "2018.10.15", "title": "Пазарджик: Двама мъже са задържани за серия кражби"}
{"url": "http://www.focus-news.net/news/2018/10/15/2578539/sofiya-53-godishen-mazh-ot-selo-zanoge-e-zadarzhan-za-pritezhanie-na-6-kg-kanabis.html", "text": "53-годишнен мъж от село Закоге е задържан за притежание на 6 кг канабис. Това съобщиха от пресцентъра на  МВР . На 12 oктомври служители на РУ-Своге извършили проверка на частен адрес в с. Заноге.  В имота са открити и иззети 6 кг полусуха тревиста маса, реагираща на канабис. 53-годишният собственик на имота е задържан за срок до 24 часа. По случая е образувано досъдебно производство.", "date": "2018.10.15", "title": "София: 53-годишен мъж от село Заноге е задържан за притежание на 6 кг канабис"}
{"url": "http://www.focus-news.net/news/2018/10/15/2578543/ot-nachaloto-na-godinata-do-kraya-na-septemvri-broyat-na-registriranite-bezrabotni-v-byurata-po-truda-namalyava-s-nad-22.html", "text": "От началото на годината до края на септември числеността на регистрираните безработни в бюрата по труда намалява с над 22%. Това съобщиха от пресцентъра на  Агенцията по заетостта  . В края на септември те са общо 183 846, като броят им се свива с 0.1% спрямо предходния месец и с 13.8% в сравнение с година по-рано.  \r\nПо данни на Агенцията по заетостта равнището на регистрираната септемврийска безработица е 5.6%, като запазва своята стойност от август 2018 г., но намалява с 0.9 процентни пункта на годишна база.  \r\nНоворегистрираните през месеца са 25 868, като от тях 1 592 са били неактивни, т.е. не са били нито заети, нито учащи, и не са търсили работа. От началото на годината служителите от бюрата по труда са активирали 48 369 лица чрез организиране на трудови борси, информационни събития, срещи със завършващите образование на кариерните центрове, както и чрез работата на младежки, ромски и трудови медиатори и др. \r\nОсвен към безработните, дейността на бюрата по труда е насочена също към заети, учащи и пенсионери, като през септември 1 034 души от тези групи са били регистрирани като търсещи работа. \r\nОбщо 18 280 лица са постъпили на работа през месеца, като 88.9% от тях са устроени в реалната икономика. В резултат от изпълнението на активните мерки за насърчаване на заетостта сред безработните, през месеца в субсидирана заетост са включени 2 029 лица: 1 092 – по схеми на Оперативна програма „Развитие на човешките ресурси”, 672 – по програми и 265 по мерки за обучение и заетост. \r\nОт началото на годината общо 15 376 безработни лица са включени в обучения за придобиване на нова квалификация и ключови компетентности, а завършилите успешно са 14 276.  В края на септември в процес на обучение са 1 104 безработни. Професиите, в които се обучават курсистите, са от професионалните направления: аудио-визуални изкуства и техники, компютърни науки, приложна информатика, строителство, градинарство (паркове и градини), производствени технологии – текстил, облекло, обувки и кожи, хотелиерство, ресторантьорство и кетъринг, а ключовите компетентности са насочени главно към придобиване на дигитални умения.  \r\nЗаявените работни места на първичния пазар на труда през септември са 17 063, като 65.8% от тях са в частния сектор. Най-голям дял свободни работни места са заявени в преработващата промишленост (25.2%), образованието (14.2%), административните и спомагателните дейности и търговията (с 13.1%), хотелиерството и ресторантьорството (5.9%), строителството (4.7%), и др. \r\nНай-търсените групи професии през месеца са: преподаватели; оператори на стационарни машини и съоръжения; работници в добивната и преработващата промишленост, строителството и транспорта; продавачи; персонал, зает в сферата на персоналните услуги (бармани, сервитьори, готвачи, камериери и др.); квалифицирани работници по производството на храни, облекло, дървени изделия и сродни; работници по събиране на отпадъци и сродни на тях; металурзи, машиностроители и сродни на тях и занаятчии и др.", "date": "2018.10.15", "title": "От началото на годината до края на септември броят на регистрираните безработни в бюрата по труда намалява с над 22%"}
{"url": "http://www.focus-news.net/news/2018/10/15/2578530/pazardzhik-v-ednomesechen-srok-okrazhniya-sad-shte-se-proiznese-po-vazzivnata-zhalba-na-lazar-vlaykov-za-namalyavane-na-prisadata.html", "text": "В едномесечен срок тричленният състав на Окръжния съд в Пазарджик ще се произнесе по въззивната жалба на Лазар Влайков за намаляване на присъдата, предаде репортер на  Радио „Фокус“ – Пазарджик . Това стана ясно след изслужването на съдебните прения за защитата и обвинението на днешното заседание на въззивната инстанция. Близките на убития Наско Тонкев не скриха разочарованието си от желанието на Влайков да бъде оправдан по делото. Те посочиха, че до момента той не е потърсил никакъв контакт с тях, нито са получили извинение. По време на заседанието имаше и техни съграждани, които бяха дошли да изразят своята морална подкрепа. Пред съда Лазар Влайков каза, че настоява за оправдателна присъда. \r\nАлбена ЖИЛЕКОВА", "date": "2018.10.15", "title": "Пазарджик: В едномесечен срок Окръжния съд ще се произнесе по въззивната жалба на Лазар Влайков за намаляване на присъдата"}
{"url": "http://www.focus-news.net/news/2018/10/15/2578542/veliko-tarnovo-pochinal-e-mazhat-postradal-pri-poboy-v-stopanskiya-dvor-na-selo-hotnitsa.html", "text": "На 14 октомври във великотърновската болница, без да дойде в съзнание, е починал 70-годишният мъж от село Богатово, който пострада след нанесен му побой във ферма в село Хотница, съобщиха от пресцентъра на  Областна дирекция на МВР – Велико Търново . По случая в Районно управление на МВР – Велико Търново има образувано досъдебно производство. „Фокус“  припомня, че на 5 октомври 70-годишен мъж бе намерен в безпомощно състояние, след като му е нанесен побой в стопанския двор на село Хотница. Още на следващия ден, след незабавни действия на полицията, бе задържан извършителят – 52-годишен мъж от Габрово, с 40 криминални регистрации.", "date": "2018.10.15", "title": "Велико Търново: Починал е мъжът, пострадал при побой в стопанския двор на село Хотница"}
{"url": "http://www.focus-news.net/news/2018/10/15/2578544/kyustendil-kmetat-na-dupnitsa-metodi-chimev-dari-plaket-i-istoriya-na-dupnitsa-na-svetovniya-vitseshampion-po-kikboks-za-mladezhi-dobroslav-radev.html", "text": "Кметът на Дупница Методи Чимев дари плакет и „История на Дупница” на световния вицешампион по кикбокс за младежи Доброслав Радев. Това съобщи за  Радио „Фокус” – Кюстендил  Христо Апостолов, експерт по връзки с обществеността в Община Дупница. Световният вицешампион по кикбокс за младежи Доброслав Радев е бил гост на кмета на Община Дупница инженер Методи Чимев. Спортистът е придружаван от своя треньор Кирил Чакъров. От своя страна треньорът е подарил на кмета дърворезба с образите на тримата. От срещата е станало ясно, че световния вицешампион по кикбокс за младежи Доброслав Радев вече тренира за предстоящата гала-вечер в Дупница, която ще се проведе на 24 ноември в спортната зала в града, която ще включва 10 професионални срещи с участието на трима български състезатели. \r\nВенцеслав ИЛЧЕВ", "date": "2018.10.15", "title": "Кюстендил: Кметът на Дупница Методи Чимев дари плакет и „История на Дупница” на световния вицешампион по кикбокс за младежи Доброслав Радев"}
{"url": "http://www.focus-news.net/news/2018/10/15/2578545/haskovo-denyat-na-beliya-bastun-beshe-otbelyazan-v-doma-za-hora-sas-setivni-uvrezhdaniya.html", "text": "Денят на белия бастун беше отбелязан в Дома за хора със сетивни увреждания в Хасково днес. Това съобщиха от пресцентъра на  Общината . 30 души със зрителни увреждания живеят в дома. Те отбелязаха Деня на правото на свободно придвижване на слепите с викторина и поход из парка, както и с посещение на близко заведение. Хасковският дом е един от четирите подобни в страната. Капацитетът му е изцяло запълнен.   \r\nДенят на белия бастун се отбелязва в САЩ от 1964 година, а от 1970-та е обявен за международен. Наименованието му идва от ослепял фотограф, който боядисал бастуна си в бяло, за да се забелязва отдалеч.", "date": "2018.10.15", "title": "Хасково: Денят на белия бастун беше отбелязан в Дома за хора със сетивни увреждания"}
{"url": "http://www.focus-news.net/news/2018/10/15/2578546/vratsa-kriminalno-proyaven-mazh-bez-knizhka-i-s-globi-za-nad-4500-lv-e-predizvikal-katastrofa-do-selo-mramoren.html", "text": "Криминално проявен мъж без книжка и с глоби за над 4500 лв. е  предизвикал катастрофа до село. Това съобщиха от пресцентъра на  МВР . На 14 октомври в 3.10 часа, 50 годишен жител от с. Оходен е катастрофирал с лек автомобил с „Фолксваген Голф“.  Установено е, че шофьорът на превозното средство е неправоспособен водач, който навлязъл в лентата за насрещно движение и блъснал лек автомобил „Форд“. Той не е притежавал свидетелство за правоуправление, а за последните 5 години Агенция „Пътна полиция“ му е наложила глоби на обща стойност 4550 лв. Водачът, причинил инцидента,  е криминално регистриран, осъждан многократно включително и за шофиране без книжка. Водачът на „Фолксваген“-а е настанен  в болница, взета му е кръвна проба за алкохол. Тестът за алкохол на другия водач е отрицателна. Образувано  е досъдебно производство.", "date": "2018.10.15", "title": "Враца: Криминално проявен мъж без книжка и с глоби за над 4500 лв. е предизвикал катастрофа до село  Мраморен"}
{"url": "http://www.focus-news.net/news/2018/10/15/2578551/burgas-stihosbirkata-na-elka-stoyanova-mnogo-predi-pablo-da-me-nameri-shte-bade-predstavena-v-kulturen-tsentar-morsko-kazino-na-16-oktomvri.html", "text": "Стихосбирката на Елка Стоянова „Много преди Пабло да ме намери“ ще бъде представена в Културен център „Морско казино“ на 16 октомври 2018 г. Това съобщиха от пресцентъра на  Община Бургас . Събитието ще се проведе от 18.30 часа. Елка Стоянова е автор и на сборника с хумористична проза „Петъчни истории“, вероятно най-популярната книга от бургаски автор за последното десетилетие. \r\nАвтор на корицата на „Много преди Пабло да ме намери“ е Димо Колибаров - друг бургаски талант, понастоящем зам.-директор на новия филиал на Националната художествена академия. Книгата е отпечатана от издателство „Фабер“ и вече се предлага в книжарниците или по интернет, но утре можете да я получите от Елка с автограф.", "date": "2018.10.15", "title": "Бургас: Стихосбирката на Елка Стоянова „Много преди Пабло да ме намери“ ще бъде представена в Културен център „Морско казино“ на 16 октомври"}
{"url": "http://www.focus-news.net/news/2018/10/15/2578534/a1-on-makedoniya-pred-parlamenta-v-skopie-se-sabraha-protestirashti-sreshtu-promenite-v-konstitutsiyata.html", "text": "Малка група граждани се събраха пред сградата на парламента в Скопие, за да изразят несъгласието си с планираните промени в Конституцията на Македония, предава електронната медия  A1 On . \r\nПротестиращите издигнаха транспаранти с надписи „Не Ви избрахме, за да променяте името“, „Оставка“, „Бойкотирам“, с които призоваха депутатите да не подкрепят конституционните промени. \r\nДемонстрантите блокираха движението в района на парламента с палатки и пейки от близкия парк. Пред Събранието, в което се провежда заседание с единствена точка от дневния ред конституционните промени, се наблюдава и засилено полицейско присъствие. Тереза Герова", "date": "2018.10.15", "title": "A1 On (Македония): Пред парламента в Скопие се събраха протестиращи срещу промените в Конституцията"}
{"url": "http://www.focus-news.net/news/2018/10/15/2578550/aktsenti-v-predavaneto-petrich-dreven-i-vekovechen-po-radio-fokus-pirin.html", "text": "В днешното издание на предаването „Петрич – древен и вековечен“ по  Радио „Фокус“ – Пирин  отново ще се спрем на всичко актуално и интересно, което се случва в община Петрич. Общината прави постъпки за придобиване на язовир „Самуилово“ като общинска собственост. Защо е необходимо това и каква е процедурата, ще попитаме заместник-кмета на Петрич Минка Салагьорова.  \r\nМащабни ремонтни дейности се извършват в Профилирана гимназия „Пейо Яворов“ по проекта „Обновяване на образователната инфраструктура и прилежащо дворно пространство в училища и детски градини в Община Петрич“ по Оперативна програма „Региони в растеж“. Наш събеседник по темата ще бъде директорът на гимназията – Таня Георгиева.  \r\nВтората част от предаването ще посветим на фестивала „Златен кестен“, който се проведе на 12 и 13 октомври на площада пред Народно читалище „Братя Миладинови“ в Петрич. Повече подробности за обстановката на фестивала, за журито, за наградите и за победителите, ще научим от интервю на колегата Ливия Нинова с Вангелия Тренева, секретар на Народно читалище „Братя Миладинови“-1914. Очакваме и Вас на телефоните в студиото 0885 303 373 и 073/ 88-55-81, или на е-майл: pirin@focus-news.net, за да коментирате всичко, което Ви интересува по отношение на втората по големина община в Благоевградска област – Петрич. \r\nСлушайте предаването „Петрич – древен и вековечен“, за да опознаете, но и да обикнете древната и вечна община Петрич! \r\nПредаването „Петрич – древен и вековечен“ се излъчва на честотите на   всеки понеделник, от 15.00 до 16.00 часа, с водещ Натали Стефанова.", "date": "2018.10.15", "title": "Акценти в предаването „Петрич – древен и вековечен“ по Радио „Фокус“ – Пирин"}
{"url": "http://www.focus-news.net/news/2018/10/15/2578547/poli-karastoyanova-predlagame-da-se-zalozhi-mehanizam-za-narastvane-na-byudzheta-za-turizam-do-1-ot-mezhdunarodni-turisticheski-poseshteniya-ot-predhodnata-godina.html", "text": "Предлагаме да се заложи механизъм за нарастване на бюджета за туризъм до 1% от приходите от международни туристически посещения от предходната година. Това каза Поли Карастоянова, изпълнителен директор на Националния борд по туризъм след работна среща с министърът на туризма, представители на туристическия бранш, професионални сдружения, експерти, на която бяха обобщени резултатите от изминалия летен сезон и беше обсъдена подготовката за лято 2019 г., предаде репортер на  Агенция „Фокус“ . „Имахме самочувствието да инициираме общо писмо, което днес ще бъде депозирано на вниманието на министър-председателя и на зам. министър-председателя по икономическа политика, министрите на туризма и финансите, както и председателите на 2-те комисии в Народното събрание, които ще гледат бюджетът за следващата година. Нашето виждане е, с оглед на геополитическия анализ на туристическото развитие на конкурентни за нас дестинации и отчитайки устойчивия ръст на развитие на българския туризъм, необходимостта от по-голям мащаб от промяна във визията за това как се определя бюджетът за туризъм\", обясни Карастоянова. \"Предлагаме един много ясен и различен механизъм, а именно бюджетът, с който разполагаме да бъде от 0.5%, което би формирало около 32 млн. лева за 2019 година със заложен механизъм за постепенно нарастване до 1%“, допълни тя.", "date": "2018.10.15", "title": "Поли Kарастоянова: Предлагаме да се заложи механизъм за нарастване на бюджета за туризъм до 1% от международни туристически посещения от предходната година"}
{"url": "http://www.focus-news.net/news/2018/10/15/2578553/sport-borislav-tsonev-otpadna-ot-sastava-na-natsionalite-ni-za-macha-s-norvegiya.html", "text": "Борислав Цонев не бе включен в състава на националния ни отбор по футбол за мача с Норвегия от Лигата на нациите. \r\nПолузащитникът на Берое Борислав Цонев получи контузия, която не му позволи да участва в двубоя срещу Кипър, който  България спечели с 2:1. Травмата принуди младия футболист да остане на родна земя, за да проведе възстановителни процедури.  \r\nСрещата Норвегия - България ще се играе на 16 октомври от 21:45 ч. на стадион „Улевал\" в Осло. България и Норвегия са първите два отбора в Група 3 на Лига С.", "date": "2018.10.15", "title": "Спорт: Борислав Цонев отпадна от състава на националите ни за мача с Норвегия"}
{"url": "http://www.focus-news.net/news/2018/10/15/2578552/sofiya-pozhar-gori-v-blizost-do-bul-evropa-sled-razklona-za-bankya-nyama-opasnost-za-blizkite-postroyki.html", "text": "Пожар гори в близост до бул. „Европа“, след разклона за Банкя. Това съобщиха от  пресцентъра на МВР . На място са екипи на пожарната, които гасят пламъците. Горят стърнища, огънят е обхванал голяма площ. Няма опасност за намиращите се в близост постройки. Сигналът за пожара е подаден в 12.30 часа. От пожара има задимяване на пътя. Взети са превантивни мерки и в района са позиционирани пътни полицаи, които подпомагат трафика.", "date": "2018.10.15", "title": "София: Пожар гори в близост до бул. „Европа“, след разклона за Банкя- няма опасност за близките постройки"}
{"url": "http://www.focus-news.net/news/2018/10/15/2578555/kyustendil-dvama-dushi-sa-zadarzhani-sled-poboy-nad-klienti-na-diskoteka-pred-zavedenieto.html", "text": "Двама души са задържани след побой над клиенти на дискотека пред заведението в Кюстендил, съобщиха от пресцентъра на  Областна дирекция на МВР – Кюстендил . При пристигането на полицейския екип нападателите се разбягали, но след кратко преследване двама от тях са задържани. Трима души са с разкъсано-контузни наранявания в областта на главата, оказана им е помощ в „Центъра за спешна медицинска помощ“. Служители на Районно управление на МВР – Кюстендил са установили и другите участници в нападението, жители на кв. „Изток“. Участниците в инцидента са известни на полицията с противозаконни деяния. По случая е започнато досъдебно производство. Уведомен е дежурен прокурор.", "date": "2018.10.15", "title": "Кюстендил: Двама души са задържани след побой над клиенти на дискотека пред заведението"}
{"url": "http://www.focus-news.net/news/2018/10/15/2578554/rumen-petkov-pozdravi-patriarh-neofit-za-rozhdeniya-mu-den-v-troyanskiya-manastir.html", "text": "Председателят на ПП АБВ Румен Петков е гост в Троянския манастир, където днес се отбелязва 73-годишнина на Светейшия Български патриарх и Софийски митрополит Неофит. Това съобщиха от пресцентъра на  ПП АБВ . Румен Петков поздрави патриарх Неофит по случай рождения му ден, като му пожела здраве и дълъг живот и успех в битката за единството на православието.  \r\nДнес в Троянската света обител \"Успение на Пресвета Богородица\" беше отслужена света Божествена Литургия, където в молитвата към Всеподателя Бога за здраве и благополучие участие взе патриарх Неофит.  \r\nТроянският манастир днес събра много православни християни от страната, представители на държавни институции и граждани.", "date": "2018.10.15", "title": "Румен Петков поздрави патриарх Неофит за рождения му ден в Троянския манастир"}
{"url": "http://www.focus-news.net/news/2018/10/15/2578548/faz-markus-zyoder-be-nominiran-za-posta-ministar-predsedatel-na-bavariya.html", "text": "Изпълнителният комитет на Християнсоциалния съюз (ХСС) номинира Маркус Зьодер за поста министър-председател на Бавария, съобщава националният ежедневник  Die Frankfurter Allgemeine Zeitung . \r\nДосегашният лидер на кабинета в Мюнхен бе номиран за поста с единодушно гласуване. Веднага след него Зьодер направи две предложения: за председател на регионалния парламент да бъде назначена Илза Айгнер, а фракционен лидер да остане Томас Крейзер. Тереза Герова", "date": "2018.10.15", "title": "FAZ: Маркус Зьодер бе номиниран за поста министър-председател на Бавария"}
{"url": "http://www.focus-news.net/news/2018/10/15/2578556/afp-es-uskoryava-podgotovkata-za-brekzit-bez-sporazumenie.html", "text": "Европейският съюз предупреди, че ускорява подготовката за възможността Великобритания да се излезе от структурите на Общността без споразумение, предава  AFP .  \r\n„Докато работим усилено за сключване на сделка, нашата готовност и неотложна работа продължават и дори се ускоряват\", подчерта говорителят на Европейската комисия Маргаритис Схинас. \r\nДруги подробности към момента не се привеждат. Тереза Герова", "date": "2018.10.15", "title": "AFP: ЕС „ускорява“ подготовката за Брекзит без споразумение"}
{"url": "http://www.focus-news.net/news/2018/10/15/2578558/veliko-tarnovo-obshtinata-organizira-blagotvoritelni-aktsii-za-svetovniya-den-za-borba-s-glada.html", "text": "С благотворителни акции във Велико Търново ще бъде отбелязан Световният ден за борба с глада /16 октомври/. Това съобщиха от пресцентъра на  Общината . Първата от обществените инициативи ще се проведе в клубовете на пенсионера и инвалида в селата Балван и Въглевци, а организатор е Дарителско сдружение „Св. Иван Рилски“ в партньорство с Община Велико Търново. По време на кампанията местни жители ще получат пакети с хранителни продукти. Студенти по специалността „Медицинска сестра“ във великотърновския филиал на Варненския медицински университет ще мерят безплатно кръвното налягане и кръвната захар както на хората в двете села, така и на желаещи от съседни населени места.  Акцията в село  Балван ще се състои на 16 октомври, а през следващия ден ще продължи в с. Въглевци. Хранителните продукти са осигурени от дарителското сдружение, местни фирми и Съюза на пивоварите в България. По време на кампанията жителите на селата ще се срещнат с ръководството на общинската дирекция „Социални дейности и здравеопазване“. Обществена инициатива в подкрепа на хората в нужда ще се състои и в центъра на Велико Търново. В обедните часове на 16 октомври доброволци от Българския червен кръст ще дарят порции с храна на социално слаби жители на града. Продуктите са осигурени от Домашен социален патронаж към общината.  Решението за отбелязване на Световния ден за борба с глада е прието от Организацията по прехрана и земеделие към ООН през далечната 1945 г. В днешно време различни кампании, инициативи и дейности се осъществяват в повече от 150 държави. България се включва в кампанията през 2006 г. Сред основните цели са превенцията и намаляване броя на гладуващите хора, както и ангажиране на широката общественост в ограничаването и преодоляването на вредите от това негативно  социално явление. Осигуряването на готова за консумация храна на хората в нужда е сред основните приоритети и ангажименти на Община Велико Търново в социалната сфера. Чрез домашния социален патронаж близо 400 души в 14 населени места от общината получават порции в домовете си. Храна бива доставяна на още 60 потребители в следните социални услуги: Дневен център за деца с увреждания – Велико Търново (36 лица); Дом за възрастни хора „Св. Иван Рилски“ - с. Балван (20 лица) и Кризисен център за деца, станали жертви на трафик или пострадали от насилие (15 лица). 75 социално слаби и крайно нуждаещи се всеки ден получават безплатно топъл обяд, благодарение на социалната услуга „Обществена трапезария“.", "date": "2018.10.15", "title": "Велико Търново: Общината организира благотворителни акции за Световния ден за борба с глада"}
{"url": "http://www.focus-news.net/news/2018/10/15/2578557/nachalnikat-na-otbranata-general-andrey-botsev-shte-uchastva-v-konferentsiya-na-departamenta-po-otbranata-na-sasht.html", "text": "От днес до 17 октомври началникът на отбраната генерал Андрей Боцев ще участва в тазгодишното издание на глобалната конференция на ниво началници на отбраната на тема: „Противодействие на насилието от екстремистки организации“. Това съобщиха от пресцентъра на  Министерство на отбраната . Форумът се организира от Департамента по отбраната на САЩ и ще се проведе във Вашингтон, в Обединена военна база „Андрюс“.  \r\nКакто и при изданието на конференцията през изминалата година, която бе определена като най-мащабната среща на началници на отбраната със своите 73-ма участници, тази година отново са поканени най-висшите военни от над 100 държави от цял свят. Те ще дискутират и споделят идеи за обединяване на усилията за противодействие на насилието и екстремизма.", "date": "2018.10.15", "title": "Началникът на отбраната генерал Андрей Боцев ще участва в конференция на Департамента по отбраната на САЩ"}
{"url": "http://www.focus-news.net/news/2018/10/15/2578541/nova-makedoniya-zoran-zaev-prizova-za-natsionalno-pomirenie-za-27-april-s-tsel-prisaedinyavane-kam-es-i-nato-ne-spomena-za-amnistiya.html", "text": "Министър-председателят на Македония Зоран Заев призова за национално помирение за събитията в парламента от 27 април 2017 г. с цел присъединяване към Европейския съюз, съобщава скопското електронно издание  „НОВА“  , като уточнява, че съответното Заев е подчертал в речта си пред депутатите в парламента. \r\nСъбранието на Република Македония стартира 61-вото си заседание, на дневен ред в което са предложенията на правителството за изменението на Конституцията на Република Македония. В речта си Заев предложи помирение за събитията от 27 април, но не спомена директно думата „амнистия\". \r\n„Нека дясната страна в парламента приеме ръка от лявата страна. Нека да се помирим за 27 април. Готов съм да платя политическа цена. Няма бъдеще, ако не си прощаваме. Това решение се очаква от всички граждани на Македония. Нека да покажем на Европа, че имаме общ интерес\", заяви премиерът на югозападната ни съседка.  \r\nТой призова депутатите, които все още се колебаят, да изберат ЕС и НАТО, а не изолацията. „Всички знаем, че това е единственият начин за Македония да е в ЕС и НАТО, всички знаем, че тази възможност не трябва да се пропуска. Това е в съответствие с решението на хората, които искат членство в ЕС и НАТО\", отбеляза Заев, като добави, че това е единственият начин за мир, стабилност и икономически просперитет. \r\nДепутатите от всички парламентарни групи са в залата, а на заседанието присъства и министърът на външните работи Никола Димитров, подчертава медията. Тереза Герова", "date": "2018.10.15", "title": "„НОВА“ (Македония): Зоран Заев призова за национално помирение за 27 април с цел присъединяване към ЕС и НАТО, не спомена за амнистия"}
{"url": "http://www.focus-news.net/news/2018/10/15/2578560/burgas-60-godishen-peshehodets-e-blasnat-ot-lek-avtomobil-na-patya-aytos-selo-lyaskovo.html", "text": "60-годишен пешеходец е блъснат от лек автомобил на пътя Айтос - село Лясково. Това съобщиха от  ОДМВР - Бургас . На 12 октомври т. г. около 20.40 часа на пътя Айтос - село Лясково, водачът на лек автомобил „Фолксваген Голф” с инициали Ж. М. (42-годишен от Айтос) блъснал неправомерно пресичащия платното за движение пешеходец с инициали А. А. (60-годишен от Айтос), който предвид явното си нетрезво състояние, е тестван за употреба на алкохол и дрегера отчел - 1.98 промила. От ПТП пострадал пешеходецът, който с охлузна рана в областта на главата и лявата ръка, е прегледан от медицински екип от Центъра за спешна помощ в Айтос, но отказал да бъде транспортиран до УМБАЛ - Бургас.", "date": "2018.10.15", "title": "Бургас: 60-годишен пешеходец е блъснат от лек автомобил на пътя Айтос - село Лясково"}
{"url": "http://www.focus-news.net/news/2018/10/15/2578562/burgas-63-godishen-mazh-e-zaginal-sled-sbivane-v-selo-troyanovo.html", "text": "63-годишен мъж е загинал след сбиване в село Трояново. Това съобщиха от  ОДМВР - Бургас .  Сигналът за инцидента е подаден на 14 октомври т.г. около 22.15 часа в Районно управление - Камено. Съобщено е за сбиване в село Трояново, възникнало между: криминално проявен мъж с инициали И.Т. (35-годишен) и мъж с инициали К.К. (63-годишен). Констатирано е, че И.Т., в явно нетрезво състояние, се заканвал да убие К.К., като го бутнал с ръка в гръб, при което 63-годишният мъж паднал на земята по очи, а И.Т. се отправил в посока централния площад на с. Трояново. Пристигналият на местопроизшествието екип на \"Спешна помощ\" установил смъртта на 63-годишния К.К. Полицейските служители задържали И.Т. за срок до 24 часа. Извършен е щателен оглед на местопризшествието, установени и разпитани са свидетели - очевидци на престъплението, иззети са веществени доказателства. Тялото на К.К. е откарано за аутопсия в отделение \"Съдебна медицина\" към УМБАЛ – Бургас. По случая е образувано досъдебно производство.", "date": "2018.10.15", "title": "Бургас: 63-годишен мъж е загинал след сбиване в село Трояново"}
{"url": "http://www.focus-news.net/news/2018/10/15/2578559/ministar-nikolina-angelkova-za-da-se-osiguri-tselogodishen-dostap-do-planinite-e-mnogo-vazhno-da-ima-turisticheska-i-transportna-infrastruktura.html", "text": "За да се осигури целогодишен достъп до планините е много важно да има туристическа и транспортна инфраструктура. Това каза министърът на туризма Николина Ангелкова след работна среща с представители на туристическия бранш, професионални сдружения, експерти, на която бяха обобщени резултатите от изминалия летен сезон и беше обсъдена подготовката за лято 2019 г., предаде репортер на  Агенция „Фокус“ . „По отношение на зимния ни туризъм знаете, че Министерство на туризма винаги е изразявало позицията си в това да се развива и то не само в утвърдените курорти. За да може да се осигури целогодишен достъп до планините много важно да има туристическа и транспортна инфраструктура – лифтовете и влековете доказано са най-екологичният транспорт. Смятам, че наистина е редно да се създадат условия за изграждането на такива съоръжения, които максимално да щадят природата“, уточни тя.  \r\nМинистърът заяви, че сме имали фокусирана туристическа реклама в Германия и ръстовете на немски туристи за 2016, 2017 и 2018 година са над 43%. „Както Националният борд по туризъм, така и БСБСПА ни информираха, че са изпратили писмо в подкрепа на по-голям бюджет за реклама към Министерство на туризма, защото смятат, че по този начин, имайки по-агресивна реклама, ще успеем да запазим позициите, които сме извоювали за тези 3 години и дай Боже да имаме толкова успешна 2019 година, колкото предишните 3“, обясни още министър Ангелкова.", "date": "2018.10.15", "title": "Министър Николина Ангелкова: За да се осигури целогодишен достъп до планините е много важно да има туристическа и транспортна инфраструктура"}
{"url": "http://www.focus-news.net/news/2018/10/15/2578563/dmitriy-peskov-govoritel-na-kremal-ne-mozhe-da-ima-obosnovani-obvineniya-za-uchastieto-na-vladimir-putin-v-otravyaniya.html", "text": "В Кремъл са уверени, че обосновани обвинения по адрес на държавния глава на Руската федерация Владимир Путин за участие в политически „убийства с отравяния“ не може да има. Това увери говорителят му Дмитрий Песков, предава  TACC . \r\n„Никакви директни обвинения на президента (на САЩ Доналд Тръмп по отношение на руския лидер в интервюто за телевизионния канал CBS News) не са чути. Да, и всякакви подкрепени от каквито и да било аргументи, и по-малко от доказателства обвинения, не може да има срещу президента на Русия\", категоричен бе Песков.  \r\nПо-рано в интервю за цитираната по-горе телевизия на Тръмп бе зададен въпрос дали Путин може да е замесен в политически „убийства и отравяния“. Отговорът на американския президент бе: „Вероятно“. \r\nВ тази връзка Песков подчерта, че Русия не е имала, няма и няма да има нищо общо с подобен вид обвинения.  Тереза Герова", "date": "2018.10.15", "title": "Дмитрий Песков, говорител на Кремъл: Не може да има обосновани обвинения за участието на Владимир Путин в „отравяния“"}
{"url": "http://www.focus-news.net/news/2018/10/15/2578565/burgas-2-kg-marihuana-sa-izzeti-pri-proverka-na-lek-avtomobil-na-avtomagistrala-trakiya-v-rayona-na-km-323.html", "text": "2 кг марихуана са иззети при проверка на лек автомобил на автомагистрала „Тракия” в района на км 323. Това съобщиха от  ОДМВР - Бургас . На 12 октомври т.г. около 21.00 часа на автомагистрала „Тракия” в района на км 323+ 200 в посока Бургас, служители от Районно управление - Карнобат спрели за проверка лек автомобил „Ауди S3”, управляван от 45-годишен мъж с инициали Н. Г. от Поморие. Полицаите констатирали, че същият шофира след употреба на наркотични вещества. При извършеното претърсване на автомобила са намерени и иззети два пакета със суха тревна маса с общо тегло около 2 кг реагирала при направения полеви наркотест на канабис. По случая е образувано досъдебно производство.", "date": "2018.10.15", "title": "Бургас: 2 кг марихуана са иззети при проверка на лек автомобил на автомагистрала „Тракия” в района на км 323"}
{"url": "http://www.focus-news.net/news/2018/10/15/2578549/krasimir-uzunov-pazarlakat-v-makedoniya-varvi-predi-referenduma-zoran-zaev-imashe-mnogo-po-golemi-shansove-da-stigne-do-konsensus-za-promyana-na-imeto.html", "text": "Пазарлъкът в Македония върви, преди референдума Зоран Заев имаше много по-големи шансове да стигне до консенсус за промяна на името. Това каза президентът на Агенция и Радио „Фокус“ Красимир Узунов в предаването „12+3“ по  БНР.   По думите на Узунов шансовете  Зоран Заев да успее да събере необходимите гласове за промяната на името на Македония със сигурност вече са по-малки, отколкото преди референдума. „Преди референдума Зоран Заев имаше много по-големи шансове да се стигне до един консенсус, да се намерят не 9, а поне 12 депутата от ВМРО-ДПМНЕ, които да гласуват за промяна на конституцията. Но естествено промяна на конституционното име на Македония в пакет с въвеждането на втори официален език. След референдума, когато той не можа да достигне дори желаното мнозинство от 700-800 хиляди гласа, които биха дали основание на депутати от ВМРО-ДПМНЕ да преминат в отсрещния лагер, който одобрява промените, сега пазарлъкът става много труден. Или както казва мой дългогодишен приятел от Македония - главният редактор на едно от изданията – „ей сега да си депутат от ВМРО-ДПМНЕ и да се видиш со пари“. Тоест офертите и от едната страна, и от другата са големи и изкусителни“, коментира Узунов. По думите му опитът от последните години показва, че страната върви повече към избори, отколкото към решение на казуса през едно гласуване. „Офертите са от две страни, не са само от тези, които оферират за промяна на конституцията, сигурно има и отсреща. Станахме свидетели на ред публикации от митичното руско присъствие на Западните Балкани до консолидация около партиите, които изразиха тезата за бойкот и явяване на трета сила през вътрешни противоречия в управляващата коалиция“, допълни Красимир Узунов. „Аз лично очаквам днес Демократичният съюз за интеграция да опита да вкара едно предложение, с което да се отложи гласуването, което показва липсата на необходимия кворум. Тоест тези 9 депутати, които през последните десет дни правителството на Заев се чуди как по всякакъв начин да ги осигури, нещо не могат да се осигурят“, каза още той. „Дори да глътнат жабата и да изгласуват, те остават зависими от това квалифицирано мнозинство в гръцкия парламент, което трябва да се осигури. Тоест отиваме да се играе на още една врата, при всички положения. А определено вътре започват да се получават пукнатини. Тоест тези социолози, които обясняваха на Заев до референдума, че едва ли не 61% от македонските граждани ще се явят пред урните, в момента трудно могат да обяснят това, което става. Самият аз съм скептик за по-добри резултат на Заев при едно гласуване сега, вече на изброи след референдума“, отбеляза Красимир Узунов.", "date": "2018.10.15", "title": "Красимир Узунов: Пазарлъкът в Македония върви, преди референдума Зоран Заев имаше много по-големи шансове да стигне до консенсус за промяна на името"}
{"url": "http://www.focus-news.net/news/2018/10/15/2578564/predstoi-podpisvane-na-memorandum-za-razbiratelstvo-mezhdu-regionalnite-ministerstva-na-republika-balgariya-i-republika-makedoniya.html", "text": "Предстои подписване на Меморандум за разбирателство между Министерството на регионалното развитие и благоустройството на Република България и Министерството на местното самоуправление на Република Македония. Той ще бъде подписан в нашата съседка, като датата ще бъде уточнена допълнително, съобщиха от пресцентъра на  Министерство на регионалното развитие и благоустройството .  \r\nМинистрите Петя Аврамова и Сухейл Фазлиу днес присъстваха на откриването на ремонтираната сграда на областната администрация в Благоевград. Тя е обновена по съвместния проект „Зелени сгради за общо зелено бъдеще“ на областната управа и Центъра за развитие на Източен район за планиране, Република Македония. Проектът е финансиран с близо 400 хил. евро по програмата ИНТЕРРЕГ – ИПП България – Македония 2014-2020, на която МРРБ е Управляващ орган, а Министерството на местното самоуправление на Република Македония е партниращ орган.  \r\nПроектът цели да насърчи прилагането на енергийната ефективност като инструмент за постигане на устойчиво развитие и подобряване на качеството на живот в трансграничния регион. Затова освен реконструкция на сградите на Областна администрация - Благоевград и на Община Кочани, Република Македония, той включва разработване на стратегия за устойчиво енергийно планиране в Благоевград.  \r\nГраничните региони често изпитват свои характерни трудности и допълнителни предизвикателства. Ето защо ние използваме възможностите на програмата да работим заедно като добри съседи и да развиваме своя потенциал, не само за да подобрим привлекателността на територията, но и да допринесем за повишаване на качеството на работа и живот на хората от двете страни на границата, каза по време на откриването министър Аврамова. Тя отбеляза, че в продължение на шестте месеца от председателството на Съвета на Европейския съюз, България се е ангажирала да работи в отговор на реалните нужди на европейските граждани и да превърне предизвикателствата във възможности чрез насърчаване на политиката на сближаване.  \r\nМинистър Аврамова изказа своето задоволство от големия интерес, на който се радва програмата за сътрудничество между България и Република Македония. \"Големият брой кандидати по двете обявени покани за набиране на проектни предложения – 375, показва, че тя дава отлични възможности за институциите и организациите от трансграничния регион да се справят с общите предизвикателства\", посочи министърът.  \r\nПо първата покана за набиране на проектни предложения са сключени 48 договора с обща стойност малко над 10 млн. евро. Втората покана за набиране на проектни предложения е с бюджет близо 7 млн. евро. Предстои финансиране на още проекти, които ще окажат трайно въздействие върху трансграничната територия чрез създаване на солидни партньорства между двете страни. Очаква се тяхното одобрение до края на годината.  \r\nМинистърът на регионалното развитие на Република Македония Сухейл Фазлиу посочи, че приоритет за страната му са добрите съседски връзки, което е потвърдено с подписването на договора между двете страни. Пътната инфраструктура е главен приоритет от най-високо ниво в правителството на Македония, защото граденето на мостове между народите значи сближаването ѝ с ЕС. Изграждането на добри съседски отношения е единствената алтернатива за региона, каза той.  \r\nВ отговор на въпрос за изграждането на тунел „Железница“ министър Аврамова коментира, че след обявяването на отказа от сключване на договор на компанията „Джи Пи Груп“ процедурата за избор на изпълнител продължава и не очаква забавяне в строителството.", "date": "2018.10.15", "title": "Предстои подписване на Меморандум за разбирателство между регионалните министерства на Република България и Република Македония"}
{"url": "http://www.focus-news.net/news/2018/10/15/2578567/danas-sarbiya-ochakva-se-sledvashtata-sreshta-vuchich-tachi-da-bade-v-parizh-prez-noemvri.html", "text": "Следващата среща между държавния глава на Косово Александър Вучич и косовския му колега Хашим Тачи може да се проведе на 11 ноември в Париж, съобщава електронното издание на белградския ежедневник  Danas .  \r\nВучич е приел покана на френския президент Еманюел Макрон за отбелязването на 100-годишнината от края на Първата световна война. Изданието подчертава, че покана е изпратена и до държавния глава на най-младата държава на Балканите.  \r\nОтбелязва се, че на събитието ще присъстват глобални лидери като президентът на САЩ Доналд Тръмп и лидерът на Кремъл Владимир Путин, както и германският канцлер Ангела Меркел. Тереза Герова", "date": "2018.10.15", "title": "Danas (Сърбия): Очаква се следващата среща Вучич-Тачи да бъде в Париж през ноември"}
{"url": "http://www.focus-news.net/news/2018/10/15/2578568/afp-trinadeset-dushi-sa-zaginali-v-navodneniya-v-yuzhna-frantsiya.html", "text": "Внезапните наводнения, които удариха Южна Франция през нощта срещу понеделник, са отнели живота на 13 души, предава  AFP . \r\nПо-рано бе съобщено за седем жертви. По данни на спасителните служби, придошлите води са наводнили домове и са отнесли редица автомобили.  \r\nАгенцията подчертава, че водите на някои от реките в региона са се повишили до най-високи нива за последния век. Това доведе до блокирането на достъпа до редица населени места в района на град Каркасон.  Тереза Герова", "date": "2018.10.15", "title": "AFP: Тринадесет души са загинали в наводнения в Южна Франция"}
{"url": "http://www.focus-news.net/news/2018/10/15/2578571/dha-turtsiya-otstraneni-ot-dlazhnost-sa-blizo-260-kmetove-po-podozrenie-za-terorizam-i-zaplaha-za-natsionalnata-sigurnost.html", "text": "МВР на Турция отстрани от длъжност 259 кметове – 103 селски кметове и 156 кметски наместници, главно в района на Югоизточен Анадол, предаде информационната агенция ДХА. Като причина се почва подозрение за членство, помагачество или връзки с терористични организации, или със структури и групи, определени от Съвета за национална сигурност (СНС) като извършващи дейност срещу националната сигурност. Отстраняването от длъжност е извършено по указания на министъра на вътрешните работи Сюлейман Сойлу, което е обосновано като една „временна мярка”, посочва още ДХА.  Георги Димов", "date": "2018.10.15", "title": "ДХА: Турция: Отстранени от длъжност са близо 260 кметове по подозрение за тероризъм и заплаха за националната сигурност"}
{"url": "http://www.focus-news.net/news/2018/10/15/2578561/ministar-petya-avramova-ne-mislya-che-shte-ima-zabavyane-v-stroitelstvoto-na-tunel-zheleznitsa.html", "text": "Процедурата за тунел „Железница“ е в ход и не е приключила. Това коментира по време на официалната церемония по откриване на реновираната сграда на Областна администрация Благоевград Петя Аврамова, министър на регионалното развитие и благоустройството, предаде репортер на  Радио „Фокус“-Пирин . „Има избран изпълнител и има обжалване в Комисията за защита на конкуренцията. След обявяване на отказа за сключване на компанията „Джи Пи Груп“, продължава процедурата за избор на изпълнител. Не мисля, че ще има забавяне в строителството на „Железница“.  В законовите срокове ще приключи процедурата и ще имаме избран изпълнител, за да стартираме този много важен проект“, каза още министър Аврамова. \r\nТя посочи също, че третокласната пътна мрежа в България е в най-тежко експлоатационно състояние. Министър Петя Аврамова подчерта, че Агенция \"Пътна инфраструктура\" (АПИ) много внимателно разглежда програмата, която ще изпълнява през 2019 година. „Съобразяваме се с всички населени места, в които има проблеми, в това число - гранични пунктове, свлачища, които се активизираха на много пътни отсечки, както и състоянието на цялата републиканска пътна мрежа. Има изготвен доклад и обследване на републиканската пътна мрежа, който е направен със съдействието на областни пътни управления. АПИ финализира доклада, така че 2019 г. приоритетно ще бъдат работени тези пътни отсечки в държавата, които са в най-тежко състояние. По първоначални данни третокласната пътна мрежа е в най-тежко експлоатационно състояние. Около 25% от пътищата в България имат проблеми и ние трябва да направим приоритизиране. За всички е ясно, че средствата не са в тези размери, в които на нас ни се иска, защото АПИ и Министерството на регионалното развитие и благоустройството имат първостепенна задача, която е пътната безопасност и пътуването по едни добри пътища. Ще се съобразим с финансовите рамки и ще приоритизираме за 2019 програмата за изпълнение“, каза още министър Аврамова.  \r\nЛора КАЛЧЕВА", "date": "2018.10.15", "title": "Министър Петя Аврамова: Не мисля, че ще има забавяне в строителството на тунел „Железница“"}
{"url": "http://www.focus-news.net/news/2018/10/15/2578566/blagoevgrad-lechebno-diagnostichniyat-protses-v-sbalo-sveti-mina-proticha-normalno-sled-sluchaya-sas-sluzhitelka-ot-aptekata-v-bolnitsata-zadarzhana-pri-opit-da-iznese-lekarstva.html", "text": "Лечебно-диагностичният процес в СБАЛО „Свети Мина“ ЕООД в Благоевград протича нормално. Това съобщиха за  Радио „Фокус“-Пирин  от лечбното заведение. Те потвърдиха, че на 4 октомври, в СБАЛО „Свети Мина“ ЕООД е била проведена акция на специализираната прокуратура и ГДБОП и е била задържана за 72 часа на една служителка от болничната аптека, при опит да изнесе лекарствени продукти от лечебното заведение.  \r\n„Специализираната болница за активно лечение по онкология (СБАЛО) „Свети Мина“ не е разследвана, това заяви на 5 октомври на пресконференция в столицата, зам.-главният прокурор и ръководител на Специализираната прокуратура Иван Гешев. Разследвана е конкретната служителка, направила опит за кражба на лекарства“, коментираха още от лечебното заведение. Въпреки създалата се ситуация лечебно-диагностичният процес в онкологичната болница в Благоевград протича нормално. Всички пациенти се проследяват с адекватни образни и лабораторни изледвания за оценка на ефекта от лечението. Взети са и допълнителни мерки, необходими за добрата организация на работа в болницата. \r\nЛора КАЛЧЕВА", "date": "2018.10.15", "title": "Благоевград: Лечебно-диагностичният процес в СБАЛО „Свети Мина“ протича нормално, след случая със служителка от аптеката в болницата, задържана при опит да изнесе лекарства"}
{"url": "http://www.focus-news.net/news/2018/10/15/2578572/stara-zagora-150-sastezateli-se-vklyuchiha-v-initsiativata-s-velosiped-do-lunata.html", "text": "В града се проведе уникалното велосипедно предизвикателство „С велосипед до Луната“, чиято идея е да бъде изминато разстоянието от Земята до Луната на велосипед. Това съобщиха от пресцентъра на  Община Стара Загора . Професионалисти и любители се качиха на велосипеди в името на благородна кауза. Километрите, изминати от всеки, сe сумират, за да се достигне дистанцията от 384 400 км. В събитието се включиха 150 състезатели от клубовете в София, Пловдив, Троян, Стара Загора, Нова Загора, Варна, Бургас, Несебър, Габрово, Казанлък и Сливен. \r\nЗа участие се регистрираха и 70 любители, които сами или щафетно изминаха желан брой обиколки в рамките на 30 минути. Дистанцията, измината от всеки, се прибави към общото постижение до момента.  \r\nВ края на предизвикателството километрите ще бъдат монетаризирани за каузата „ДЗИ - история с бъдеще“ – висше образование за повече български деца. Програмата на застрахователната компания всяка година подпомага избрани  студенти в дългосрочен план чрез осигуряване на месечни стипендии  и покриване на таксите им за обучение в рамките на четири години - до завършването на тяхната бакалавърска степен.  \r\nНай-добрите от стартовете спечелиха и награди, а зрителите можеха да участват в допълнителни спортни активности на открито. \r\nВ награждаването на победителите се включи и ресорният зам.-кмет Красимира Чахова.", "date": "2018.10.15", "title": "Стара Загора: 150 състезатели се включиха в инициативата „С велосипед до Луната“"}
{"url": "http://www.focus-news.net/news/2018/10/15/2578573/vangeliya-treneva-narodno-chitalishte-bratya-miladinovi-1914-petrich-s-more-ot-polozhitelni-emotsii-zavarshi-24-tiyat-mezhdunaroden-festival-zlaten-kesten.html", "text": "С море от положителни емоции завърши 24-тият Международен фестивал „Златен кестен“ в Петрич. Това каза за  Радио „Фокус“ – Пирин  Вангелия Тренева, Народно читалище „Братя Миладинови-1914“. Тя допълни, че събитието е преминало изключително успешно. „Фестивалът бе организиран от Община Петрич и Народно читалище „Братя Миладинови“ – 1914. Сцената бе наситена с таланти, имаше високо настроение и се чуваха уникални гласове“, отбеляза още Вангелия Тренева. Тя добави, че публиката на фестивала „Златен кестен“ е била заредена от участието на едни от най-актуалните и обичани български изпълнители. „В край на сметка това е фестивалът „Златен кестен“, обсипан с многохилядна публика, като логото му е „Мълча за теб“. Фестивалът „Златен кестен“ е истинска емоция за меломаните“, коментира Вангелия Тренева. \r\nДенис НИКИФОРОВ", "date": "2018.10.15", "title": "Вангелия Тренева, Народно читалище „Братя Миладинови-1914“-Петрич: С море от положителни емоции завърши 24-тият Международен фестивал „Златен кестен“"}
{"url": "http://www.focus-news.net/news/2018/10/15/2578574/492-dela-vav-varhovniya-administrativen-sad-sa-prenasrocheni-za-razglezhdane-s-po-ranna-data-s-tsel-po-barzo-pravorazdavane.html", "text": "Нови мерки за преодоляване на свръхнатовареността на Върховния административен съд предприе председателят на съда Георги Чолаков. С негови заповеди общо 492 дела са пренасрочени за разглеждане в извънредни заседания или като допълнителни дела в редовни заседания с по-ранни дати. Това съобщиха от пресцентъра на  Върховен административен съд . Мерките са съгласувани със съдиите от всички отделения. Допълнителни заседания ще имат включително председателят и двамата зам.-председатели на ВАС. \r\nДо 31 януари 2019 г. трябва да бъдат разгледани 342 дела по Закона за движение по пътищата, които досега са били насрочени в периода 1 март – 31 декември 2019 г., както и 72 дела за прекратяване на служебни правоотношения или уволнения на държавни служители, полицаи и военни. \r\n78 дела, които са основно по Закона за отговорността на държавата и общините за вреди, са преразпределени и трябва да бъдат разгледани в извънредни заседания или като допълнителни дела в редовни заседания в периода март, април и май 2019 г. \r\nС цел постигане на по-бързо правораздаване за гражданите, в края на март т.г. със свои заповеди председателят на ВАС преразпредели общо 163 забавени дела за прекратяване на служебни правоотношения или уволнения на държавни служители, полицаи и военни. Всички дела бяха приключени до 30 юни т.г. В същия срок бяха пренасрочени и разгледани също и 146 дела за получаване на статут, заведени от бежанци до края на 2017 г, дела за отчуждавания на имоти и части от имоти по Закона за държавната собственост, както и дела по жалби, свързани с изграждането на магистрали и пътища.", "date": "2018.10.15", "title": "492 дела във Върховния административен съд са пренасрочени за разглеждане с по-ранна дата с цел по-бързо правораздаване"}
{"url": "http://www.focus-news.net/news/2018/10/15/2578576/ognyan-zlatev-ek-samo-svyat-koyto-razchita-na-pochtenostta-mozhe-da-varvi-napred.html", "text": "Европа е територия на споделени ценности и убеждения, залегнали в сърцевината на нашите демокрации. Това заяви Ръководителят на Представителството на Европейската комисия в България Огнян Златев в реч пред Виенската дипломатическа академия, съобщиха от пресцентъра на  Представителството на ЕК в България . Той участва в дискусия в австрийската столица на тема \"Политическата комуникация в Европа: диалог с гражданите или пропаганда?\". \r\nЗлатев коментира, че навлизането на цифровите технологии напълно е променило средата на разпространение и подбор на качествено съдържание за аудиторията. Той припомни инициативата на Европейската комисия и комисар Мария Габриел за създаването на Кодекс за добри практики относно онлайн дезинформация, който да послужи като средство за саморегулиране на онлайн платформите и рекламната индустрия. \"В същото време европейските комисари възприеха подхода на пряк контакт с гражданите, въвличайки ги в публични диалози по важни политически въпроси от дневния ред на ЕС\", посочи още Огнян Златев. Хиляди хора скъсиха дистанцията с политическия елит и имаха възможност да дебатират и да черпят информация \"от източника\" благодарение на тези граждански диалози. \"Само свят, който разчита на почтеността, може да върви напред. Технологиите винаги трябва да идват след това. Всички ние, които работим в сферата на политическата комуникация, трябва да помним, че за успеха на посланията ни основна роля има създаването на атмосфера на взаимно доверие\", каза още ръководителят на Представителството на ЕК в България Огнян Златев.", "date": "2018.10.15", "title": "Огнян Златев, ЕК: Само свят, който разчита на почтеността, може да върви напред"}
{"url": "http://www.focus-news.net/news/2018/10/15/2578577/dobrich-v-obshtinata-shte-se-provede-preskonferentsiya-za-opasnostite-ot-upotrebata-na-narkotichni-veshtestva.html", "text": "Превантивно-информационен център по наркотични вещества организира пресконференция с инспектор Петьо Петков от СДВР, отдел “Наркотици“ на 17 октомври 2018 година от 9.30 часа в Малката заседателна зала на Община Добрич. Това съобщиха от пресцентъра на  Общината .\t \r\nИнспектор Петьо Петков ще гостува в Добрич на 17 и 18 октомври по покана на Превантивно-информационен център към ОБСНВ (Общински съвет по наркотични вещества). Пред директори на училища, педагогически съветници и психолози инспектор Петков ще изнесе лекции по темите: “Опасности от употребата на наркотични вещества“ и „Тенденции и иновации при разпространяване на психоактивни вещества“.", "date": "2018.10.15", "title": "Добрич: В Общината ще се проведе пресконференция за опасностите от употребата на наркотични вещества"}
{"url": "http://www.focus-news.net/news/2018/10/15/2578578/burgas-edna-ot-nay-dalgoochakvanite-knigi-za-2018-g-i-neyniyat-avtor-mariya-laleva-shte-se-sreshtnat-s-publikata-s-grada-na-17-oktomvri.html", "text": "Една от най-дългоочакваните книги за 2018 г. и нейният автор Мария Лалева ще се срещнат с публиката в Бургас на 17 октомври, от 18.00 ч. в Гранд Хотел и Спа  „Приморец“ . Това съобщиха от пресцентъра на  Общината . В официалното представяне на превърналия се в сензация още преди публикуването си роман на Мария Лалева „Живот в скалите“, специално участие ще вземат  и актьорите Валери Еличов и Ива Трифонова. \r\nРоманът „Живот в скалите“ има свой път още преди да е публикуван, дори още преди да е завършен цялостно. Хиляди последователи на Мария Лалева в продължение на няколко години очакваха с трепет в социалните мрежи да се появи поредният цитат, в който да разпознаят себе си. Постепенно тези кратки фрази се превръщаха в афоризми и постигаха хиляди споделяния и вярна публика. Не, това не е маркетингов трик, планиран във времето, а бавно, напластяващо и искрено писане „без нито една нечестна пауза“. \r\n„Живот в скалите“ е книга за море и любов. Мария Лалева е категорична: „Любовта винаги е правилният отговор. На всеки въпрос под това небе. Единственият правилен. Още по-голямата тайна на любовта е, че самата тя е едновременно и въпрос, и отговор. Защото е отделна енергия, отделен елемент от нас. Със собствен разум и воля. Не тя живее в нас, а ние в нея.“ \r\nЕдин от първите читатели на романа е журналиста Георги Тошев. Той споделя, че това е: „Роман за въпросите и отговорите по житейския ни път. За въпросите, които е добре да зададем първо на себе си. И за отговорите, които си дължим, за да продължим. Различна, многопластова и емоционална книга. Откровена и вълнуваща. Роман за прошката и волята за промяна. Усещане за красива книга. Убедителен дебют на популярната поетеса и киносценарист Мария Лалева в прозата. Смела заявка за сериозна литературна интерпретация на човешките взаимоотношения и избори. “ \r\nМария Лалева е любимо име за ценителите на поезията. Свързваме го със стихосбирките „Не съм ви ближна“ и „Личен архив“. По повод рождения ден на авторката през месец юли, издателство „Книгомания“ преиздаде двете й стихосбирки. Тъй като Мария Лалева вярва, че стиховете спасяват, тя реши да дари целия си авторски хонорар от продажбите на „Личен архив“ за лечението на Надежда Огойска, дъщеря на Маргарита Петкова – редактор на двете стихосбирки на поетесата. От преиздаването до момента са продадени над 1200 бройки от всяка. Освен популярна поетеса, Мария Лалева е и изпълнителен продуцент и сценарист на пълнометражния български филм „Дамасцена“ (2017). За филма тя споделя, че основната й цел той да бъде честен и да задава въпроси е била изпълнена.  Този проект от една страна, забавя писането на книгата, но от друга, допринася с развитието на нови идеи, герои и линии в сюжета. Самото благоговение към словото Лалева обобщава съвсем кратко и искрено: „Не може да се пише ей така, между другото. „Живот в скалите“ е като любовта – или даваш всичко от себе си, или не пристъпваш“. Очакванията й също са много човешки, честни и далеч от мечти за главоломен успех. Желанието й е единствено читателят да разпознае себе си в текстовете, да затвори книгата с въпроси и изненадващи отговори за самия него.", "date": "2018.10.15", "title": "Бургас: Една от най-дългоочакваните книги за 2018 г. и нейният автор Мария Лалева ще се срещнат с публиката с града на 17 октомври"}
{"url": "http://www.focus-news.net/news/2018/10/15/2578570/kmetat-na-sofiya-yordanka-fandakova-dzhi-pi-grup-se-otkazva-ot-remonta-na-traseto-na-tramvay-5.html", "text": "„Джи пи груп“ се отказва от ремонта на трасето на трамвай №5. Това стана ясно от думите на кмета на Столична община Йорданка Фандъкова пред журналисти, предаде репортер на  Агенция „Фокус“ . „Имам информация от днес, че компанията се оттегля от спечеления конкурс за реконструкция на трамвайните релси на трамвай №5, което е по бул. „Цар Борис III“ и ул. „Алабин“ и предстои да се реализира следващата година. Конкурсът не е още окончателно завършен, няма сключен договор и предстои да бъде класирана най-вероятно фирмата, която е класирана на второ място“, обясни Фандъкова. „Ние ще продължим да изпълняваме обектите от нашата програма, просто ще бъде друг изпълнителят“, уточни кметът на столицата. \r\nФандъкова добави, че се предвижда реконструкцията на трамвайната линия да започне през пролетта на следващата година. „Това е много тежък проект - тази трамвайна линия не е реконструирана от десетилетия. Закупуваме и нови трамваи, както направихме с реконструкцията на линията на трамвай №7“, каза още тя.  \r\nПо думите ѝ изпълнението на проекта на фирмата за реконструкцията на Зона 2 - ул. „Граф Игнатиев“ ще продължи да се изпълнява, за да не остане улицата разкопана по средата. „Увеличихме максимално контролът, така че той е и ще бъде изключително строг. При всяко неизпълнение знаете и огромните санкции, които сме заложили в договора. Моята задача е обектът да приключи с добро качество така, както се изисква по договор. В противен случай фирмата ще претърпи много сериозно санкциониране“, каза още Йорданка Фандъкова.  \r\nВ края на милата седмица премиерът Бойко Борисов поиска от Агенция „Пътна инфраструктура“ да извади компанията от проектите с европейско и държавно финансиране.", "date": "2018.10.15", "title": "Кметът на София Йорданка Фандъкова: „Джи пи груп“ се отказва от ремонта на трасето на трамвай №5"}
{"url": "http://www.focus-news.net/news/2018/10/15/2578581/plovdiv-okrazhnata-prokuratura-e-vnesla-obvinitelen-akt-spryamo-47-godishen-mazh-za-opit-za-ubiystvo.html", "text": "Окръжна прокуратура-Пловдив е внесла в съда обвинителен акт спрямо Д. В., на 47 г., за това, че на 13 февруари 2018 г., в с. М. К., обл. Пловдив, е направил опит за умъртви другиго, като деянието е останало недовършено по независещи от волята на дееца причини – престъпление по чл.115 във вр. чл.18 ал. 1 от Наказателния кодекс. Това съобщиха от пресцентъра на  Апелативна прокуратура-Пловдив . \r\nНа 13 февруари 2018 г., в с. М. К., обл. Пловдив, обвиняемият Д. В. бил в дома си, в стая на втория етаж, където употребявал алкохол и гледал телевизия. На долния етаж били жената, с която живеел на семейни начала, бебето им и нейните родители. В един момент обвиняемият започнал да тропа силно с крак по пода на стаята, като това бил начинът да даде знак на жена си да отиде при него. Вместо нея, се качил баща й. Той предупредил обвиняемия да не вдига шум ,защото безпокоял бебето, което било болно. Обвиняемият не спрял да вдига шум, изправил се  и започнал да блъска пострадалия, за да излезе от стаята. Казал му: „Махай се оттук!“. Пострадалият му отвърнал, че няма право да го гони, защото къщата не била негова собственост. Ядосан от това изявление, обвиняемият го заплашил с думите: „Аз, ей сега, ще те заколя!“. Грабнал нож, който се намирал на печката, и му нанесъл удар в областта на шията, като му причинил порезна рана. Обвиняемият направил още два опита да нанесе удар с ножа във врата и корема на пострадалия, но не успял, защото той се отдръпнал, измъкнал ножа от ръката на Д.В. и го счупил. На място пристигнал медицински екип на Спешна помощ, както и бил подаден сигнал на тел. 112.  \r\nПо делото са били разпитани свидетели, извършени експертизи и др. Обвиняемият Д.В. е с мярка за неотклонение „задържане под стража“.", "date": "2018.10.15", "title": "Пловдив: Окръжната прокуратура е внесла обвинителен акт спрямо 47-годишен мъж за опит за убийство"}
{"url": "http://www.focus-news.net/news/2018/10/15/2578583/za-parvi-pat-mladi-programisti-predstaviha-balgariya-na-evropeyskata-sedmitsa-na-programiraneto-v-bryuksel-po-pokana-na-balgarskiya-evrokomisar-mariya-gabriel.html", "text": "Централното събитие в Брюксел за Европейската седмица на програмирането, организирано в партньорство с Европейската комисия, събра на едно място политици, експерти и млади хора за дебат, фокусиран върху това как да се реализира  предложението на комисар Мария Габриел за поне 50% участие на европейските училища в специализираната седмица до 2020 г. и да се насърчат повече момичета да изберат образование в науката, технологиите, инженерството и математиката (СТЕМ специалности). Това съобщиха от пресофиса  Представителството на ЕК в България .    \r\nПрактически работилници по време на форума показаха уменията на ученици и студенти да програмират, а за първа година и България беше представена от млади таланти по покана на българския еврокомисар по цифровата икономика и общество Мария Габриел. Българската група включваше отбора BookvAR, който спечели първия Балкански хакатон в София през юни, екипа Purple от Русенския университет „Ангел Кънчев“ – победител в Бургаския хакатон през май, 9-годишната Тайра Ридваева от София - лауреат на национални и международни конкурси за програмиране, и 11-годишната Ния Атанасова от Силистра – автор на проект за киберсигурност. Специални гости бяха учениците с най-голям опит от компютърна школа \"Вале\" в Хасково и двамата победители от последния конкурс за компютърна рисунка и колаж \"Творчество без граници\".  Българските участници представиха свои успешни проекти, с които впечатлиха връстниците си и представителите на европейските институции, посетили работилниците за програмиране.   \r\n\"България има потенциал да бъде не само регионален, но и европейски лидер в областта на цифровите технологии. Исках да покажем този потенциал и чрез младите ни програмисти тук, на водещото събитие в Брюксел за Европейската седмица на програмирането. Тези талантливи младежи са своеобразни посланици на важността всички – и млади, и по-възрастни, да придобият цифрови умения, за да не бъдат изключени от цифровото общество,  да разпознават  дезинформацията онлайн, да се чувстват по-сигурни в онлайн пространството, да намерят по-добро работно място. Европа се нуждае от повече хора с напреднали цифрови умения, които могат да работят в сфери като киберсигурността, изкуствения интелект, големите данни, суперкомпютрите. С таланти като българските младежи и техните връстници, участващи в днешното събитие, съм обнадеждена, че ще успеем в тази мисия\", коментира българският еврокомисар Мария Габриел.   \r\nПо време на политическия дебат в рамките на събитието тя очерта предизвикателствата, пред които недостигът на специалисти с цифрови умения изправя технологичния сектор, и действията на Европейската комисия за отговор на тези предизвикателства. Комисарят привлече вниманието върху инициативи като Европейската коалиция за цифрови умения и работни места, схемата за трансграничен стаж \"Цифрова възможност\", плана за действие за цифрово образование, европейските награди за цифрови умения, Цифровата стратегия за жените в технологиите, кампанията за по-безопасен интернет SaferInternet4EU и редица други дейности за насърчаване придобиването на цифрови умения.   \r\nБългарският еврокомисар информира, че тазгодишното шесто издание на Европейската седмица на програмирането бележи рекорд – само за първите шест дни са регистрирани над 25 000 събития, като 21 000 от тях са дейности, организирани в училищата от активни учители. Повече от 2500 дейности са регистрирани от фирми, 685 от организации с нестопанска цел и 235 от библиотеки. Европейската седмица на програмирането продължава до 21 октомври.", "date": "2018.10.15", "title": "За първи път млади програмисти представиха България на Европейската седмица на програмирането в Брюксел по покана на българския еврокомисар Мария Габриел"}
{"url": "http://www.focus-news.net/news/2018/10/15/2578582/faz-zalozhnicheska-kriza-na-tsentralanata-zhp-gara-v-kyoln-zadeystvana-e-mashtabna-politseyska-operatsiya.html", "text": "В аптека на централната железопътна гара в рейнския град Кьолн е възникнала заложническа ситуация, съобщава водещият германски ежедневник  Die Frankfurter Allgemeine Zeitung . \r\nКъм настоящия момент не е ясно дали заложникът е един или става въпрос за повече хора. Полицията не разполага с конкретна информация и за извършителя. В социалната мрежа „Туитър“ правоохранителните органи призоваха единствено жителите и гостите на града да избягват района.  \r\nПо-рано бяха разпространени доклади за стрелба, но към настоящия момент властите не са в състояние нито да потвърдят, нито да опровергаят информацията. Налице са обаче индикации, че от помещението излиза дим, подчертават от редакцията.  Тереза Герова", "date": "2018.10.15", "title": "FAZ: Заложническа криза на централната жп гара в Кьолн – задействана е мащабна полицейска операция"}
{"url": "http://www.focus-news.net/news/2018/10/15/2578584/kyustendil-poradi-propadane-na-patnoto-platno-e-vaveden-obhoden-marshrut-za-tovarnite-avtomobili-preminavashti-po-patya-smolichano-pelatikovo.html", "text": "Поради пропадане на пътното платно е въведен обходен маршрут за товарните автомобили, преминаващи по пътя Смоличано – Пелатиково. Това съобщи за  Радио „Фокус” – Кюстендил  дежурният в Областно пътно управление – Кюстендил. Ограничението важи за участъка от километър 10 до километър 14 от пътя. Мястото е сигнализирано с пътни знаци. Въведеният обходен маршрут е Згурово – Невестино – Друмухар – Ваксево. Срокът е до 30 октомври. С нормална интензивност е трафикът по автомагистрала „Струма”, по път Е-79, както и по направлението София – Кюстендил. Слабо натоварен е трафикът в посока ГКПП „Гюешево”. \r\nВенцеслав ИЛЧЕВ", "date": "2018.10.15", "title": "Кюстендил: Поради пропадане на пътното платно е въведен обходен маршрут за товарните автомобили, преминаващи по пътя Смоличано – Пелатиково"}
{"url": "http://www.focus-news.net/news/2018/10/15/2578580/kmetat-na-sofiya-yordanka-fandakova-poluchih-palna-podkrepa-darzhavata-da-otpusne-nuzhnite-sredstva-na-stolichna-obshtina-za-da-pridobie-kashtata-na-peyo-yavorov.html", "text": "Получих пълна подкрепа държавата да отпусне нужните средства на Столична община, за да придобие къщата на Пейо Яворов. Това каза пред журналисти кметът на Столична община Йорданка Фандъкова във връзка със съдбата на къщата на Пейо Яворов в столицата, предаде репортер на  Агенция „Фокус“ . „Споделих моята идея с министър-председателя и с министъра на културата. Получих пълна подкрепа държавата да отпусне нужните средства. Сега съм възложила на юристите и финансистите да проверят всички процедури, така че да бъде изцяло законосъобразно и максимално изгодно за държавата и общината. Идеята е общината да може да придобие тази знакова сграда за София със средства от държавата. Самата сграда има нужда от сериозна реконструкция, така че ще има нужда и от допълнителни инвестиции. Към момента правим всичко възможно час по-скоро да изчистим процедурните възможности и да можем да придобием тази сграда по законосъобразен начин“, обясни Фандъкова. Според нея Столична община ще се справи със срока за подаване на оферти за къщата, който изтича на 16 ноември. „Аз разчитам до утре вече да имаме всички варианти, да можем да ги обсъдим. Трябва да разгледаме и сметките“, коментира столичният кмет.„Къщата е защитена. Тя е паметник на културата и никой нищо не може да прави там. За мен е важно там да има музей и тя да стане място за среща на поети и различни дебати. Ще направя всичко възможно това да се случи“, заяви Фандъкова. \r\nТя коментира и ситуацията с делото за собствеността на парк „Врана“. Дали ще бъде държавна или общинска собственост, той ще си остане публична собственост при всички решения на съда, каза Фандъкова и допълни, че Столичната община ще поиска от държавата паркът да бъде прехвърлен на Общината за управление, каквато е ситуацията с Борисовата градина, за да могат да продължат да се грижат за него. Агенция „Фокус“ припомня:   На 11 октомври 2018 г. на сайта на Камарата на частните съдебни изпълнители бе публикувана информация, че къщата-музей на поета и революционер Пейо Яворов се продава от частен съдебен изпълнител. Имотът, намиращ се на бул. „Раковски\" № 136, е оценен на 1 628 758 лева. Търгът трябва да приключи на 16 ноември 2018 г. В тази къща от ноември 1912 г. до трагичната нощ на 30 ноември 1913 г. живеят Пейо Яворов и Лора Каравелова. От 1963 г. къщата функционира като музей, съхраняващ ценни сбирки от ръкописи, оригинални фотографии, личната библиотека на поета, първите му издания с автографи, оръжейната му колекция. Лични вещи на Пейо Яворов, Мина Тодорова, Лора Каравелова, живописни платна, графични листове и произведения на пластичното изкуство от бележити български творци.", "date": "2018.10.15", "title": "Кметът на София Йорданка Фандъкова: Получих пълна подкрепа държавата да отпусне нужните средства на Столична община, за да придобие къщата на Пейо Яворов"}
{"url": "http://www.focus-news.net/news/2018/10/15/2578585/mosv-tri-prirodni-parka-poluchavat-15-mln-lv-po-opos.html", "text": "Министърът на околната среда и водите Нено Димов подписа договори за подобряване, поддържане и възстановяване на типове природни местообитания и видове в природни паркове „Витоша“, „Рилски манастир“ и „Врачански Балкан“. Средствата по проектите за трите природни парка, осигурени от Оперативна програма „Околна среда 2014-2020 г.“ (ОПОС 2014-2020 г.), са близо 1,5 млн. лв. Министър Димов подписа и договор за изграждане на компостираща инсталация за общините Чипровци и Георги Дамяново, който ще се финансира с 2,5 млн. лв. по ОПОС. Това съобщиха от пресцентъра на  МОСВ .  \r\nС изпълнението на проекта за Природен парк „Витоша“ ще се подобри природозащитното състояние на торфищни комплекси чрез подобряване на водния режим и изграждане на специализирана инфраструктура за намаляване на антропогенния натиск. В обхвата на проекта е подобряване състоянието на букови гори от типа „Asperulo-Fagetum“ и смесени гори от типа „Tilio-Acerion“ чрез ограничаване на ерозионни процеси и антропогенния натиск в района на Боянския водопад. В резултат от изпълнението на проекта ще бъдат подкрепени 7 вида и 3 местообитания с цел поддържане/възстановяване на благоприятния природозащитен статус. \r\nПроектът за Природен парк „Рилски манастир“ предвижда мерки за подобряване на местообитание „Хидрофилни съобщества от високи треви в равнините и в планинския до алпийския пояс“ и състоянието на животински видове с цел увеличаване на техните популации. Ще бъде изградена площадка за подхранване на хищните птици, с което ще се предотврати евентуално отравяне на видовете скален орел, черен лешояд и кръстат орел. В резултат от изпълнението на проекта ще бъдат подкрепени 3 вида и едно местообитание с цел поддържане/възстановяване на благоприятния природозащитен статус. \r\nПрироден парк „Врачански Балкан“ ще изпълнява дейности за подобряване природозащитното състояние на типове природни местообитания и видове от мрежата „Натура 2000“. Проектът предвижда мерки за увеличаване популацията на 3 вида птици: Белоглав лешояд (Gyps fulvus), Египетски лешояд (Neophron percnopterus) и Планински кеклик (Alectoris graeca graeca), предмет на опазване в границите на защитена зона за птиците. В резултат от изпълнението на проекта ще бъдат подкрепени 7 вида и 8 местообитания с цел поддържане/възстановяване на благоприятния природозащитен статус. \r\nДоговорът за общините Чипровци и Георги Дамяново е за изграждане на съоръжение за преработка на разделно събрани зелени и/или биoразградими отпадъци, образувани на територията на двете общини. Инсталацията е с капацитет 2130 т годишно и ще обслужва 5500 жители. Общият размер на инвестицията е над 3,4 млн. лв. По ОПОС 2014-2020 г. се осигурява безвъзмездна финансова помощ в размер на 2,5 млн. лв. Срокът за изпълнение на проекта е 19 месеца. С днешното подписване договорите по приоритетна ос 2 „Отпадъци“ на ОПОС 2014-2020 г. стават 24 на брой,  на обща стойност на безвъзмездната помощ 209,2 млн. лв.", "date": "2018.10.15", "title": "МОСВ: Три природни парка получават 1,5 млн. лв. по ОПОС"}
{"url": "http://www.focus-news.net/news/2018/10/15/2578569/novoizbraniyat-kmet-na-selo-stoletovo-miroslav-kolev-iskam-da-pokazha-che-edin-kmet-makar-i-selski-mozhe-sashto-da-nasarchava-detskoto-chetene.html", "text": "Искам да покажа, че един кмет, макар и селски, може също да насърчава детското четене. Това каза в интервю за  Радио „Фокус“-Пловдив  Мирослав Колев, който спечели убедително надпреварата за кмет на село Столетово, община Карлово, на частичните местни избори на 14 октомври. Като кандидат на ВМРО-БНД Мирослав Колев, на 36 години, бе подкрепен и от коалиция „Обединени за нашата община“. Той спечели 341 от гласовете на столетовци, от общо 449 души гласували. Независимият кандидат Андрея Радев, подкрепен от ГЕРБ, събра 79 гласа, а кандидатът на БСП Стефани Тодорова -1 8 гласа. \r\nДо момента Мирослав Колев е директор на Общинската библиотека „Д-р Иван Богоров” в Карлово. До момента Мирослав Колев е директор на Общинската библиотека „Д-р Иван Богоров” в Карлово. Той отбеляза, че за него изборният резултатозначава огромно задължение към всички онези 341 столетовци, които са го избрали пред другите двама кандидати. „Сигурен съм, че те са повярвали в мен и в това, че може да се случват добри неща в нашето Столетово“, добави той. Колев каза още, че ще му липсва работата в библиотеката и детските градини и училищата, партньорствата с всички институции, които през годините е завързал и си е партнирал с тях доста успешно. „Но аз няма да прекъсвам контакта с тях и ще продължим да работим съвместно. Още повече, аз искам да покажа, че един кмет, макар и селски, може също да насърчава детското четене и може би аз ще съм един от първите, който ще го направи”, коментира Колев.  \r\nТой сподели, че да се кандидатира за кмет са го накарали хората от Столетово, те са го подтикнали да направи тази крачка. „Аз милея за това населено място и през годините аз продължавам да работя за Столетово и да показвам, че искам да се случват хубави неща в това малко населено място”, заяви още Мирослав Колев. „Снощи, на площада, където бяха моите избиратели, аз им казах, че ще се старая да оправдая доверието им“, добави той. „Ще направя всичко възможно за децата в селото, които са нашето бъдеще, да се случват само хубави неща и те да живеят мирно и спокойно“, отбеляза още новоизбраният кмет на село Столетово. \r\nЦветана ТОНЧЕВА", "date": "2018.10.15", "title": "Новоизбраният кмет на село Столетово Мирослав Колев: Искам да покажа, че един кмет, макар и селски, може също да насърчава детското четене"}
{"url": "http://www.focus-news.net/news/2018/10/15/2578575/plovdiv-novoizbraniyat-kmet-na-stoletovo-miroslav-kolev-predvizhda-da-remontira-zdravnata-sluzhba-v-seloto-i-da-napravi-klub-na-mladite-hora.html", "text": "Ако промяната започне от малките населени места и младите семейства бъдат достатъчно мотивирани да помагат на кмета, с подкрепата им могат да се получат добри резултати. Това каза в интервю за  Радио „Фокус”-Пловдив  новоизбраният кмет на село Столетово, община Карлово, Мирослав Колев. „Едно от първите неща, които искам да се случат в Столетово, е да се оправи площада”, отбеляза Колев. „Там сега има разбити тротоари, които трябва да бъдат асфалтирани, за да преминават спокойно хората оттам. Има много първи неща, които могат да се направят в селото. Зная, че няма да ми бъде лесно, но искам да докажа, че доверието на хората е оправдано. И вярвам, че макар и малко да бъде направено за Столетово, то ще бъде забелязано. Малките неща показват желанието ми и че има да се вършат още неща”, добави Мирослав Колев. Той уточни, че ще очаква и подкрепата на общинския кмет Емил Кабаиванов, който е обещал, че ще помага в бъдеще на Столетово. „Вярвам, че с негова помощ и подкрепа, Общината ще включи и Столетово в европейските проекти, които предстои да бъдат отворени. Общината е тази, която може да помага на населените места”, каза Колев. Той има намерение да ремонтира и Здравната служба, която е построена през 1981. „Трябва да се оправи покрива и ВиК инсталацията, за да може личният лекар да посещава службата в Столетово и хората да се преглеждат при него. Сега той стои в село Кърнаре, което е на 1 км, но на възрастните хора им е много трудно да ходят до там. Нашата Здравна служба е в хубава сграда и с един ремонт може дори и зъболекар да се установи там”, добави Мирослав Колев. Още през 2007 година началното училище в селото е било закрито, но сградата, макар и малка не е занемарена. В нея е направена етнографска сбирка. Едната класна стая е запазена с чиновете и сметалото, а в другата е етнографската сбирка към читалището. \r\nЩе се работи и за поддържането в добър вид на детската площадка и парк в селото, за да играят спокойно и на воля децата. „Ще направя всичко възможно детския парк в центъра на бъде поддържан, за да бъде посещаван от децата ни“, заяви Колев. В селото има доста млади хора. „Аз получих сериозна подкрепа от младежите и от тези, които гласуваха за първи път. Често контактувам с тях, те са и самодейци в местното читалище, на което бях председател. Сега сме решили помещението, което е било столова към училището, да бъде освежено и то да стане младежки клуб, с игри и кафе машина, за да може младежите да имат свое място за контакти, където да споделят времето си и да се забавляват. В селото няма ресторанти и кафенета, така че това ще бъде тяхното място”, каза още новоизбраният кмет. \r\nЦветана ТОНЧЕВА", "date": "2018.10.15", "title": "Пловдив: Новоизбраният кмет на Столетово Мирослав Колев предвижда да ремонтира Здравната служба в селото и да направи клуб на младите хора"}
{"url": "http://www.focus-news.net/news/2018/10/15/2578586/boris-hadzhiyski-regionalen-istoricheski-muzey-pazardzhik-pritezhavaneto-na-nedvizhimi-kulturni-tsennosti-ne-e-povod-za-samoiztakvane-a-golyama-otgovornost.html", "text": "Притежаването на недвижими културни ценности не е повод за самоизтъкване, а голяма отговорност, каза за  Радио „Фокус“ – Пазарджик  директорът на Регионалния исторически музей Борис Хаджийски. Той посочи, че в Закона за културното наследство има сериозни разпоредби по отношение на опазването му и ролята на държавата, която е призвана да се грижи за националното ни културно наследство. „Предвидени са и съответните рестриктивни мерки в закона, а те са свързани най-вече с проблемите по съхраняване на недвижимото и движимо културно наследство. В края на Закона са предвидени сериозни административни наказания. Ако се строи и се попадне на археологически обект и не се уведоми държавата, санкциите са огромни. Там са регламентирани правата и задълженията на собственици на сгради, които са културни паметници не само с регионално, но и национално значение. Законът изисква недвусмислено всички да се грижат за тях, а не просто да ги превръщат в барове, дискотеки или магазини. Предвидени са сериозни санкции при нарушаване на предвидените разпоредби“, коментира Хаджийски. \r\nВаня НИКОЛОВА", "date": "2018.10.15", "title": "Борис Хаджийски, Регионален исторически музей - Пазарджик: Притежаването на недвижими културни ценности не е повод за самоизтъкване, а голяма отговорност"}
{"url": "http://www.focus-news.net/news/2018/10/15/2578587/yambol-okrazhnata-prokuratura-predade-na-sad-mazh-za-razprostranenie-na-riskovo-narkotichno-veshtestvo.html", "text": "Окръжна прокуратура – Ямбол предаде на съд Асен Ц, съобщиха от  пресцентъра на прокуратурата.  Той е подсъдим за това, че действайки в условията на продължавано престъпление, в град Ямбол, от неустановена дата до месец юли 2015г. до 14 август 2015г., без надлежно разрешително, държал с цел разпространение 20 броя таблетки рисково наркотично вещество – лекарствен препарат „Субутекс“ с общо тегло 7,95 гр. (съдържащ наркотичното вещество „бупренорфин“ без определена пазарна цена) и на 14 август 2015г. без надлежно разрешително разпространил рисково наркотично вещество – 5 броя таблетки от същия препарат – престъпление по чл. 354а, ал.1, предл. 4 и 5, вр. чл.26, ал.1  от НК. \r\nОкръжен съд – Ямбол е насрочил заседанието си за 16 октомври 2018г.", "date": "2018.10.15", "title": "Ямбол: Окръжната прокуратура предаде на съд мъж за разпространение на рисково наркотично вещество"}
{"url": "http://www.focus-news.net/news/2018/10/15/2578589/rayonna-prokuratura-galabovo-privleche-kato-obvinyaemi-i-zadarzha-dvama-mazhe-za-huliganstvo.html", "text": "Районна прокуратура-Гълъбово привлече като обвиняеми по досъдебно производство З.К., на 34 г., и И.П., на 34 г., за извършено, в съучастие и с друго лице, хулиганство, с особена дързост и цинизъм, при условията на опасен рецидив – престъпление по чл. 325 ал. 5 във вр ал. 2 пр. 2 във вр. ал.1 във вр. чл. 20  ал. 2. във вр. чл. 29 ал. 1 от Наказателния кодекс. Това съобщиха от пресцентъра на  Апелативна прокуратура-Пловдив .   \r\nДо момента е установено, че на 14 октомври 2018 г., в гр. Гълъбово, двамата обвиняеми отказали да представят документите си пред полицейски служители, като отправяли обидни и цинични изрази към тях и осуетили полицейска проверка. И двамата са осъждани преди.  \r\nОбвиняемите З.К. и И.П. са задържани за срок от 72 часа с постановление на наблюдаващия прокурор. Днес, 15 октомври 2018 г., Районна прокуратура-Гълъбово внесе искане в съда за вземане на мярка за неотклонение „задържане под стража“ спрямо тях.", "date": "2018.10.15", "title": "Районна прокуратура-Гълъбово привлече като обвиняеми и задържа двама мъже за хулиганство"}
{"url": "http://www.focus-news.net/news/2018/10/15/2578588/sport-sadat-vav-frankfurt-na-mayn-reshi-da-ne-dava-hod-na-delo-sreshtu-trima-bivshi-rakovodni-figuri-v-germanskiya-futbol-zaradi-lipsa-na-dokazatelstva.html", "text": "Съдът във Франкфурт взе решение да не дава ход на делото срещу трима бивши президенти на Германския футболен съюз, обвинени в данъчни измами, заради липса на доказателства. Заподозрените са бившите президенти на ГФС Тео Цванцигер и Волфганг Ниерсбах, както и бившият генерален секретар Хорст Шмид. Според Прокуратурата те са опитали да осигурят домакинството на Германия за световното първенство през 2006 година по незаконен начин. \r\nИ тримата бивши официални лица отрекоха обвиненията по свой адрес. Прокуратурата има едноседмичен срок, за да обжалва решението на съда.", "date": "2018.10.15", "title": "Спорт: Съдът във Франкфурт на Майн реши да не дава ход на дело срещу трима бивши ръководни фигури в германския футбол заради липса на доказателства"}
{"url": "http://www.focus-news.net/news/2018/10/15/2578590/burgas-sadat-nalozhi-myarka-zabrana-za-napuskane-na-stranata-spryamo-podsadim-za-prichinyavane-na-smart-i-sredna-telesna-povreda-po-nepredpazlivost.html", "text": "По внесено искане на Окръжна прокуратура – Бургас, съдът наложи мярка за процесуална принуда „забрана за напускане на страната“ спрямо Момчил Б. Това съобщиха от  пресцентъра на прокуратурата.  Спрямо него бе постановено наказание от 8 г. „лишаване от свобода“ за осъществено престъпление по чл. 343, ал. 3, б. „б“, вр. ал. 4, вр. ал.1, б. „б“ и „в“, вр. чл. 342, ал. 1 от НК -  за това, че на  18 май 2017 г., по общински път между селата Детелина и Крушево, Община Карнобат, при управление на моторно превозно средство – лек автомобил, нарушил правилата за движение по пътищата и по непредпазливост причинил смъртта на едно лице, настъпила в резултат на черепно-мозъчна, гръдно-коремна травма и средна телесна повреда на друго лице, като е управлявал моторното превозно средство, без да има необходимата правоспособност. \r\nИскането на Окръжна прокуратура – Бургас е внесено по повод постъпила в магистратурата оперативна информация, според която Момчил Б. възнамерява да напусна пределите на Република България и да се укрие, с цел осуетяване на изпълнението на определеното наказание спрямо него. \r\nОпределението на Окръжен съд – Бургас подлежи на обжалване пред Апелативен съд – Бургас.", "date": "2018.10.15", "title": "Бургас: Съдът наложи мярка „забрана за напускане на страната“ спрямо подсъдим за причиняване на смърт и средна телесна повреда по непредпазливост"}
{"url": "http://www.focus-news.net/news/2018/10/15/2578591/kyustendil-rayonnata-prokuratura-e-domakin-na-ednosedmichno-obuchenie-na-prokurori-po-liniya-na-evropeyskata-mrezha-za-sadebno-obuchenie.html", "text": "Районната прокуратура в Кюстендил е домакин на едноседмично обучение на прокурори по линия на европейската мрежа за съдебно обучение, предаде репортер на  Радио „Фокус” – Кюстендил . В рамките на една седмица в Кюстендил се провежда обучение между прокурори от България, Италия, Испания, Белгия и Полша. Самата мрежа е основната платформа и организатор на обучение и обмен на знания по въпросите на европейското правосъдие. Тя представлява интересите на над 120 000 европейски съдии, прокурори и съдебни обучители в цяла Европа в различни области на обучение, като например гражданското, наказателното и търговското право на Европейския съюз, лингвистиката и обществените въпроси. Целта на европейската мрежа за съдебно обучение е да помага за насърчаване на общата правна и съдебна европейска култура. Тя има за задача да помага за изграждането на европейско пространство на правосъдие и да насърчава познаването на правните системи на Европейския съюз, като по този начин повишава разбирането, доверието и сътрудничеството между съдии и прокурори в рамките на държавите — членки на Европейския съюз. В рамките на едноседмичното обучение прокурорите ще се срещнат с представители на трите вида съдилища в Кюстендил – Районен, Окръжен и Административен. Ще имат посещения и в затвора в Бобов дол. \r\nАдминистративният ръководител на Районна прокуратура – Кюстендил Ивайло Илиев коментира пред журналисти, че допирните точки с прокуратурите от другите държави на Европейския съюз са много повече. „Разликите не са съществени. Прокурорската работа е прокурорска работа навсякъде по света, разбира се, че организацията на работа в някои отношения се различава, но в крайна сметка проблемите ни са почти еднакви”, каза прокурор Илиев. По думите му целта провеждащата се инициатива е повишаване на квалификацията и по-добро сътрудничество между магистратите в отделните държави, защото все по-малко престъпленията се ограничават в граници. „Това налага ние да работим с колеги от други европейски държави”, отбеляза Ивайло Илиев. \r\nВенцеслав ИЛЧЕВ", "date": "2018.10.15", "title": "Кюстендил: Районната прокуратура е домакин на едноседмично обучение на прокурори по линия на европейската мрежа за съдебно обучение"}
{"url": "http://www.focus-news.net/news/2018/10/15/2578592/veliko-tarnovo-samodeytsi-ot-svishtov-se-predstavyat-s-televizionni-video-klipove-po-initsiativa-na-obshtinskoto-rakovodstvo.html", "text": "Самодейци от Свищов се представят с телевизионни видео клипове. Инициативата е на общинското ръководство, което има за цел да популяризира местните творци и тяхното творчество, съобщиха от пресцентъра на  Община Свищов . В ефира на една от популярните национални телевизии вече се излъчват музикалните изпълнения на няколко свищовски певци и състави. Преди седмици екип на музикална телевизия  беше в Свищов, за да направи видео снимки на самодейците. Инициативата е на общинското ръководство, което има за цел да популяризира местните творци и тяхното творчество. Предвид профила на телевизията, изпълненията са в областта на българския фолклор и градската песен. Изборът на изпълнители бе определен на база тяхното активно присъствие на артистичната сцена, множеството участия във фестивали и събори, както и отличията завоювани в различни конкурси. Честа да представят Свищов в национален ефир имат младите изпълнители от Трио „Нове“, ДЮТА „Огнени ритми“ и  Арт център „Творецът“, както и винаги ентусиазираните представители на групите за стари градски песни към ККП с. Царевец, ККП „Щастливеца“ и ККП „Нове“ в Свищов. Снимките са направени на емблематични места в Свищов, с което се цели да се покажат не само талантливите изпълнители, но и забележителностите на града.  Сред местата, на които беше снимачният екип са – къща музей „Алеко Константинов“, местността „Калето“, парк „Паметниците“ и централната градската част на Свищов. \r\nС тази проява Общината засвидетелства уважение към изпълнителите и признателност за техния труд и постижения. За по-младите това е възможност да бъдат забелязани от професионалисти в жанра, а за по-възрастните е шанс да представят творчеството си на възможно най-широката сцена – телевизионната. От друга страна кадрите уловили и показващи забележителностите на града, се явяват добро средство за популяризирането на дестинацията. \r\nОчаровани от Свищов, представители на телевизията се завърнаха през септември. По своя инициатива, камерата им запечата някои от акцентите в празничната програма на Свищовски лозници 2018.", "date": "2018.10.15", "title": "Велико Търново: Самодейци от Свищов се представят с телевизионни видео клипове, по инициатива на общинското ръководство"}
{"url": "http://www.focus-news.net/news/2018/10/15/2578593/afp-spored-irlandskiya-premier-sporazumenieto-za-brekzit-shte-bade-sklyucheno-prez-noemvri-ili-dekemvri.html", "text": "Министър-председателят на Ирландия Лео Варадкар попари очакванията за сключване на споразумение за Брекзит на среща на високо равнище на Европейския съюз, която ще се проведе тази седмица, като заяви, че е по-вероятно сделката да стане факт през ноември или декември, предава  AFP . \r\n„Знам, че някои хора са оптимисти за споразумението за излизането на Великобритания от ЕС тази седмица, но трябва да кажа, че винаги съм мислил, че това е малко вероятно. Според мен ноември, декември вероятно е най-добрата възможност за сделка, но това е динамична ситуация“, коментира Варадкар пред репортери. \r\nПо-рано в понеделник говорителят на Европейската комисия Маргаритис Схинас предупреди, че Брюксел ускорява подготовката за възможността Великобритания да излезе от структурите на Общността без споразумение. „Докато работим усилено за сключване на сделка, нашата готовност и неотложна работа продължават и дори се ускоряват\", подчерта говорителят на Европейската комисия Маргаритис Схинас. Тереза Герова", "date": "2018.10.15", "title": "AFP: Според ирландския премиер споразумението за Брекзит ще бъде сключено през ноември или декември"}
{"url": "http://www.focus-news.net/news/2018/10/15/2578597/evrodeputatat-petar-kurumbashev-e-sred-organizatorite-na-sreshta-po-temata-brekzit-v-kmetstvoto-na-london.html", "text": "Петър Курумбашев, член Делегацията на българските социалисти в ЕП, е един организаторите на семинара \"Подкрепа за лондончаните от Източна Европа в контекста на Брекзит\". Това съобщиха от  екипа на Петър Курумбашев в ЕП .  \r\nСъбитието е организирано съвместно от българския евродепутат и колегите му Люси Андерсън и Себ Данс от Великобритания.  \r\nСрещата ще се проведе на 19 октомври (петък) от 09.30 часа в London City Hall. Домакин е заместник-кметът на Лондон по социална интеграция г-н Матю Райдър.  \r\nСред темите, които ще бъдат обсъдени, са как да бъдат преодолени предизвикателствата, пред които са изправени източноевропейците - граждани на Лондон, възможностите за ефективна практическа и правна помощ и др.", "date": "2018.10.15", "title": "Евродепутатът Петър Курумбашев е сред организаторите на среща по темата \"Брекзит\" в кметството на Лондон"}
{"url": "http://www.focus-news.net/news/2018/10/15/2578594/burgas-dvizhenieto-se-osashtestvyava-samo-v-aktivnata-lenta-pri-km-357-v-posoka-sofiya-na-am-trakiya-poradi-patnotransportno-proizshestvie.html", "text": "Движението се осъществява само в активната лента при км 357 в посока София на АМ \"Тракия\" поради пътнотранспортно произшествие. Това съобщиха от пресцентъра на  Агенция \"Пътна инфраструктура\" . Шофьорите да се движат с повишено внимание и съобразена скорост, спазвайки указанията на \"Пътна полиция\".", "date": "2018.10.15", "title": "Бургас: Движението се осъществява само в активната лента при км 357 в посока София на АМ \"Тракия\" поради пътнотранспортно произшествие"}
{"url": "http://www.focus-news.net/news/2018/10/15/2578595/burgas-autopsiyata-pokazva-che-infarkt-e-prichina-za-smartta-na-mazha-zaginal-pri-sbivane-v-selo-troyanovo.html", "text": "Аутопсията показва, че инфаркт е причина за смъртта на мъжа, загинал при сбиване в село Трояново. Това съобщи за  Радио „Фокус“-Бургас  Цветелина Рандева, говорител на ОДМВР-Бургас. 63-годишният мъж с инициали К. К. е загинал на 14 октомври т. г. при сбиване с криминално проявения И. Т. в село Трояново. Констатирано е, че 35-годишният И. Т. в явно нетрезво състояние се заканвал да убие К. К., като го бутнал с ръка в гръб, при което 63-годишният мъж паднал на земята по очи, а И. Т. се отправил в посока централния площад на селото. Пристигналият на местопроизшествието екип на „Спешна помощ“ е установил смъртта на 63-годишния К. К. \r\nДеница ДИМИТРОВА", "date": "2018.10.15", "title": "Бургас: Аутопсията показва, че инфаркт е причина за смъртта на мъжа, загинал при сбиване в село Трояново"}
{"url": "http://www.focus-news.net/news/2018/10/15/2578598/klnische-rundschau-tsentralnata-zhp-gara-v-kyoln-e-evakuirana-dvizhenieto-na-vlakovete-e-preustanoveno.html", "text": "Централната железопътна гара в рейнския град Кьолн е евакуирана след възникването на заложническа ситуация, съобщава регионалният ежедневник   Kölnische Rundschau , като допълва, че движението на влаковете е преустановено към момента. \r\nСъгласно разпространените данни, в аптека в комплекса са взети заложници. Около 12:45 часа местно време (13:45 часа българско време) неизвестен мъж е хвърлил димка или бутилка със запалима течност в помещението, в резултат на което се е задействала противопожарната система. От аптеката са успели да избягат две жени, които са получили наранявания в долните крайници.  \r\nРазпространени бяха доклади за стрелба, но полицията ги опроверга. На място работят екипи на правоохранителните органи и аварийните служби. Гражданите са призовани да избягват района до поставяне на ситуацията под пълен контрол.  Тереза Герова", "date": "2018.10.15", "title": "Kölnische Rundschau: Централната жп гара в Кьолн е евакуирана, движението на влаковете е преустановено"}
{"url": "http://www.focus-news.net/news/2018/10/15/2578602/kmetat-na-sofiya-yordanka-fandakova-240-hil-lv-e-sanktsiyata-za-vseki-den-zabavyane-na-remonta-na-zonata-okolo-gradinata-sv-kliment-ohridski.html", "text": "240 000 лв. е санкцията за всеки ден забавяне на ремонта на зоната около градината „Св. Климент Охридски“, а за некачествена работа - глобата е 1,2 млн. лв. Това каза кметът на Столична община Йорданка Фандъкова по време на проверка на ремонта на градината „Св. Климент Охридски“, предаде репортер на  Агенция „Фокус“ . „Прави се изцяло нова поливна система на цялата градинка. Предвиждаме засаждане на нови дървета в рамките на зоната“, коментира тя. „Продължава работа - всичко, което трябва да се направи, ще се контролира под лупа, за да може всички да са сигурни, че това знаково място за София ще изглежда добре“, каза кметът. \r\nЙорданка Фандъкова коментира, че жълтите павета от едната алея в градинката ще бъдат подменени с гранитни плочи, защото е имало много оплаквания, че през зимните месеци паветата са много хлъзгава настилка. Те ще бъдат преместени на ул. „6-и септември\". Фандъкова напомни, че жълтите павета са знакът на София, така че по всички улици, булеварди, площади, по които съществуват, ще бъдат запазени, а където се налага - ще бъдат и реконструирани. „Виждането ни е, че малките улици в централната градска част е добре да бъдат с павета за разлика от натоварените големи булеварди, които са с тежко движение, така че преместените гранитни павета от бул. „Дондуков“ и бул. „Пенчо Славейков“ се използват в такива случаи“, коментира още Фандъкова.", "date": "2018.10.15", "title": "Кметът на София Йорданка Фандъкова: 240 хил. лв. е санкцията за всеки ден забавяне на ремонта на зоната около градината „Св. Климент Охридски“"}
{"url": "http://www.focus-news.net/news/2018/10/15/2578601/sliven-nov-saniran-blok-e-otkrit-v-grada.html", "text": "Блок № 80 на ул. „Георги Сава Раковски“ в Сливен беше официално открит. Той беше обновен по Националната програма за енергийна ефективност на многофамилни жилищни сгради. Това съобщиха от пресцентъра на  Община Сливен . Кметът Стефан Радев пожела на жителите на обновената сграда много щастливи моменти в нея и да си я ползват със здраве. От своя страна те изразиха задоволството си, че блокът им е част от програмата и споделиха, че ремонтните дейности са протекли без усложнения и в предвидения срок. \r\nНа откриването присъстваха още заместник-кметът Румен Иванов, директорът на фирмата-изпълнител „Трейс“ АД - Ямбол Манол Кавръков, Пламен Владимиров от фирмата за строителен надзор „Икар консулт“ АД, водещият проектант Мария Белински, председателят на сдружението на собствениците Диян Друмев, който получи символичен подарък – ключ за обновената сграда. \r\n12-етажният блок се състои от два входа. Беше извършена топлоизолация на външните стени, хидро и топлоизолация на покрива, ламаринена обшивка и гръмоотвод. Вратите на входовете бяха подменени. Беше сменена и тази част от дограмата на жилищата и общите части, която не отговаря на изискванията за енергийна ефективност. \r\nВ момента се работи по 18 сгради, като дейностите по всяка една от тях са на различен етап.", "date": "2018.10.15", "title": "Сливен: Нов саниран блок е открит в града"}
{"url": "http://www.focus-news.net/news/2018/10/15/2578600/burgas-avtomobil-s-burgaska-registratsiya-se-e-blasnal-v-mantinelata-pri-km-357-na-am-trakiya.html", "text": "Автомобил с бургаска регистрация се е блъснал в мантинелата при км 357 на АМ \"Тракия\". Това съобщи за  Радио \"Фокус\"-Бургас  говорителят на ОДМВР-Бургас Цветелина Рандева. При пътния инцидент няма пострадали хора, нанесени са материални щети.  \r\nДеница ДИМИТРОВА", "date": "2018.10.15", "title": "Бургас: Автомобил с бургаска регистрация се е блъснал в мантинелата при км 357 на АМ \"Тракия\""}
{"url": "http://www.focus-news.net/news/2018/10/15/2578603/blagoevgrad-intenziven-e-trafikat-na-gkpp-kulata-na-izhod-za-tovarni-avtomobili.html", "text": "Интензивен е трафикът на ГКПП „Кулата“ на изход за товарни автомобили. Това съобщиха за  Радио „Фокус“ – Пирин  от Главна дирекция „Гранична полиция“. На българо-македонската граница трафикът е нормално натоварен. \r\nЛора КАЛЧЕВА", "date": "2018.10.15", "title": "Благоевград: Интензивен е трафикът на ГКПП „Кулата“ на изход за товарни автомобили"}
{"url": "http://www.focus-news.net/news/2018/10/15/2578599/ministarat-na-mestnoto-samoupravlenie-na-republika-makedoniya-suheyl-fazliu-glavni-prioriteti-na-republika-makedoniya-sa-dobrite-sasedski-otnosheniya-s-balgariya.html", "text": "Главни приоритети на Република Македония са добрите съседски отношения с България. Това каза по време на откриване на реновираната сграда на Областна администрация Благоевград Сухейл Фазлиу, министър на регионалното развитие на Република Македония, предаде репортер на  Радио „Фокус“-Пирин . Фазлиу заяви, че това е било потвърдено с подписването на Договора за добросъседство. Той отбеляза, че пътната инфраструктура е главен приоритет от най-високо ниво за Македония. „Изграждането на мостове между гражданите води до сближаване, което е важно за Европейския съюз (ЕС). За първи път всички правителства на Балканите са на едно мнение, че пътят на Македония е към ЕС”, декларира министър Фазлиу.  \r\n„С удоволствие приех поканата да участвам на представянето на проекта, който е реализиран в рамките на Програмата за трансгранично сътрудничество между Република Македония и Република България. Искам да изкажа благодарностите си, че имам възможност да се запозная с новия регионален министър на България - Петя Аврамова. По този начин нашите две министерства пристъпват към реализация на договор за приятелство, сътрудничество. За нашето министерство това ще бъде важна стъпка към подобряване на отношенията в процеса на интегриране в ЕС. Правителството на Република Македония е твърдо решено да стане член. Нямаме друга алтернатива и всички парламентарни и политически партии трябва да приемат отговорността и да отворят на пътя за градене на европейско сътрудничество, тъй като ние сме част от Европа. Политиките, които прилагаме, са съгласувани с политиките на ЕС“, каза още Фазлиу. \r\nЛора КАЛЧЕВА", "date": "2018.10.15", "title": "Министърът на местното самоуправление на Република Македония Сухейл Фазлиу: Главни приоритети на Република Македония са добрите съседски отношения с България"}
{"url": "http://www.focus-news.net/news/2018/10/15/2578604/stara-zagora-ot-16-do-26-oktomvri-se-promenya-marshruta-na-troleybusna-liniya-2.html", "text": "Във връзка с извършването на строително-монтажни дейности на бул. „Руски“ в участъка между ул. „Августа Траяна“ и ул. „Ген. Столетов“ за периода от 16.10.2018 г. до 26.10.2018 г. включително се променя маршрута на движение на тролейбусна линия № 2. Това съобщиха от  пресцентъра на Стара Загора . Маршрутът се променя както следва:  \r\nТролейбусна линия № 2 ще се изпълнява по маршрута на автобусни линии № 15 и № 23, а именно: Стадион Берое – ул. Августа Траяна“ – ул. „Хан Аспарух“ - бул. „Патриарх Евтимий“, надясно по ул. „Ген. Гурко“, наляво по ул. „Св. Отец Паисий“, надясно по бул. „Славянски“, ул. „Анастасия Тошева“, ул. \"Войвода Стойно Черногорски\" до бул. „Патриарх Евтимий“, надясно по бул. „Патриарх Евтимий“, кв. „Кольо Ганчев“ и обратно. \r\nСпирки „Детска поликлиника“, „ДНА“ и „ГПЧЕ Ромен Ролан“ няма да обслужват тролейбусна линия № 2.  \r\nДопълнителни спирки, които ще обслужват обходния маршрут на тролейбусна линия № 2:  \r\n-По направление Мототехника: „стадион Берое“ – „Жабките“ – „ТД на НАП“ – „Ремиза“ – „Младежки дом“. \r\n-По направление стадион Берое:– „РПС“ – „Младежки дом“ - „ТД на НАП“ – „Кипарис“ – „стадион Берое“. \r\nОбщина Стара Загора се извинява за причиненото неудобство.", "date": "2018.10.15", "title": "Стара Загора: От 16 до 26 октомври се променя маршрута на тролейбусна линия №2"}
{"url": "http://www.focus-news.net/news/2018/10/15/2578579/zeri-kosovo-parlamentat-v-prishtina-opredelya-data-za-debata-za-zakonoproektite-za-transformatsiyata-na-kss.html", "text": "Очаква се в рамките на деня парламентът в Прищина да насрочи дата за обсъждането на трите законопроекта за преобразуването на Косовските сили за сигурност (КСС) в армия, съобщава водещият ежедневник  Zeri .  \r\nПредседателят на комисията за КСС Хаджи Шала подчерта, че трите законопроекта ще бъдат гласувани на редовна сесия на парламента. Той сподели очакванията си, че целият процес ще приключи до края на следващия месец. Тереза Герова", "date": "2018.10.15", "title": "Zeri (Косово): Парламентът в Прищина определя дата за дебата за законопроектите за трансформацията на КСС"}
{"url": "http://www.focus-news.net/news/2018/10/15/2578607/dobrich-unikalen-trofey-ot-lovnite-poleta-na-darzhavno-lovno-stopanstvo-tervel-shte-bade-pokazan-na-tematichna-izlozhba-na-19-oktomvri.html", "text": "Добрич: Уникален трофей от ловните полета на Държавно ловно стопанство (ДЛС) – Тервел в област Добрич ще бъде показан на тематична изложба на 19 октомври. Това съобщи Таня Димитрова от Североизточно държавно предприятие - Шумен, предаде кореспондентът на  Радио „Фокус” – Варна . „В природата има уникални индивиди с перфектни генетични заложби, такива които спират дъха на ловеца само с вида си, такива които пораждат прилив на необясним  с думи адреналин. С тези думи може да се опише отстреляният на 4 октомври от Костадин Ангелов Костов в местността „Кьостата“ на ДЛС-Тервел благороден елен. Трофеят тежи почти 10 килограма и е със средна дължина на рогата 108 см, с невероятно красива корона и носи на щастливия ловец сребърен медал“, посочи Таня Димитрова. Ловните райони на това териториално поделение са необятни, но въпреки огромния обхват в стопанството се организират непрестанни наблюдения, даващи информация за безценните индивиди. „Уникалният трофей е доказателство, че в ловните полета на ДЛС-Тервел животните от този вид са с невероятни заложби и потенциал, а трофеите им са мечта за всеки ценител на този вид лов“, допълни специалистът. Трофеят от благороден елен, завоювал сребърен медал, ще бъде показан на тематична изложба в ДЛС-Росица пред ловната резиденция в местността „Лъгът“.  \r\nЖулиета НИКОЛОВА", "date": "2018.10.15", "title": "Добрич: Уникален трофей от ловните полета на Държавно ловно стопанство – Тервел ще бъде показан на тематична изложба на 19 октомври"}
{"url": "http://www.focus-news.net/news/2018/10/15/2578609/mvr-zayavleniyata-na-kandidatite-po-obshtestvenata-porachka-za-novite-lichni-karti-shte-badat-otvoreni-na-16-oktomvri.html", "text": "На открито заседание, комисия от експерти ще отвори заявления на кандидати по обществена поръчка с предмет „Проектиране, изграждане и управление на Система за издаване на български лични документи поколение 2019”. Това съобщиха от  пресцентъра на МВР . \r\nЗаявленията ще бъдат отворени на 16 октомври (вторник) в 10.00 часа в сградата на Дирекция  „Управление на собствеността и социални дейности“  - МВР (ул. „Княз Борис I“ № 124). \r\nЗа откритото заседание на комисията са уведомени всички заинтересовани лица чрез съобщение на профила на купувача. На заседанието могат да присъстват лицата по чл.54, ал.2 от ППЗОП при спазване режима за достъп до сградата.", "date": "2018.10.15", "title": "МВР: Заявленията на кандидатите по обществената поръчка за новите лични карти ще бъдат отворени на 16 октомври"}
{"url": "http://www.focus-news.net/news/2018/10/15/2578605/hristo-shipanov-dom-na-kulturata-na-slepite-varna-blizo-1200-sa-chlenovete-na-regionalnata-organizatsiya-na-slepite-vav-varna-i-dobrich.html", "text": "Близо 1200 са незрящите, членуващи в Регионалната организация на слепите, отговаряща за областите Варна и Добрич. От тях членовете в морския град са 740. Това каза в интервю за  Радио „Фокус“ – Варна  по повод Международния ден на белия бастун Христо Шипанов от Дома на културата на слепите във Варна. По думите му за много от тези хора недостъпната градска среда и липсата на възможности за работа продължават да са основни проблеми в ежедневието. Според Шипанов поради затруднената мобилност и невъзможността за самостоятелно придвижване, въпреки развитието на технологиите, белият бастун остава основно средство, с което слепият човек може да сигнализира за себе си на останалите на пътя.  \r\nХристо Шипанов отбеляза, че все още използването на куче-водач е скъпо „удоволствие“ за слепите хора, което се отнася и за модерните бели бастуни с вграден GPS, които се продават на цени от около 2000 лева. Той заяви, че във Варна има само трима души, които са си взели четириног помощник. Христо Шипанов уточни, че оскъпяването идва от обучението и подготовка на кучетата, която е доста сериозна и сложна. „Държавата не осигурява пари за кучета-водачи, незрящите хора сами трябва да намерят средствата“, коментира Христо Шипанов. Той добави, че  кучетата-водачи са доста важни, но без помощта на белия бастун слепият човек не може да се придвижва в градска среда. „Поначало държавата не отделя никакви средства за помощни средства за хората със зрителни увреждания. А нашите средства са най-евтини. Един бял бастун струва между 10 и 18 лева, но непрекъснато се чупят зарази разрушените тротоари и настилки“, каза още председателят на Дома на културата на слепите във Варна.  \r\nСпоред него вече се предлагат и модерни варианти на бели бастуни с вградени джипиеси, но техните цени също са доста високи – от порядъка на около 2000 лева. По думите му, скъпи са и всички други софтуерни програми, както и видеокамерите, които помагат при четене например. Христо Шипанов добави, че ако на улицата срещнем някой, придвижващ се с бял бастун можем да му предложим помощ, но това е доста деликатен момент. „Хората трябва да знаят, че могат да предложат помощ само ако човекът желае или сигнализира по някакъв начин. Например при повдигане на бастуна над главата означава, че човекът е изпаднал в безпомощно състояние, т.е. той не може да се ориентира. Тъй като при тези ремонти в града, лошото състояние на паважа по тротоарите, кръстовищата, които не са регулирани, незрящите все по-често изпитват затруднения“, каза още Христо Шипанов. \r\nДиана СТОЕВА", "date": "2018.10.15", "title": "Христо Шипанов, Дом на културата на слепите - Варна: Близо 1200 са членовете на Регионалната организация на слепите във Варна и Добрич"}
{"url": "http://www.focus-news.net/news/2018/10/15/2578610/emsc-zemetresenie-ot-45-po-rihter-e-registrirano-v-gartsiya.html", "text": "Земетресение с магнитуд от 4,5 степен по скалата на Рихтер е регистрирано на територията на Гърция, показва справка на официалната интернет страница на  Европейския средиземноморски сеизмологичен център (EMSC) . \r\nЕпицентърът на труса е бил на 47 км източно от Солун и 238 км югоизточно от столицата на Македония – Скопие, с дълбочина един километър под земната кора.  \r\nНе се привеждат данни за пострадали или материални щети. Тереза Герова", "date": "2018.10.15", "title": "EMSC: Земетресение от 4,5 по Рихтер е регистрирано в Гърция"}
{"url": "http://www.focus-news.net/news/2018/10/15/2578612/sofiya-izlozhbata-stoyo-krushkin-istoriyata-na-edin-gvardeyski-muzikant-shte-bade-otkrita-v-regionalniya-istoricheski-muzey-na-16-oktomvri.html", "text": "В Регионалния исторически музей- София ще бъде открита изложбата \"Стойо Крушкин - историята на един гвардейски музикант\", в навечерието на 140-годишнината от фактическото начало на българската военна музика. Това съобщиха от  пресцентъра на Столична община . Официалното откриване е на 16 октомври от 17.30 ч. в Музея (пл. \"Бански\" 1). То ще бъде предшествано от изпълнение на Гвардейския представителен духов оркестър към Националната гвардейска част. Експозицията ще може да се види в периода до 4 ноември 2018 г. \r\nНай-новата временна експозиция в Регионалния исторически музей - София е посветена на българския музикант Стойо Крушкин. Той е част от първия военен духов оркестър. По-късно емигрира в САЩ, където създава български оркестър.  \r\nСтойо Крушкин е роден в с. Бистрица (Софийско) на 25 декември 1882 г. Той е гвардейски музикант. Участва в Балканските войни (1912 - 1913 г.), за което е награден. Впоследствие заминава за САЩ и в Стилтън (Пенсилвания) основава първия български оркестър - Bulgarian Balkan Band. \r\nВременната изложба \"Стойо Крушкин - историята на един гвардейски музикант\" освен биографични данни, представя и автентични предмети: нож, подарен на Стойо Крушкин от цар Фердинанд I при концерт на гвардейския оркестър в Двореца в София; позлатен джобен часовник на музиканта; тамбурмажор (жезъл, с който диригентите дават ритъма на оркестъра); снимки от историята на Bulgarian Balkan Band и др.", "date": "2018.10.15", "title": "София: Изложбата „Стойо Крушкин - историята на един гвардейски музикант\" ще бъде открита в Регионалния исторически музей на 16 октомври"}
{"url": "http://www.focus-news.net/news/2018/10/15/2578613/sport-yaponiya-otpadna-ot-svetovnoto-parvenstvo-po-voleybol.html", "text": "Япония допусна втора загуба в третата групова фаза от Световното първенство по волейбол при жените. В мач от Група \"G\" в Нагоя домакините загубиха с 2:3 гейма от отбора на Италия. \r\nОт групата напред продължава и отборът на Сърбия. Двата тима имат по една победа и ще излъчат крайния победител в този поток чрез директен двубой.", "date": "2018.10.15", "title": "Спорт: Япония отпадна от Световното първенство по волейбол"}
{"url": "http://www.focus-news.net/news/2018/10/15/2578611/veliko-tarnovo-mobal-d-r-stefan-cherkezov-otbelyazva-evropeyskata-i-svetovna-sedmitsa-na-donorstvoto.html", "text": "МОБАЛ „Д-р Стефан Черкезов“ във Велико Търново отбелязва европейската и световна седмица на донорството. Тя се провежда всяка година през октомври, за да се почете паметта на всички, които са станали донори и са спасили човешки животи. Д-р Сибила Маринова, областен координатор по донорство и началник на Отделението по анестезиология и интензивно лечение в болницата, каза пред журналисти, че със събитията, които се организират по този повод, се надява хората да разберат колко важна е тази кауза за нея и д-р Ваня Лъчезарова като координатори по донорството,  предаде репортер на  Радио „Фокус“ – Велико Търново . \r\n„Преди две години започнахме информационна кампания, защото осъзнахме, че хората не са информирани какво представлява мозъчната смърт, донорството, какъв е закона в България. Стартирахме кампанията първо сред търновските ученици, като целта ни беше влизайки при тях и поднасяйки им такава непозната и страшна за тях тема, да ги провокираме да коментират както по между си, така и в семействата си. Целта не е да убеждаваме хората да стават донори, а сами да вземат своето информирано решение. Дали ще е съгласие или отказ, то трябва да е информирано взето“, обясни д-р Маринова. \r\nПо думите й, когато темата се коментира в семейството, подобно решение се взима много по-лесно. Д-р Маринова се аргументира с факта, че никой не е застрахован от подобно събитие и би могъл да попадне в ситуация както на донор и негови близки, така и на реципиент и негови близки. \r\nД-р Маринова припомни, че последната  донорска ситуация и единствена за тази година във великотърновската болница е реализирана  през август.  Семейството взема хуманното решение да се извърши донорство и от болницата уведомяват Изпълнителната агенция по трансплантациите“. За целта самолет C-27 J „Спартан” от транспортна авиогрупа Враждебна на Военновъздушните сили транспортира екип на Военномедицинска академия от София до Горна Оряховица, който извършва експлантация на място в областния стационар. \r\nМария НЕДЕВА", "date": "2018.10.15", "title": "Велико Търново: МОБАЛ „Д-р Стефан Черкезов“ отбелязва европейската и световна седмица на донорството"}
{"url": "http://www.focus-news.net/news/2018/10/15/2578615/burgas-zapochna-izuchavaneto-na-koreyski-ezik-v-2-uchilishta-v-grada.html", "text": "От днес започна изучаването на корейски език в две бургаски училища. Кметът на Бургас Димитър Николов и Негово Превъзходителство Джънг Джингю откриха учебната година в основно училище \"Коджакафалията\", където 36 петокласници и шестокласници започват усвояването на езика. Това съобщиха от пресцентъра на  Община Бургас . Малко по-късно те посетиха гимназията по компютърно програмиране и иновации, където също стартират часове по корейски за 30 осмокласници. \r\n\"Интересът е голям, очакваме от директорите и на останалите бургаски училища да дадат своите заявки, за да се организират и там часове. С корейското посолство търсим варианти и за допълнителни преподаватели, които да започнат да преподават в Бургас и благодаря на Негово Превъзходителство Джънг Джингю за тази възможност\", каза кметът Димитър Николов. \r\n\"Вярвам, че с така предоставената възможност ние ще научаваме повече за България и Бургас, а българите ще научават повече за Корея. Благодарение на г-н Димитър Николов, който пое инициативата и се обърна към нас, ние направихме всичко възможно да подпомогнем организирането на тези часове по корейски език в Бургас. И в Корея младите хора имат интерес към България, в университета в Сеул има паралелка за изучаване на български. По този начин ще постигнем добър обмен между младите хора на двете държави\", каза в приветствието си посланикът на Република Корея в България Джънг Джингю. \r\nДомакини на събитията днес в Бургас бяха директорите на двете училища Михаил Ненов и Димитрина Тодорова. В делегацията участваха почетния консул на Република Корея в Бургас Йосиф Спиридонов и председателят на търговската и индустриална камара на България и Корея Калин Дамянов.", "date": "2018.10.15", "title": "Бургас: Започна изучаването на корейски език в 2 училища в града"}
{"url": "http://www.focus-news.net/news/2018/10/15/2578616/anadolu-agency-es-udalzhi-konsultativnata-si-misiya-v-irak.html", "text": "Европейският съюз удължи консултативната си мисия в Ирак до 2020 г., предава  Anadolu Agency . \r\nСъветът по външни работи на ЕС се събра в Люксембург и взе решение за разширяване на мисията, която бе създадена миналата година, за да подпомогне иракските официални лица. Мисията ще приключи на 17 април 2020 г.  \r\nЗа изпълнението й ще бъде отделен бюджет в размер на 64,8 млн. евро. В мисията, ръководена от германеца Маркус Ритер, участват 52-ма души.  Тереза Герова", "date": "2018.10.15", "title": "Anadolu Agency: ЕС удължи консултативната си мисия в Ирак"}
{"url": "http://www.focus-news.net/news/2018/10/15/2578618/sliven-v-zala-may-shte-bade-predstaven-tom-3-na-knigata-opit-za-istoriya-na-grad-sliven.html", "text": "Представяне на том 3 на книгата на д-р Симеон Табаков „Опит за история на град Сливен“ ще се проведе тази вечер в зала „Май“ в Сливен, от 17.30 часа. В него ще вземат участие професор Иван Русев и творческият колектив, работил върху книгата. Това съобщиха от пресцентъра на  Община Сливен . \r\nПреиздаването на том 3 е осъществено по проект на сдружение „Войводите на Сливен”, с финансовата подкрепа на Общински фонд „Култура” и спомосъществуватели. \r\nИнициативата е подкрепена от фондация „Обществен дарителски фонд – Сливен”. Събитието е част от програмата на Община Сливен за Димитровден – празника на град Сливен. \r\nЧестванията продължават с тържествено отбелязване на 140-годишнината на Профилирана природо-математическа гимназия „Добри Чинтулов“. \r\nВ зала „Май“ утре, от 17.30 часа, ще бъде представен специалният брой на списание „Пламък“, посветен на 150 години първо театрално представление и 100 години професионален театър. Отпечатването на броя се извършва с подкрепата на Общински фонд „Култура“. \r\nВ галерия „Май“ на 17 октомври, сряда ще се проведе откриване на изложба – конкурс под надслов „От поезия към живопис“. Събитието ще започне в 18.00 часа.", "date": "2018.10.15", "title": "Сливен: В зала „Май“ ще бъде представен том 3 на книгата „Опит за история на град Сливен“"}
{"url": "http://www.focus-news.net/news/2018/10/15/2578596/bsp-vnese-v-parlamenta-vota-na-nedoverie-kam-kabineta-borisov-3-na-tema-zdraveopazvane.html", "text": "БСП внесе вота на недоверие в деловодството на парламента, предаде репортер на  Агенция \"Фокус\" . Вотът е на тема \"Здравеопазване\". Мотивите и проекторешението за недоверие към Министерски съвет внесоха лидерът на БСП Корнелия Нинова и депутати от ПГ на партията. Мотивите са разделени на три части: сегашното състояние и проблеми в здравеопазването; предложенията на правителството за реформи в сектора и алтернативата на БСП във „Визия за България“.  \r\nПГ на „БСП за България“ разполага със 79 народни представители, чиито подписи са достатъчни за внасянето на мотивите и проекторешението за вот на недоверие. Решението за вот на недоверие бе взето на 29 септември 2018 г. на заседание на Националния съвет на БСП. Това е третият вот на недоверие към кабинета.  \r\nДеница КИТАНОВА", "date": "2018.10.15", "title": "БСП внесе в парламента вота на недоверие към кабинета \"Борисов\" 3 на тема \"Здравеопазване\""}
{"url": "http://www.focus-news.net/news/2018/10/15/2578620/ministar-petya-avramova-shte-poseti-pernik-na-16-oktomvri.html", "text": "Утре, 16 октомври, министърът на регионалното развитие и благоустройството Петя Аврамова ще посети Перник. Това съобщиха от пресцентъра на  МРРБ .  \r\nОт 11.00 часа министърът ще открие обновения мост над река Струма, намиращ се на едноименната улица в града, след което ще посети реновираната зона на централния градски парк. \r\nВ Перник, в 11.30 часа, министър Аврамова ще открие и Парк на предизвикателствата в местността „Войниковец“.  \r\nМостът над р. Струма и Паркът на предизвикателствата са два от обектите, включени в проекта на общината по проект „Подобряване на градска среда в град Перник“, финансиран по Оперативна програма „Региони в растеж“ 2014-2020 г.", "date": "2018.10.15", "title": "Министър Петя Аврамова ще посети Перник на 16 октомври"}
{"url": "http://www.focus-news.net/news/2018/10/15/2578622/burgas-okrazhnata-prokuratura-predade-na-sad-mazh-podsadim-za-darzhane-na-narkotitsi-i-pistolet-bez-razreshitelno.html", "text": "Окръжна прокуратура – Бургас предаде на съд Младен М, съобщиха от  пресцентъра на прокуратурата.  Той е подсъдим за това, че на 22 март 2018г. в гр. Бургас, без надлежно разрешително, с цел разпространение, държал високорискови наркотично вещество – метамфетамин на обща стойност 123,38 лв. – престъпление по чл. 354а, ал. 1, изречение първо, предложение четвърто от НК.  \r\nТой е подсъдим за това, че на 22 март 2018г. в гр. Бургас, без надлежно разрешително, държал прекурсори, материали и съоръжения за производство на високорисково наркотично вещество – метамфетамин, с цел разпространение – престъпление по чл. 354а, ал.1, изречение второ, вр. изречение първо, предложение четвърто от НК,   \r\nМладен М. е подсъдим и за това, че на 22 март 2018г. в гр. Бургас, без надлежно разрешително, държал огнестрелно оръжие - 1 бр. пистолет марка „ЕКОЛ Р 29“, модел „Гризли“, кал.9 мм, и боеприпаси – 4 бр. патрони 9 мм, самоделно снарядени с оловни сачми с диаметър 4 мм – престъпление по чл.339, ал.1 от НК. \r\nОкръжен съд – Бургас е насрочил заседанието си за 16 октомври 2018г.", "date": "2018.10.15", "title": "Бургас: Окръжната прокуратура предаде на съд мъж, подсъдим за държане на наркотици и пистолет без разрешително"}
{"url": "http://www.focus-news.net/news/2018/10/15/2578624/shumen-s-razlichni-proyavi-v-grada-shte-badat-otbelyazani-140-godini-ot-sazdavaneto-na-bchk.html", "text": "С различни прояви в Шумен ще бъдат отбелязани 140 години от създаването на БЧК. Това съобщиха от  БЧК-Шумен . Доброволците на БЧК провеждат обучения на ученици от 6 клас по Първа долекарска помощ от ППМГ „Нанчо Попович“ и на ученици от 11 клас от СУ „Йоан Екзарх Български“ - по превенция на трафик на хора.  \r\nНа 16 октомври, от 11.30 часа, пред ДКТ „Васил Друмев“ младите червенокръстци ще популяризират както дейностите на организацията, така и формите и начините за рестартиране на сърцето.  \r\nНа 20 октомври, от 11.00 часа, под лозунга „Не на робството“, от площад „Освобождение“ до входа на Градската градина младите доброволци още се присъединят към Световния поход против съвременните форми на робството и дискриминацията.  \r\nБългарският Червен кръст е автономна организация, която подпомага държавата в хуманитарната област, в подготовката за действия при военно положение, военни конфликти и бедствия, за опазване и укрепване здравето на населението и за възпитанието му в дух на висока нравственост, милосърдие и благотворителност, както и при приемането, съхраняването и разпределянето на предоставената от чужди държави, организации и граждани помощ с хуманитарни, в т. ч. екологични и културно-просветни, цели (чл. 3 от Закона за БЧК). Законът за БЧК е приет от Народното събрание през 1995 г.", "date": "2018.10.15", "title": "Шумен: С различни прояви в града ще бъдат отбелязани 140 години от създаването на БЧК"}
{"url": "http://www.focus-news.net/news/2018/10/15/2578606/korneliya-ninova-bsp-iskame-ostavkata-na-pravitelstvoto-zashtoto-ne-iska-i-ne-mozhe-da-se-spravi-s-katastrofalnoto-sastoyanie-na-zdraveopazvaneto.html", "text": "С вота на недоверие искаме оставката на правителството на ГЕРБ и „Обединени патриоти“, затова, че не искат и не могат да се справят с катастрофалното състояние на здравеопазването. Това каза лидерът на БСП Корнелия Нинова пред журналисти след внасяне на вота на недоверие към кабинета „Борисов“ 3, предаде репортер на  Агенция „Фокус“ “. \"Това правителство е некадърно да се справи с този проблем, най-логичното е неговата оставка\", каза още Нинова. По думите й стотици хиляди български граждани не могат да се лекуват или защото нямат достъп до лекар и болница, или защото нямат пари да си доплатят лечението. \"Други стотици хиляди, които са изрядни платци на здравните си осигуровки, когато отидат да се лекуват трябва да доплащат, което е противоконституционно. Лекарствата се изнасят от България, българите са принудени да ги купуват по-евтино от Гърция, Румъния, съседни и по-далечни европейски страни. Лекари и медицински сестри напускат системата и България и въпросът с кадрите е катастрофален“, каза Нинова. По думите й най-неизрядният платец е правителството и то не изпълнява задължението си да плаща за деца, пенсионери и администрация. Лидерът на БСП обърна внимание, че все още не са върнати онези милиард и половина, които кабинетът „Борисов“ 1 е взел от всички здравни вноски на хората и ги е прехвърлил в общия бюджет, въпреки решението на КС, че решението е противоконституционно. „Вместо да се заемем с тези истински проблеми на здравеопазването, вместо държавата да стане изряден платец, искат да натоварят допълнително работещите българи със задължителна здравна застраховка от 12 лв.“, заяви Нинова. По думите й това е абсолютно неприемливо.  \r\nНинова уточни, че вотът е внесен с подписите на всички от ПГ на БСП.  \r\nДеница КИТАНОВА", "date": "2018.10.15", "title": "Корнелия Нинова, БСП: Искаме оставката на правителството, защото не иска и не може да се справи с катастрофалното състояние на здравеопазването"}
{"url": "http://www.focus-news.net/news/2018/10/15/2578608/korneliya-ninova-bsp-nito-segashnoto-sastoyanie-v-zdraveopazvaneto-nito-gerb-i-obedineni-patrioti-sa-bezalternativni-alternativa-vinagi-ima.html", "text": "Нито сегашното състояние в здравеопазването, нито ГЕРБ и „Обединени патриоти“ са безалтернативни, алтернатива винаги има. Това каза лидерът на БСП Корнелия Нинова пред журналисти след внасяне на вота на недоверие към кабинета „Борисов“ 3 на тема „Здравеопазване“, предаде репортер на  Агенция „Фокус“ . „Ние си даваме сметка, че със 79 гласа от 240 няма как при гласуването да падне кабинета, важно от този вот е да се установи, че състоянието е катастрофално, че те не искат и не могат да се справи с него и трето да се види, че има алтернатива“, заяви Нинова. По думите ѝ нито сегашното състояние в здравеопазването, нито ГЕРБ и „Обединени патриоти“ са безалтернативни. Винаги има алтернатива. \r\n„Представили сме становища на пациентски организации, лекари, общински болници и т.н.“, заяви Нинова.  \r\nДеница КИТАНОВА", "date": "2018.10.15", "title": "Корнелия Нинова, БСП: Нито сегашното състояние в здравеопазването, нито ГЕРБ и „Обединени патриоти“ са безалтернативни - алтернатива винаги има"}
{"url": "http://www.focus-news.net/news/2018/10/15/2578625/predsedatelyat-na-pg-na-gerb-tsvetan-tsvetanov-shte-poseti-oblast-smolyan-na-16-oktomvri.html", "text": "Председателят на ПГ на ГЕРБ и зам.-председател на партията Цветан Цветанов ще посети област Смолян на 16 октомври 2018 г. (вторник). Това съобщиха от пресцентъра на  ПП ГЕРБ . \r\nВ 9.00 часа Цветанов ще бъде в село Широка лъка, където ще се срещне с кмета Васил Седянков и местни жители.  \r\nВ 10.40 часа председателят на ПГ на ГЕРБ ще разгледа новоизградения Център по инвазивна кардиология на МБАЛ „Братан Шукеров“ – Смолян. \r\nВ 11.30 часа той ще посети Природо-математическата гимназия в Смолян, където се строи нова спортна зала.  \r\nВ 13.00 часа заместник-председателят на ГЕРБ ще бъде в смолянското село Смилян, където ще разгледа обновеното ОУ \"Св. Св. Кирил и Методий\", санираното с целеви средства от МОН.  \r\nДва часа по-късно Цветан Цветанов ще разговаря с жителите на Рудозем в центъра на града.  \r\nВ 16.30 часа председателят на ПГ на ГЕРБ ще открие новоизградената многофункционална спортна площадка в златоградското село Страцево.", "date": "2018.10.15", "title": "Председателят на ПГ на ГЕРБ Цветан Цветанов ще посети област Смолян на 16 октомври"}
{"url": "http://www.focus-news.net/news/2018/10/15/2578626/burgas-pomorie-stana-chast-ot-evropeyskata-sedmitsa-na-sporta-beactive.html", "text": "Чрез открити уроци по хандбал и борба Поморие стана част от Европейската седмица на спорта #BeActive, чийто национален координатор за България е Министерството на младежта и спорта, съобщиха от пресцентъра на  Община Поморие . Като специални гости на събитието в града пристигнаха Айлин Дахилова – Василева – началник на кабинета на министър Кралев и световната шампионка Станка Златева. Малко преди официалния старт на уроците, кметът Иван Алексиев посрещна гостите в кабинета си, разказвайки им повече за местните спортни клубове. \r\nОткритият урок по хандбал се проведе на многофункционалната спортна площадка със съдействието на преподавателите от СУ „Иван Вазов” Поморие и треньорите от Общински хандбален клуб „Поморие” – Александра Василева, Красимира Каръкова и Петя Митева. Повече от 70 ученици се включиха активно в играта и стриктно изпълняваха указанията на опитните хандбалисти. \r\nВсяко дете имаше възможност да се включи и в последвалия открит урок по борба, който изнесе лично легендарната Станка Златева. С помощта на Георги Вражев – треньор на поморийския клуб „Спартак”, тя загря младите състезатели и им демонстрира няколко ключови техники на тепиха. \r\nСпортът е здраве, сила, талант, разум и дисциплина. Дори и да не станем големи спортисти, спортът ще ни научи на много неща и ще ни помогне да стоим по-добре в обществото. Затова, деца, нека да спортуваме по-често и да бъдем активни! Това каза световната шампионка, в края на атрактивната си тренировка. \r\nКато благодарност за приноса в развитието на спорта, кметът Иван Алексиев връчи на Станка Златева специален плакет от Община Поморие. Плакет за Министерството на младежта и спорта бе връчен и на началника на кабинета Айлин Дахилова – Василева. Тя сподели, че се чувства изключително заредена от мероприятието и поднесе своите поздрави за организацията. \r\nЗа вложеното в откритите уроци старание и ентусиазъм учениците от СУ „Иван Вазов” Поморие получиха тениски, шапки и топки, осигурени от Министерството на младежта и спорта и от Община Поморие.", "date": "2018.10.15", "title": "Бургас: Поморие стана част от Европейската седмица на спорта #BeActive"}
{"url": "http://www.focus-news.net/news/2018/10/15/2578627/", "text": "Личности като Ботев липсват на българина, каза кметът на Карлово д-р Емил Кабаиванов. В предаването  „Без Ботев няма България“   на  Радио „Фокус“   той направи съпоставка с подема от преди 170 години, когато народът е припознавал своите водачи, защото им се е доверявал. Според него водач е този, който показва пътя за следване – като Васил Левски, Христо Ботев, Георги Раковски. “Има желаещи да оглавят институции, да управляват държавата, но знаете ли, какъв им е хоризонтът – ако можем да си изкараме мандата, ако може след това пак да сме в политическата върхушка, ако може да отидем на работа в ЕП или в ЕК, ако могат да създадат за нас даже място за комисар в ЕК, или да отидем на дипломатическа работа. Имат качества, но предпочитат да работят в своя полза и в полза на семействата си. Такива хора не могат да бъдат водачи”, обясни д-р Емил Кабаиванов. Той допълни, че дефицитът на водачи е една от причините държавата да се намира в положение, в което остават без отговор въпроси за бъдещето й след 20, 50 или 100 години. Д-р Кабаиванов предложи изработването на Национална доктрина като възможност за решение.", "date": "2018.10.15", "title": "Д-р Емил Кабаиванов: Личности като Ботев липсват на българина"}
{"url": "http://www.focus-news.net/news/2018/10/15/2578628/kmetat-na-plovdiv-ivan-totev-tsenata-na-biletite-za-gradskiya-transport-shte-ostane-bez-promyana-i-prez-sledvashtata-godina.html", "text": "Цената на билетите за градския транспорт и преференциалните карти в Пловдив ще остане без промяна и през следващата година. Това съобщи на пресконференция кметът на Пловдив Иван Тотев, предаде репортер на  Радио „Фокус”-Пловдив . Тотев поясни, че в бюджета на на Община Пловдив са осигурени 1 милион лева повече от миналата година, а държавата е увеличила с 500 000 лева и компенсациите на превозвачите, като това се прави, с цел стимулиране на гражданите да ползват приоритетно градския транспорт пред личните си автомобили, а със същата цел се обмисля още на 7-8 възлови кръстовища в Пловдив да бъдат създадени бус ленти. Така автобусите на градския транспорт ще се движат по-бързо и няма да влизат в задръствания. Община Пловдив вече има договор за актуализация на генералната карта за движение на градския транспорт, която трябва да бъде приета окончателно до края на годината. Кметът Иван Тотев каза още, че ще се работи и за подобряване на организацията на движението в града, като се въведат повече еднопосочни улици в районите. Предложенията за това трябва да бъдат внасяни от гражданите, а после ще бъдат подлагани на публично обсъждане. Чак след това ще бъде утвърдена генералната карта на градския транспорт.  \r\nТотев отбеляза също, че преминаване към електронно таксуване в Пловдив все още не е напълно възможно и това трябва да става плавно. По думите на кмета, дори когато системата за електронно таксуване се въведе на 100%, все още няма да е възможно това да стане. Причините за това са първо културата на гражданите да си закупуват билети и нежеланието на кондукторите да бъдат преназначени в контрольори. В момента кондукторите получават по около 1000 лева заплата, а възнаграждението на контрольорите ще бъде около 650 лева. Общината е направила опит да остави една цяла автобусна линия без контрольори, само на електронно таксуване, но се оказало, че хората не си закупуват билети и неплащането се увеличава. \r\nИван Тотев заяви още, че Община Пловдив прави всичко възможно до Нова година да приключи с ремонтите по улиците в града, с оглед на предстоящото домакинство на инициативата Европейска столица на културата. Идеята е ремонтите да не се отлагат за следващата година, когато ще има много културни събития и засилен трафик в града. „Всичко, което можем да направим като ремонти по главните булеварди, трябва да го направим сега”, каза Тотев. Очаква се до утре следобед да бъде отворен за движение бул. „6-ти септември“. Заради предстоящото асфалтиране на участъка от моста на Адата до кръстовището с бул. „Източен“ и кръговото там, движението на МПС по отсечката ще се осъществява без спиране с временна организация. „Искаме целият Асеновградски път да бъде пуснат за движение с двете ленти, а на пролет ще се положи износващият слой”, каза кметът на Пловдив. Вече има избран и изпълнител на кръговото кръстовище на караулката на този път. Идеята е всичките ремонти в Пловив да приключат до края на ноември. Единствено новият бул. „Северен“, който не е в чертите на града, ще бъде готов през пролетта на следващата година. \r\nЦветана ТОНЧЕВА", "date": "2018.10.15", "title": "Кметът на Пловдив Иван Тотев: Цената на билетите за градския транспорт ще остане без промяна и през следващата година"}
{"url": "http://www.focus-news.net/news/2018/10/15/2578629/nadzorniyat-savet-na-noi-utvardi-proekta-na-zakon-za-byudzheta-na-darzhavnoto-obshtestveno-osiguryavane-za-2019-g.html", "text": "На заседание Надзорният съвет на Националния осигурителен институт (НОИ) утвърди проекта на Закон за бюджета на държавното обществено осигуряване (ДОО) за 2019 г. В него са отразени параметрите на предвидените за следващата година социално-осигурителни политики в страната. Това съобщиха от  пресцентъра на НОИ.  В изпълнение на своите правомощия по Кодекса за социално осигуряване, членовете на съвета се запознаха със заложените в документа законови промени и подкрепиха с мнозинство направените предложения. Предстои съгласуването на проектозакона в Националния съвет за тристранно сътрудничество, приемането му от Министерския съвет и окончателното му гласуване в Народното събрание.", "date": "2018.10.15", "title": "Надзорният съвет на НОИ утвърди проекта на Закон за бюджета на държавното обществено осигуряване за 2019 г."}
{"url": "http://www.focus-news.net/news/2018/10/15/2578630/biser-mihaylov-oblasten-upravitel-na-blagoevgrad-polozhena-e-toploizolatsiya-i-hidroizolatsiya-na-sgradata-na-oblastnata-administratsiya-kato-e-izgradeno-i-led-osvetlenie.html", "text": "Положена е топлоизолация и хидроизолация на сградата на Областна администрация Благоевград, като е изградено и LED осветление. Това каза по време на официалната церемония по откриване на реновираната сграда на институцията областният управител Бисер Михайлов, предаде репортер на  Радио „Фокус“-Пирин . „За мен е удоволствие да открия реновираната сграда на Областна администрация- Благоевград. Проектът, който се казва „Зелени сгради за общо зелено бъдеще- Грийн“ , изпълнихме заедно с Източен планов район, катона територията на Република Македония беше реновирана и сградата на Община Кочан. Тук е мястото да благодаря на Министерство на регионалното развитие за подкрепата и съдействието при реализиране на този проект“, отбеляза Михайлов. Той благодаря на представителите от Македония за доброто сътрудничество, което са имали при изпълнение на този проект.“ Проектът е изключително добре реализиран и искам да отбележа ползите, които носи на територията на две страни. Изградихме прекрасни взаимоотношения между екипите на общините и сега се поздравяме с реализацията на проекта“, каза още Михайлов. \r\nЛора КАЛЧЕВА", "date": "2018.10.15", "title": "Бисер Михайлов, областен управител на Благоевград: Положена е топлоизолация и хидроизолация на сградата на Областната администрация, като е изградено и LED осветление"}
{"url": "http://www.focus-news.net/news/2018/10/15/2578632/varna-nezryashti-v-rabotosposobna-vazrast-ot-grada-nastoyavat-za-preferentsialni-karti-za-gradskiya-transport.html", "text": "Членове на Организацията на незрящите във Варна настояват градската управа да отпусне карти на преференциални цени за градския транспорт. В момента тези хора са изолирани в домовете си, защото нямат възможност да плащат за транспорт. Това каза в интервю за  Радио „Фокус“ – Варна  във връзка с Международния ден на белия бастун – Христо Шипанов от Дома на културата на слепите в града. Според него преди две години хората в така наречената трудоспособна възраст, не само пенсионерите са можели да пътуват евтино с градските линии. Възможността им обаче била отнета с мотива, че се чака новата транспортна схема на града.  \r\n„Проблемът на незрящите във Варна с градския транспорт е доста сериозен. Става въпрос за около 300 човека. Повечето от тези хора нямат средства, издържат се единствено със социалните си пенсии, а за да стигнат до лекар или до Центровете за социална рехабилитация трябва да сменят два автобуса“, коментира Христо Шипанов. По думите му без транспорт тези се обричат на изолация – не могат да посещават дори Дома на културата и участват в спортни и развлекателни игри, в културно-масови мероприятия. Според представителя на организацията на незрящите в града, слепите все пак могат да ползват общинските микробуси за хора с увреждания. Но това според него е излишно, тъй като всеки незрящ е обучен по обигран маршрут да се придвижи от дома си до спирката и с малко допълнителна помощ да се придвижи до конкретното място, до което трябва да стигне. „Тук говорим за самостоятелен начин на живот и мобилност“, каза още Христо Шипанов. \r\nДиана СТОЕВА", "date": "2018.10.15", "title": "Варна: Незрящи в работоспособна възраст от града настояват за преференциални карти за градския транспорт"}
{"url": "http://www.focus-news.net/news/2018/10/15/2578614/korneliya-ninova-bsp-nadyavam-se-debatat-po-vota-na-nedoverie-da-ne-se-elementarizira-do-nivo-da-se-obvinyava-nash-kolega-absolyutno-nevyarno.html", "text": "Надявам се дебатът по вота на недоверие да не се елементаризира до ниво да се обвинява наш колега абсолютно невярно. Това каза лидерът на БСП Корнелия Нинова пред журналисти след внасяне на вота на недоверие към кабинета „Борисов“ 3, предаде репортер на  Агенция „Фокус“ . Нинова заяви, че вотът вече е започнал да се изражда до използване на елементарни, жълти, лични нападки към нейни колеги. Тя даде за пример народния представител от ПГ на „БСП за България“ проф. Георги Михайлов и одитите във Националната специализирана болница за активно лечение на хематологични заболявания, свързани с периода, в който той е бил начело на болницата. „Тази вина, която хвърлят върху проф. Михайлов, се отнася за негови предци в болницата“, каза Нинова.  \r\nЛидерът на БСП поясни, че състоянието в сектор „Здравеопазване“ вече е такова, че няма време за отлагане. По думите ѝ  политиката на ГЕРБ представлява тежко отстъпление от конституционното задължение на социалната държава да гарантира достъп до здравеопазване на всеки свой гражданин.  \r\n„Нашите политически опоненти през цялото време внушават, че това е вот за намерения, което не е вярно. Вот се внася за провал на политика, т.е . за настоящото състояние на здравеопазването и за политиката, което това правителство провежда вече две години. За да бъде съществен вотът, ние отговаряме на другото им обвинение, че никога БСП не внася алтернатива. Сега я имат. Изписана е не само във „Визия за България“, а и в мотивите към вота“, заяви Нинова.  \r\nДеница КИТАНОВА", "date": "2018.10.15", "title": "Корнелия Нинова, БСП: Надявам се дебатът по вота на недоверие да не се елементаризира до ниво да се обвинява наш колега абсолютно невярно"}
{"url": "http://www.focus-news.net/news/2018/10/15/2578635/mvnr-vanshnite-ministri-ot-es-obsadiha-referenduma-v-makedoniya-i-izborite-v-bosna-i-hertsegovina-i-prieha-novi-sanktsii-za-izpolzvane-na-himichesko-orazhie.html", "text": "Външните министри от ЕС обсъдиха миграцията, Либия, референдума в Република Македония, изборите в Босна и Херцеговина. Те приеха нови санкции за използване на химическо оръжие. Това съобщиха от пресцентъра на  Министерството на външните работи . Участие в редовното заседание на Съвета „Външни работи“, което се проведе днес в Люксембург, взе и заместник-министър председателят и министър на външните работи Екатерина Захариева. Външните аспекти на миграцията, Либия, Централноафриканската република и Венецуела бяха основните теми в дневния ред. Министрите обсъдиха още ситуацията в Република Македония след референдума, резултатите от изборите в Босна и Херцеговина, изчезването на журналиста Джамал Хашоги. Те приеха нови санкции срещу употребата на химическо оръжие.  \r\nМинистрите изслушаха Върховния комисар на ООН за бежанците Филипо Гранди и генералния директор на Международната организация по миграция Антониу Виторину. Беше изразена подкрепа за засилване на партньорствата със страните на произход и транзит и потвърден ангажиментът на ЕС за справянето с причините за миграцията. Бе поставен специален фокус на сътрудничеството с Африка и изпълнението на Съвместния план за действие от Валета. Миграцията е и сред темите от дневния ред на Европейския съвет на 18 октомври.  \r\n В дискусията си по Либия министрите на външните работи призоваха за постигането на трайно примирие между враждуващите фракции и потвърдиха подкрепата си за усилията на специалния представител на ООН Гасан Саламе за напредък в политическия процес и създаването на необходимите условия за провеждането на президентски и парламентарни избори.  \r\n„По отношение на Либия ние не само трябва да говорим в един глас, но и да действаме така. През последните два месеца посрещнах в София външните министри на Либия, Тунис и Мароко, разговарях с либийския колега в Ню Йорк - и получих едно и също послание: нека да оставим повече поле за действие на самите либийци в търсене на решение, нека процесът бъде воден от тях”, заяви Екатерина Захариева.  \r\nСъветът обсъди и ситуацията в Централноафриканската република. В потвърждение на ангажимента  на ЕС към стабилизирането на страната, тренировъчната мисия на ЕС в ЦАР ще бъде засилена с допълнителен компонент в подкрепа на силите за сигурност.  \r\nМинистрите изразиха притеснение от дълбоката криза във Венецуела, която все повече застрашава регионалната стабилност. Обсъдиха възможностите на ЕС за помощ по хуманитарната криза, както и перспективите за надежден политически процес в страната. В края на дискусията бе прието съвместно изявление.  \r\nВ допълнение, министрите накратко засегнаха темите за Мианмар, рисковете от политическа дестабилизация след проведените в Босна и Херцеговина избори и кибер-атаката срещу Организацията за забрана на химическите оръжия. В деня на ключовия вот в парламента на Република Македония, Съветът отправи призив за зрялост, като припомни високия залог за страната и нейните граждани.    \r\nСъветът прие нов режим на ограничителни мерки срещу използването и разпространението на химическо оръжие. Така ЕС вече ще може да налага санкции на лица и организации, които участват в разработването и използването на химическо оръжие в която и да е част на света, независимо от тяхната националност и местоположение.  \r\nОграничителните мерки са насочени и към лицата и организациите, които предоставят финансова, техническа или материална подкрепа за разработване на химическо оръжие.  \r\nСанкциите се изразяват в забрана за пътуване до държави от ЕС и замразяване на активи за лица и образувания. В допълнение, на лица и образувания от ЕС е забранено да предоставят средства на посочените лица и образувания в списъка за санкции.  \r\nВърховният представител на Съюза по въпросите на външните работи и политиката за сигурност Федерика Могерини повдигна и въпроса с изчезването на журналиста Джамал Хашоги в Турция и изрази надежда този въпрос да бъде изяснен докрай със съдействието, което вече оказват саудитските власти.  \r\nСлед Съвета се проведе също Годишната среща на министрите на външните работи от ЕС и страните от Източното партньорство. Беше направен преглед на изпълнението на 20-те цели за 2020 г., приети на Срещата на върха през ноември 2017 г. Захариева подчерта стратегическия интерес на ЕС от изграждането на демократично, стабилно и проспериращо пространство на Източното партньорство. Тя отдаде и специално значение на разширяването на Европейската транспортна мрежа към шестте партньора и укрепването на енергийната свързаност.", "date": "2018.10.15", "title": "МВнР: Външните министри от ЕС обсъдиха референдума в Македония и изборите в Босна и Херцеговина, и приеха нови санкции за използване на химическо оръжие"}
{"url": "http://www.focus-news.net/news/2018/10/15/2578631/washington-examiner-donald-tramp-izprashta-mayk-pompeo-na-sreshta-sas-sauditskiya-kral.html", "text": "Държавният глава на САЩ Доналд Тръмп изпраща държавния секретар Майк Помпео в Рияд, където трябва да проведе среща с краля на Саудитска Арабия Салман във връзка с изчезването на журналиста Джамал Кашоги, съобщава американското издание  Washington Examiner . \r\n„Току-що разговарях с краля на Саудитска Арабия, който отрича да знае каквото и да било за съдбата на нашия саудитския ни гражданин. Той каза, че работят в тясно сътрудничество с Турция, за да намерят отговор. Веднага изпращам нашия държавен секретар да се срещне с краля!“, обяви Тръмп чрез пост в социалната мрежа „Туитър“.  \r\nХашоги, кореспондент на The Washington Post изчезна на 2 октомври, след като влезе в консулството на Саудитска Арабия в Истанбул, за да получи необходимите документи, за да се ожени за годеницата си – турска гражданка.  \r\nТръмп неотдавна предупреди Саудитска Арабия за „тежко наказание\", ако се окаже, че Рияд има нещо общо със смъртта на Хашоги.  На свой ред Салман заяви, че ще отговори на санкциите на САЩ „още по-тежко“, ако администрацията на Тръмп предприеме действия срещу Рияд. \r\nОман, Бахрейн, Йордания, Ливан, Обединените арабски емирства, Египет и Палестинската автономия публикуваха изявления в неделя, изразяващи солидарност и подкрепа за Саудитска Арабия. Тереза Герова", "date": "2018.10.15", "title": "Washington Examiner: Доналд Тръмп изпраща Майк Помпео на среща със саудитския крал"}
{"url": "http://www.focus-news.net/news/2018/10/15/2578636/burgas-vazstanoveno-e-dvizhenieto-pri-km-357-v-posoka-sofiya-na-avtomagistrala-trakiya-v-uchastaka-vetren-balgarovo.html", "text": "Възстановено е движението при км 357 в посока София на автомагистрала \"Тракия\" в участъка Ветрен - Българово. Това съобщиха от пресцентъра на  Агенция \"Пътна инфраструктура\" .", "date": "2018.10.15", "title": "Бургас: Възстановено е движението при км 357 в посока София на автомагистрала \"Тракия\" в участъка Ветрен - Българово"}
{"url": "http://www.focus-news.net/news/2018/10/15/2578617/aleksandar-ivanov-ot-gerb-za-vota-na-nedoverie-za-poreden-pat-sme-svideteli-na-tova-che-bsp-zhiveyat-v-druga-darzhava-i-v-paralelna-vselena.html", "text": "За пореден път сме свидетели на това, че БСП живеят в друга държава и в паралелна вселена. Това каза народният представител от ПГ на ГЕРБ Александър Иванов, след като БСП внесе в парламента вота на недоверие към кабинета „Борисов“ 3 на тема „Здравеопазване“, предаде репортер на  Агенция „Фокус“ . „Днес станахме свидетели на така дългоочакваният и анонсиран вот на недоверие на тема „Здравеопазване“. За пореден път ставаме свидетели как БСП живеят в друга държава, в друга паралелна вселена“, каза Иванов. Той посочи, че от БСП повтарят една и съща мантра, че нещо не се развива и че не се търси реформа. По думите му вместо да изброяват колко здравни министри и шефове на НЗОК е имало по времето на правителството на Бойко Борисов, от БСП са можели да си направят сметка колко пари е дал кабинетът „Борисов“ 3 за здравеопазване и за реформирането му, както и колко болници са били преоборудвани.  \r\nДеница КИТАНОВА", "date": "2018.10.15", "title": "Александър Иванов от ГЕРБ за вота на недоверие: За пореден път сме свидетели на това, че БСП живеят в друга държава и в паралелна вселена"}
{"url": "http://www.focus-news.net/news/2018/10/15/2578637/sluzhiteli-na-nekorektni-rabotodateli-se-oplakaha-na-ombudsmana-maya-manolova-che-sadat-bavi-delata-za-nesastoyatelnost.html", "text": "Омбудсманът Мая Манолова организира днес среща в институцията на обществения защитник с бивши служители на авиокомпания „Ер Виа“, които я сезираха за неизплатените си с месеци трудови възнаграждения и обезщетения. Това съобщиха от  пресофиса на омбудсмана.  На нея присъстваха още директорът на Фонд „Гарантирани вземания на работниците и служителите“ при несъстоятелност на работодателя  Ваня Борисова и Теодора Дичева - директор на правната дирекция към Изпълнителна агенция „Главна инспекция по труда“.     \r\nСлужителите на авиокомпания „Ер Виа“ потърсиха съдействието на  омбудсмана за ускоряване на процедурата за откриване на производство по несъстоятелност на търговското дружество, за да могат да получат дължимите си заплати от Фонд „Гарантирани вземания на работниците и служителите“ при несъстоятелност на работодателя.    \r\nХората са притеснени, че делото за несъстоятелност към фалиралата авиокомпания е отлагано неколкократно от Софийски градски съд. От друга страна отговорните институции не могат да си свършат работата докрай, тъй като бившият работодател е неоткриваем. Същевременно до изтичане на 3-годишния срок за получаване на пълния размер на дължимите трудови задължения остава по-малко от година, за да предявят искане към Фонда. \r\nМанолова се ангажира да се срещне с председателя на Софийския градски съд Десислава Попколева, за да я информира, че това не е изолиран случай и че в институцията постъпват сигнали на гражданите за забавяне на делата по несъстоятелност,  в резултат,  на което те могат да изпуснат срока за подаване през НОИ на искова молба към Фонд „Гарантирани вземания на работниците и служителите. \r\nМиналата седмица в институцията омбудсманът се срещна и със служители на „Макс Телеком“ ООД, които също я алармираха за този сериозен проблем, заради което на практика не могат да се възползват от законодателните промени,  инициирани от Манолова, с които до момента над 3 178 души са си получили невзетите заплати и обезщетения от Фонд „Гарантирани вземания на работниците и служителите. \r\n„Докато тръгне делото бившият ни работодател прехвърля активите си към друга авиокомпания – „Виа Еъруейс“. Той го е правил и друг път“, каза бившата служителка на „Ер Виа“ Петя Георгиева, като допълни, че работниците не искат да „висят на държавата“, а да си вземат честно заработените пари. \r\nОмбудсманът проведе разговор с изпълнителния директор на Националната агенция за приходите Галя Димитрова и договори институциите съвместно да координират действията си за разрешаване на заплетени казуси от този характер.", "date": "2018.10.15", "title": "Служители на некоректни работодатели се оплакаха на омбудсмана Мая Манолова, че съдът бави делата за несъстоятелност"}
{"url": "http://www.focus-news.net/news/2018/10/15/2578619/aleksandar-ivanov-gerb-bsp-tarseha-dosta-vreme-koy-da-im-napishe-motivite-za-vota-na-nedoverie.html", "text": "БСП търсеха доста време кой да им напише мотивите за вота на недоверие, но явно не са намерили  експертния състав. Това каза народният представител от ПГ на ГЕРБ Александър Иванов, след като БСП внесе в деловодството на парламента вота на недоверие към кабинета „Борисов“ 3 на тема „Здравеопазване“, предаде репортер на  Агенция „Фокус“ . „При проведените срещи малко избирателно подходиха, защото са се срещнали само с представителите на малките общински болници“, каза Иванов във връзка с извънпарламентарните консултации на БСП по вота на недоверие. \r\nПо думите му в България има съсловия на областните болници, на университетските и на частните, както и на специализираните, но никой от опозицията не е потърсил тяхното мнение. Иванов изтъкна, че Министерство на здравеопазването обаче са потърсили тяхното мнение.  \r\nДеница КИТАНОВА", "date": "2018.10.15", "title": "Александър Иванов, ГЕРБ: БСП търсеха доста време кой да им напише мотивите за вота на недоверие"}
{"url": "http://www.focus-news.net/news/2018/10/15/2578639/natsionalniyat-savet-za-tristranno-satrudnichestvo-shte-provede-zasedanie.html", "text": "Националният съвет за тристранно сътрудничество ще проведе заседание във вторник, 16 октомври, от 11.00 часа в сградата на Министерския съвет. Това съобщиха от  правителствената информационна служба.   \r\nНа заседанието ще бъде обсъден проектът на Закон за хората с увреждания, внесен от министъра на труда и социалната политика.", "date": "2018.10.15", "title": "Националният съвет за тристранно сътрудничество ще проведе заседание"}
{"url": "http://www.focus-news.net/news/2018/10/15/2578621/b92-sarbiya-aleksandar-vuchich-predupredi-razgovorite-za-kosovskata-armiya-predizvikvat-strah-sred-sarbite.html", "text": "Информацията за преобразуване на Косовските сили за сигурност (КСС) в армия са източник на страх за сърбите. Това предупреди държавният глава на западната ни съседка Александър Вучич, като призна, че Белград се намира в затруднено положение, предава сръбската медия  B92 . \r\nСпоред Вучич „някои от нашите западни партньори работят буквално с ръце и крака, за да направят Косово член на Интерпол\". Затова външният министър Ивица Дачич ще направи няколко визити тази седмица, допълни сръбският президент, без да разкрива допълнителни детайли в тази връзка. \r\n„Да оставим хората без подкрепата на държавата, няма да направим това - ще направим ли всичко, за да избегнем такова безотговорно поведение? Да, ще го направим\", увери Вучич, добавяйки, че Сърбия „се надява да продължи поне някакъв диалог, за да избегне подобни страхове\". Тереза Герова", "date": "2018.10.15", "title": "B92 (Сърбия): Александър Вучич предупреди: Разговорите за косовската армия предизвикват страх сред сърбите"}
{"url": "http://www.focus-news.net/news/2018/10/15/2578640/ministarat-na-obrazovanieto-i-naukata-krasimir-valchev-shte-uchastva-v-diskusiya-posvetena-na-kadrovo-obezpechavane-na-balgarskoto-obrazovanie-na-16-oktomvri.html", "text": "Министърът на образованието и науката Красимир Вълчев ще участва в дискусия, посветена на кадрово обезпечаване на българското образование. Това съобщиха от пресцентъра на  МОН . Събитието ще се състои на 16 октомври 2018 година от 10.00 часа в столичното 18 СОУ „Уилям Гладстон“ и ще постави акцент върху осигуряването на учителската професия с достатъчно подготвени и мотивирани специалисти, квалификацията на педагогическия персонал и възможностите за кариерно развитие.  \r\nВ дискусията ще участват експерти, представители на синдикатите, академичните среди и неправителствения сектор.", "date": "2018.10.15", "title": "Министърът на образованието и науката Красимир Вълчев ще участва в дискусия, посветена на кадрово обезпечаване на българското образование на 16 октомври"}
{"url": "http://www.focus-news.net/news/2018/10/15/2578638/dots-d-r-todor-chobanov-zam-kmet-na-sofiya-nay-dobriyat-variant-za-kashtata-muzey-na-peyo-yavorov-e-da-stane-publichna-obshtinska-ili-darzhavna-sobstvenost.html", "text": "Най-добрият вариант за къщата на поета Пейо Яворов е да стане публична общинска или държавна собственост. Това каза за дневния блок „Добър ден“ на  Радио „Фокус“  зам.-кметът на София по направление “Култура, образование, спорт и превенция на зависимости” доц. д-р Тодор Чобанов. Той обясни, че това може да стане като къщата бъде закупена чрез процедура или чрез директно споразумение със собственика и заинтересованите страни. \"Общината е изправена пред множество предизвикателства едното, от които е необходимостта от незабавна намеса от типа на конструктивното укрепване и дейности по консервация и реставрация на сградата\", каза още той. „Къщата е от национално значение, свързана е с една от най-важните личности в българската култура. Като част от литературния музей и като важен елемент от духовния и културен пейзаж на столицата, трябва да направим всичко възможно, за да съхраним тази знакова старина. Говорим не само за съхраняването на музея с неговите функции, оригинални вещи и обзавеждане от онази епоха преди повече от век. Става въпрос и за физическото съхраняване на постройката, която за съжаление във втората половина на 20 век е била предмет на необмислени въздействия“ обясни той. Доц. д-р Тодор Чобанов обясни, че в момента къщата може да бъде посещавана. \"Друга сграда с подобна съдба е къщата музей на Христо Смирненски, която след дългогодишни спорове през 2012 година е стана държавна собственост\", припомни той. Доц. Чобанов каза още, че за  къщата на Райна Княгиня в София също са предприети дейности за реставрацията, като фокусът ще падне върху следосвобожденските й години.", "date": "2018.10.15", "title": "Доц. д-р Тодор Чобанов, зам.-кмет на София: Най-добрият вариант за къщата музей на Пейо Яворов е да стане публична общинска или държавна собственост"}
{"url": "http://www.focus-news.net/news/2018/10/15/2578641/petya-naydenova-obshtina-karlovo-mladite-hora-ne-si-predstavyat-robstvoto-zashtoto-nikoga-ne-sa-bili-zavisimi.html", "text": "Младите хора не си представят робството, защото никога не са били зависими. Това каза за предаването „Без Ботев няма България“ на  Радио „Фокус“  Петя Найденова, директор на Дирекция „Хуманитарни и социални дейности” към Община Карлово във връзка с проведения Национален конкурс „Свобода или смърт юнашка“, посветен на делото на поета и революционер Христо Ботев. Младите хора приемат идеалистично това, за което са загинали Ботев, Левски и останалите български революционери, обясни тя. Съвременните хора възприемат свободата като даденост, каза Найденова и уточни, че за тях е все още трудно да осъзнаят, че в миналото физическата битка е отстоявала духовността. “Младите българи са патриоти чисто емоционално. Гордостта на по-голмите ученици (8-12 клас) от това, че са наследници на Ботев, че в тях има нещо ботевско, ги кара да бъдат не просто емоционално горди, но и осъзнато горди. В по-високата възрастова група децата не просто познават биографията на революционера, познават публицистиката, в произведенията си използват цитати от негови публицистични творби, включително и от вестник „Дума на българските емигранти“. Те имат култура на четене на Ботев и неговите творби. Не е просто наизустяване, а е осъзнаване на начина, по който е искал да прокара идеята си за национално освобождение”, каза Петя Найденова. Тя обясни, че в конкурса за рисунки младите хора изобразяват делото на Христо Ботев както чрез портретни, така и чрез идейни творби. Духовната свобода прозира в произведенията на творците, допълни тя. Наградите от Националния конкурс „Свобода или смърт юнашка“ ще бъдат връчени на 1 ноември в деня на народните будители.", "date": "2018.10.15", "title": "Петя Найденова, община Карлово: Младите хора не си представят робството, защото никога не са били зависими"}
{"url": "http://www.focus-news.net/news/2018/10/15/2578643/veliko-tarnovo-obshtinata-e-vodesht-partnyor-po-proekt-po-koyto-shte-bade-organiziran-bazar-za-zanayatchii-ot-dvete-strani-na-reka-dunav-v-krayova.html", "text": "Базар за занаятчии от двете страни на река Дунав ще се проведе в румънския град  Крайова. Събитието е част от проекта „FairDeal“ с водещ партньор Община Велико Търново. От пресцентъра Общината съобщиха за  Радио „Фокус“ – Велико Търново , че двудневният форум ще се състои на 20 и 21 октомври.  \r\n„FairDeal“ е мрежа – платформа за бърза доставка на уникални занаятчийски продукти в района на трансграничното сътрудничество“, с водеща организация Община Велико Търново и партньори – Асоциация „Диманш“(Румъния) (DA), Двустранна Българо-Румънска Търговска Камара (България) (BCCBR) и Национален театър „Марин Сореску“ – Крайова (Румъния). \r\nУчастие могат да вземат производители на кулинарни и стопански продукти, както и занаятчии от двете страни на р. Дунав, включително от Велико Търново и целия регион, уточняват от Общината. В Крайова те могат да представят част от своите изделия и да установят контакти с техни колеги и с представители на малкия и средния бизнес от Румъния. Участието в базара е безплатно. \r\nВ края на ноември същият по рода си двудневен занаятчийски базар ще бъде организиран и във Велико Търново. \r\nПо време на двете събития ще бъде представена и първата по рода си платформа за електронна търговия чрез виртуални магазини за занаятчийски продукти „FairDeal“. Създаването на иновативната маркетинг система е финансирана по Програма Interreg V-A Румъния – България 2014-2020, по приоритетна ос 4 – „Квалифициращ и приобщаващ регион“. \r\nМария НЕДЕВА", "date": "2018.10.15", "title": "Велико Търново: Общината е водещ партньор по проект, по който ще бъде организиран базар за занаятчии от двете страни на река Дунав в Крайова"}
{"url": "http://www.focus-news.net/news/2018/10/15/2578623/aleksandar-ivanov-pravitelstvoto-na-gerb-i-obedineni-patrioti-e-edinstvenoto-koeto-se-angazhira-s-problemite-v-zdraveopazvaneto-i-tseli-podobryavaneto-na-sistemata.html", "text": "Правителството на ГЕРБ и „Обединени патриоти“ е единственото, което се ангажира с проблемите в здравеопазването и цели като приоритет подобряването на системата. Това каза народният представител от ПГ на ГЕРБ Александър Иванов след като БСП внесе в деловодството на парламента вот на недоверие към кабинета „Борисов“ 3 на тема „Здравеопазване“, предаде репортер на  Агенция „Фокус“ . „Дебатът за нас е важен и стойностен, защото здравеопазването и здравето на българските граждани е приоритет“, заяви още Александър Иванов. По думите му дебатът по вота ще е тази или следващата седмица и тогава ще се чуе отговорът на всички въпроси по темата.  \r\nДепутатът от ГЕРБ заяви, че моделът на здравеопазването у нас не се подобрява само с пари и може би системата има нужда от рестарт. Александър Иванов припомни, че в момента се провежда търгът за електронна здравна система, която цели всичко да се цифровизира, за да може да има електронно здравно досие и всеки български гражданин да има електронна здравна рецепта. Той подчерта, че ГЕРБ са въвели здравната карта, която регламентира разкриването на нови болнични заведения и нови клинични пътеки, които са съобразени с местното население. Иванов обясни, че тече процедура за подмяната на всички линейки на Бърза помощ. „Така или иначе обявената реформа от Министерство на здравеопазването търси широк консенсус. Ние ще намерим тази формула при широко обществено обсъждане“, заяви още Иванов.     \r\nСпоред него проведената по-рано срещата между БСП и Българския лекарски съюз е била проформа, тъй като по това време от БСП сигурно вече са били готови с мотивите по вота за недоверие. „Здравната услуга в България се доставя и от стоматолози, от сестрински състав, от фармаколози“, отбеляза още Иванов.  \r\nДеница КИТАНОВА", "date": "2018.10.15", "title": "Александър Иванов: Правителството на ГЕРБ и „Обединени патриоти“ е единственото, което се ангажира с проблемите в здравеопазването и цели подобряването на системата"}
{"url": "http://www.focus-news.net/news/2018/10/15/2578642/faz-zalozhnicheskata-situtsiya-v-kyoln-izvarshitelyat-e-zaloven.html", "text": "След няколкочасово напрежение ситуацията на централната железопътна гара в рейнския град Кьолн е поставена под контрол – жена, взета за заложница в аптека, е освободена, а извършителят – заловен, съобщава националният ежедневник  Die Frankfurter Allgemeine Zeitung . \r\nСъобщава се, че мъжът е тежко пострадал, а неговата жертва има леки наранявания.  \r\nСлед установяването на контакт с мъжа, полицията е успяла да проникне в аптеката в сградата на гарата и да освободи заложницата. Операцията наложи евакуацията на гарата, преустановяване на железопътния транспорт и почти целия трафик в центъра на града.  Тереза Герова", "date": "2018.10.15", "title": "FAZ: Заложническата ситуация в Кьолн – извършителят е заловен"}
{"url": "http://www.focus-news.net/news/2018/10/15/2578634/kanal-5-makedoniya-zasedanieto-v-makedonskiya-parlament-prodalzhava-chetiri-chasa-kvalifitsiranoto-mnozinstvo-ostava-pod-vapros.html", "text": "Заседанието в македонския парламент с единствена точка в дневния ред – промените в Конституцията, продължава четири часа, предава скопската телевизия  „Канал 5“ , като допълва, че постигането на квалифицирано мнозинство все още е под въпрос. \r\nВласт и опозиция имат диаметрално противоположни позиции по въпроса за измененията в Основния закон на страната и към настоящия момент няма ясни сигнали, че коалицията на премиера Зоран Заев може да осигури необходимото мнозинство.  Тереза Герова", "date": "2018.10.15", "title": "„Канал 5“ (Македония): Заседанието в македонския парламент продължава четири часа, квалифицираното мнозинство остава под въпрос"}
{"url": "http://www.focus-news.net/news/2018/10/15/2578644/sport-simona-halep-si-osiguri-zavarshvane-na-sezona-kato-nomer-edno-v-sveta.html", "text": "За втора поредна година Симона Халеп си гарантира завършване на сезона начело в световната ранглиста.  \r\nНа 9 октомври 2017 г. Халеп стана 25-тата тенисистка, която се изкачва до номер едно в класацията. В края на настоящия сезон румънката ще има 53 седмици на върха, което я поставя на четвърто място по прекарани седмици като световна номер едно сред активните играчи. \r\nТази година Халеп спечели три титли и игра на финалите на още два турнира.  Отличието си за номер едно в края на годината ще й бъде връщено на специална церемония на заключителния турнир в Сингапур.", "date": "2018.10.15", "title": "Спорт: Симона Халеп си осигури завършване на сезона като номер едно в света"}
{"url": "http://www.focus-news.net/news/2018/10/15/2578633/motivite-kam-vneseniya-ot-bsp-vot-na-nedoverie-kam-pravitelstvoto-na-tema-zdraveopazvane.html", "text": "Системата на здравеопазване е неефективна и неефикасна и в нея съществуват корупционни практики и нерегламентирани обвързаности, които не гарантират конституционното право на достъп на българските граждани до медицинска помощ. Според БСП провежданата от правителството на ГЕРБ и Обединени патриоти политика в сферата на здравеопазването е хаотична и неадекватна и не само, че не допринася за решаването на проблемите на българското здравеопазване, но и ги задълбочава. Това се посочва в мотивите към третия вот на недоверие срещу кабинета „Борисов 3”, внесен от БСП на тема „Здравеопазване“.  Агенция „Фокус“  публикува пълния текст на мотивите към вота без редакторска намеса.  \r\nКонституцията на Република България постановява в своя чл. 52, ал. 1, че „Гражданите имат право на здравно осигуряване, гарантиращо им достъпна медицинска помощ, и на безплатно ползване на медицинско обслужване при условия и по ред, определени със закон.”. Тази разпоредба гарантира на всеки здравно осигурен български гражданин свободен достъп до безплатна медицинска помощ и всякакви допълнителни финансови условия са конституционно недопустими.  \r\nТова че Конституцията не се изпълнява в тази й част е констатирано от самия Министерски съвет, който в Раздел 1.3.3 „Здравни аспекти на социална сигурност” на своя Доклад за състоянието на националната сигурност за 2017г. пише „Прилаганите управленски подходи и решения през 2017г. в областта на здравеопазването не доведоха до забележими за обществото резултати в справяне с предизвикателствата пред социалната сигурност, подобряване качеството на предоставените медицински услуги на населението, стабилизиране на системата на здравеопазването и чувството на морална удовлетвореност на работещите в нея. Функционирането на системата на здравеопазването все още не позволява да се постигне търсената ефективност и ефикасност от нарастването на бюджета в сектора”. И още „През 2017г. не се регистрира напредък в отстраняването на предпоставките за корупция и нерегламентирани обвързаности при освидетелстването на пациентите за трайна неработоспособност, което води до натоварване на осигурителната система. Проблемът със събираемостта на вноските за здравно осигуряване и големия процент неучастващи в осигурителния процес остана нерешен”, а „Неравномерното териториално разпределение на общопрактикуващи лекари и специалисти продължава да ограничава достъпа на част от населението до здравни услуги”. С други думи правителството само констатира, че системата на здравеопазване е неефективна и неефикасна, че в нея съществуват корупционни практики и нерегламентирани обвързаности и че конституционното право на достъп на българските граждани до медицинска помощ не е гарантирано. И днес най-безогледно правителството на ГЕРБ и ОП предлага хората, чиито права са нарушени да плащат допълнително, за да финансират една компрометирана система.  \r\nПолитиката, провеждана от правителството на ГЕРБ и ОП в сферата на здравеопазването не само, че не допринася за решаването на проблемите на българското здравеопазване, но и ги задълбочава. Тази политика може да бъде определена с две думи – хаотична и неадекватна. \r\nТова че ГЕРБ са особено непоследователни в политиката по здравеопазване ясно си проличава по кадровата им политика. За годините, през които са на власт на постовете си скоростно се изредиха 9 министъра на здравеопазването и 8 управителя на Националната здравноосигурителна каса. Заслужава си да припомним техните имена и кратки мандати, най-малкото защото всеки един от тях може да бъде разглеждан сам по себе си като провал.  \r\nМинистри на здравеопазването през мандатите на ГЕРБ: \r\n1. Божидар Нанев – 27.07.2009г – 21.04.2010г. \r\n2. Анна –Мария Борисова – 21.04.2010г. – 29.09.2010г. \r\n3. Стефан Константинов – 6.10.2010г. – 15.03.2012г. \r\n4. Десислава Атанасова – 21.03.2012г. – 13.03.2013г. \r\n5. Николай Петров – 13.03.2013г. – 29.05.2013г. /служебен кабинет Росен Плевнелиев/ \r\n6. Мирослав Ненков – 6.08.2014г. – 7.11.2014г. /служебен кабинет Росен Плевнелиев/ \r\n7. Петър Москов – 7.11.2014г. – 27.01.2017г. \r\n8. Николай Петров – 4.05.2017г. – 10.11.2017г. \r\nУправители на НЗОК през мандатите на ГЕРБ: \r\n1. Александър Огнянов – 3.11.2009г. – 12.02.2010г.  \r\n2. Жени Начева – 12.02.2010г. – 23.04.2010г.  \r\n3. Нели Нешева – 4.05.2010г. – 28.02.2012г. \r\n4. Мариана Василева – 23.02.2012г. – 3.04.2012г. \r\n5. Пламен Цеков – 3.04.2012г. – 9.07.2013г. \r\n6. Глинка Комитов – 12.03.2015г. – 30.06.2017г. \r\n7. Камен Плочев – 18.08.2017г. – 24.06.2018г.  \r\nЗа това, че провежданата от ГЕРБ политика в областта на здравеопазването е неадекватна може да се съди по общоприетите и неоспорими констатации, които могат да бъдат обобщени както следва:  \r\nБяха извършени промени, които днес се оценяват като катастрофални – децентрализацията на търговете за медикаменти, въведена от ГЕРБ през 2009г.; нарояването на огромен брой лечебни заведения без всякаква нужда основно в три големи града в България, където се концентрира 80 % от болничния потенциал на страната; двойно увеличение на броя /над 3 млн./ на хоспитализации през последните 10 г., при намаляване на човешкия контингент с около милион. България се намира на последно място сред страните на ЕС по всички основни показатели, характеризиращи здравеопазването – ниво на смъртност /15.5 на хиляда, най-висока в Европейския съюз/, ниво на детска смъртност /6.4 на хиляда, 2 пъти по-висока от средната за Европейски съюз/, средна продължителност на живота /78.4 за жени, 71.26 за мъже – най-ниска в Европейския съюз/.     \r\nИ публичните и частните разходите за здравеопазване в България се увеличават непрекъснато, за да достигнат близо 9 млрд. лв., като от тях около 4 млрд. лв. излизат от джоба на българските граждани. Стойност на частните разходи, която драстично надвишава препоръчителната граница на Световната здравна организация от 15 – 20 % частни разходи.   \r\nНа практика българското здравеопазване се превърна в аритметичен сбор от търговски субекти, натоварващ обществото с пъти повече разходи за здравеопазване, чието качество се движи в обратна посока. Идеята за по-малко държава и повече пазар доведе до липса на всякаква държавност. Вместо развитие и усъвършенстване на системата в интерес на болния човек, резултатът е изтласкване на пациента и неговите интереси в периферията на системата, неудовлетвореност на лекарите и на медицинските специалисти, и поставянето в центъра на чисто търговски интереси. С други думи разгром на общественото здравеопазване и тежко комерсиализиране на цялата система. \r\nИзкривената форма на управление на финансирането чрез клинични пътеки, остойностени по абсолютно непрофесионален начин и без никаква връзка с реалните стойности на медицинските дейности, доведе до парадокса същите да бъдат оценявани не като „целесъобразни“, „полезни“, „животоспасяващи“, а като „печеливши“ и „непечеливши“. Това доведе след себе си „откритието“, че в областните болници изникват печеливши частни структури, които на практика изсмукват ресурса на НЗОК, а и на съответното лечебно заведение.  \r\nЛипсват всякакви регламенти за какво пациентът трябва да доплаща когато боледува. Той е натоварен с плащането за избор на лекар и медицински екип, а сега се очертава и за още много неща. Поради това, че НЗОК не е регламентирала  медицинските изделия, които не покрива по съответната клинична пътека, се разгръща широко творчество на болничния мениджмънт за доплащане при неизвестни цени на тези изделия. Под рубриката на „подобрени битови условия“ от пациентите необосновано се взимат допълнителни пари. \r\nРязко е нарушен балансът между средствата, отделяни за лекарства и тези за медицинска дейност. Стандартното съотношение в ЕС е около 25-30% от общите разходи за здравеопазване да са за лекарства, а в България този процент е над 45. Изключително къса е реимбурсната листа на медикаментите, с изключение на някои групи от заболявания, като същевременно липсва ефективен контрол върху изразходването им. Не са определени ясни критерии за разходване на средства при скъпоструващи лекарствени терапии.  На този фон България губи значително количество медикаменти, отиващи за реекспорт. Всички това води до липса на лекарства, оскъпяване на медикаменти и допълнителни разходи за пациентите.  \r\nСтотици хиляди граждани на практика са лишени от достъп до медицинска помощ. Единственият им възможен контакт със системата е спешната медицинска помощ, което води до нейното претоварване с несвойствена дейност и превръщането й в изкупителна жертва на сгрешената здравна реформа.  \r\nОсобено остро в последните месеци се поставя въпросът за достъп до лечение, чието провеждане в България е невъзможно. От месеци пациенти, чакащи спешни белодробни трансплантации протестират пред Министерството на здравеопазването и алармират, че европейски клиники отказват да приемат български пациенти заради неуредици с договорите и неизплатени задължения от страна на България. Още през май тази година, след проведена среща с потърпевшите, поискахме отговорните министри да бъдат изслушани в Народното събрание и да отговорят ясно на въпроса какви са причините за създалата се ситуация и конкретно какво следва от неподновяването на договора с клиниката за белодробни трансплантации във Виена. Няколко месеца по-късно през месец септември директорът на Агенцията по трансплантациите д-р Марияна Симеонова подаде оставка именно заради необяснимото прекратяване на този договор. Обяснявайки мотивите за своята оставка д-р Симеонова изясни, че вината за спирането на белодробните трансплантации във Виена е изцяло на Министерството на здравеопазването. Многократно предупреждавахме, че за 16 души въпросът не търпи отлагане и че не може да се рискува животът на хората за 3 млн. лв. Нищо не бе предприето и днес броим смъртните случаи на недочакалите своите трансплантации.     \r\nТежко е състоянието на материалната база на повечето болнични заведения в страната. Само през последните две седмици се блокира дейността на две хемодиализни отделения. От началото на годината в критично състояние се намират редица областни и множество общински болници. Такива са болниците във Враца, Ловеч, Видин, Стара Загора, Чирпан, Нова Загора, Девин и др.  \r\nУж добрата новината, че много от болничните заведения са намалили своите задължение не променя факта, че общите задължения на лечебните заведения надминават 500 млн. лв.  \r\nПравителството е основен длъжник на здравноосигурителната система. То не изплаща в пълен размер здравните осигуровки на деца, пенсионери и държавни служители. В същото време именно децата и пенсионерите най-често се нуждаят от медицинска помощ. При средна месечна вноска от 88 лв. на месец, правителството плаща по 19 лв. на дете и средно около 22 лв. на пенсионер. При плащане от страна на правителството на пълния размер на здравната вноска за деца и пенсионери в здравната система ще се осигурят допълнителни над 1 млрд. лв.   Въпреки решението на Конституционния съд и до днес тези средства не са възстановени в бюджета на НЗОК.  \r\nНа практика беше обезличена доболничната помощ като общопрактикуващите лекари бяха сведени до ролята на обикновени „диспечери“ на здравеопазването. Това доведе до тежко неравновесие между болнично и доболнична помощ, проблем върху който Световната банка и Световната здравна организация непрекъснато акцентират пред нашите здравни власти. \r\nВече споменахме една от причините за претоварване на спешната помощ – за голям брой хора достъпът до здравеопазване минава само от там. Другата причина е неглижирането от страна на управляващите на специфичните проблеми на спешната медицинска помощ. Доказателство за това е забавянето на ключови процедури като „Регионална здравна инфраструктура” и проекти като „Подобряване на условията за лечение на спешните състояния”. Още повече че Министерството на здравеопазването вече не плаща Фонд работна заплата на персонала на спешни отделения в 34 лечебни заведения, в резултат на което се съкращава персонал и се командироват за дежурства специалисти от други отделения.  \r\nКатастрофално е състоянието в кадровата осигуреност на здравната мрежа. Обясненията, че по брой на лекарите на глава от населението България се намира в средна позиция в Европейския съюз, без да се отчита факта, че средната възраст на специалистите с висше медицинско образование у нас е над 55 години, са просто заблуди. На всички е известен изключително високият брой напускащи страната специалисти в областта на здравеопазване и особено на специалистите по здравни грижи – медицинските сестри, където положението е откровено отчайващо. Навсякъде работят жени в пенсионна възраст и отдавна е нарушено стандартното съотношение между необходимия брой специалисти по здравни грижи и практикуващите лекари. Не бива да си затваряме очите пред съществуващата практика в много лечебни заведения да се ползват дипломите на отдавна пенсионирани и на преклонна възраст специалисти, които всъщност не участват в лечебнодиагностичния процес и натоварването им се разпределя върху реално работещите в системата.  \r\nРазрушиха се всички структурни и организационни връзки, което води до дезинтеграция на здравните грижи. Немотивираното разкриване на нови  болници и то само в големите градове, освен че натоварва обществото с излишни разходи води до сериозни дефицити на кадри, дори в областните центрове.    \r\n1. Липса на индивидуална и масова профилактика и диспансеризация. \r\n2. Развиващи се частни монополи, създали затворени вериги от лечебни заведения с включени малък брой доставчици на лекарства и медицински изделия. \r\n3. Несъпоставимо високи цени на медицински изделия в сравнение с цените на същите далеч по-богати страни в ЕС.  \r\n4. Нарастващо недоволство на гражданите на Република България от организацията и качеството на медицинското обслужване. \r\n5. Силна деградация на качеството на жизнената среда и нездравословен начин на живот. \r\n6. Безконтролен демографски срив: \r\n• до края на 2018 г. населението в Република България, ще бъде под 7 млн. души., а 2040 – под 5 млн. българи; \r\n• висока обща смъртност; \r\n• висока заболеваемост от социално значими болести. \r\nВодени от разбирането, че България няма повече време за губене и че българите заслужават съдържателна реформа, която да гарантира конституционните им права, през месец юни тази година ние, народните представители от ПГ „БСП за България”, инициирахме дебат за здравната реформа в Народното събрание, в следствие на което министърът на здравеопазването бе задължен да представи нова концепция за развитието на здравното осигуряване в Република България и за секторни реформи в системата на здравеопазването, с конкретни цели и срокове за изпълнението им. Вместо това представените от министър Ананиев идеи не засягат нито секторни реформи, нито съдържат конкретни цели и срокове за изпълнение. Представя се единствено нов метод на финансиране. Решението на Народното събрание от 29.06.2018 г. на практика не е изпълнено.   \r\nВ процеса на подготовка на настоящия вот проведохме серия срещи с всички заинтересовани страни, между които Български лекарски съюз, Националното сдружение на общинските болници, Националното сдружение на общопрактикуващите лекари в България, Националната пациентска организация, Асоциацията на Българските застрахователи и др.  За Български лекарски съюз основен проблем остава командно-административният подход при определяне стойността на медицинските дейности и труда на специалистите, както и острият кадрови дефицит. От там настояват за запазване на обществения характер на НЗОК. \r\nЗа Националното сдружение на общинските болници политиката на управляващите представлява грубо потъпкване на конституционните права на гражданите. Предупреждават, че модел, при който пациентите ще доплащат за всяка хоспитализация, ще доведе до закриване на общинските болници, защото именно там се лекуват най-бедните прослойки от населението, а те не да могат да поемат подобна тежест. \r\nНационалната пациентска организация определя настоящата ситуация като катастрофална. Проблемът, според тях е,  че няма цялостна визия за това къде искаме да стигнем и всичко се прави на парче. Според тях това което предлага министър Ананиев не е реформа в здравеопазването, а натоварване на коректните платци към системата, като в същото време държавата е некоректна и не плаща пълния размер на осигуровките на пенсионерите и децата, нито тези на държавните служители. \r\nАсоциацията на Българските застрахователи изрази притеснения относно неяснотите на предлаганите от правителството на ГЕРБ и ОП промени. Те не са били предварително консултирани и не дават гаранции, че могат да поемат ангажиментите, които им се възлагат.  \r\nОт разговорите стана ясно, че сегашното състояние на системата на здравеопазване е критично, а идеите на правителството в областта не срещат подкрепа. Те не са следствие на предварително задълбочено обмисляне и обсъждане и не дават отговор на основни въпроси, поставяни от хората, работещи в сферата на здравеопазването.     \r\nПри така очертаната тежка картина на системата на здравеопазването предлагащото се от управляващите начало на дълъг разговор е дълбоко несъстоятелно. Кризисното състояние на системата налага бързи, адекватни и добре обмислени решения с оглед предпазването й от колапс. След 9 години начело на системата и при близо две години от началото на сегашния мандат всякакви приказки за „консервативност“ на системата и избягването на „прибързани“ решения са просто доказателство за безсилие.  \r\nВ предлаганите два „модела“ за здравно осигуряване очертаващата се основна цел е една – прехвърляне на тежестта на финансирането от държавата върху гражданите.  \r\nОсновният порок и на двата модела е липсата на детайлна оценка на медицинските дейности. Без да се изчисти въпросът за адекватно остойностяване на всички медицински дейности, консумативи и труд на медицинските специалисти всякакви предложения за финансиране са само още наливане на средства в пробита система.  \r\nПри първия модел на специалистите е ясно, че освен наличният обществен ресурс от 4.8 млрд. лв., който ще бъде разделен между неопределен брой застрахователи с над 500 хил. застраховани, ще се наложи допълнително да се отклоняват средства към различни фондове като резервен фонд, фонд за технически резерви /вкл. изравнителен резерв, резерв за предстоящи плащания, пренос-премиен резерв, математически резерв и т.н./ и др. Всичко това неминуемо ще доведе до оскъпяване на услугите и в крайна сметка за повече разходи на крайния ползвател – пациента.  \r\nПо отношение на втория предлаган модел, чиято основна идея на управляващите е създаването на задължение на задължително здравно застраховане и административно-командното включването на застрахователните дружества в системата на здравно осигуряване.  В последните седмици предложението бе инстинктивно отхвърлено от широката общественост и остро критикувано от експертната общност. Причините могат да бъдат обобщени както следва:  \r\n• Задължителна здравна застраховка е несъвместима с чл. 52 от Конституцията, който постановява задължително здравно осигуряване и задължава чрез него достъпът до здравеопазване на гражданите да е гарантиран. Други варианти на финансиране, вкл. чрез здравни застраховки са допустими, но те не могат да са условие за достъп до здравеопазване за здравноосигурените. С други думи задължително здравно застраховане, като условие за реализиране на конституционното право по чл. 52 КРБ е противоконституционно; \r\n• Никъде в Европа и дори по света не съществува комбинирана система на социално здравно осигуряване заедно със задължително здравно застраховане; \r\n• Няма система в Европа, която да изключва от покритието на здравното осигуряване най-скъпите и социално значими заболявания, като онкологичните, кардиохирургични операции, трансплантации и др. и ги поверява на застрахователни компании, тъй като тяхното лечение задължително надхвърля 700 лв.; \r\n• С предложената реформа се узаконява свободното ценообразуване на цените на клиничните пътеки, което прави всякакви мерки за спиране на вземанията на допълнителни средства на пациентите илюзорни и засилва изключително разслоенията в обществото. В елитните болници ще могат да отидат само хора, които са готови да платят много повече от определеното от НЗОК; \r\n• Липсват каквито и да е актюерски разчети за оценка на риска и размера на необходимите средства за покриване на основния пакет здравни услуги, от където да се правят изводи за достатъчност или дефицит. Неразбираемо е как без такива разчети може да се предлага демонополизация на НЗОК или включване на застрахователни компании, чиято дейност и финансова стабилност зависят изцяло от прецизността на актюерските изчисления; \r\n• При варианта за \"демонополизация на НЗОК\" не е отчетена необходимостта от наличие на допълнителни бюджетни средства за покриване на изискваните от Кодекса на за застраховането резерви, с които НЗОК трябва да разполага за да се лицензира като Застраховател. Този размер е около 40% от премийния приход. Ако 50% от осигурените напуснат НЗОК /което като начало е много оптимистичен сценарий/ то бюджета трябва да предостави на НЗОК около 800 млн. лв. за покриване на изискуемите от закона резерви. \r\n• Непонятно е как авторите на този материал виждат включването на застрахователите във варианта на задължително застраховане с прогнозна застрахователна премия от 12 лв. и покриване на разходи 50% от разходите на НЗОК за болнична помощ /по данни на разчетите на МЗ/, с оценка за остатък от събраните средства, без да се взема впредвид размера на необходимите допълнителни инвестиции в информационни системи и административни разходи за покриване на изискванията от страна на застрахователите.  \r\n• Изчисления, представени от министъра на здравеопазването, според които в системата допълнително ще се влеят около 800 млн. лв. не отчитат, че в момента около 720 000 нямат здравно осигуряване и само 6% заявяватсъгласие да заделят допълнителни средства за здравеопазване /по данни на Алфа рисърч/. Това поставя изпълнението на прокламирането резултати под сериозни съмнения. \r\n• При предложения сценарий гражданите ще плащат неколкократно за своето лечение в болница. Всеки пациент ще трябва да отделя средства за най-малко 4 вида плащания:  \r\n1. задължителна осигуровка /8% от месечния доход/; \r\n2. задължителна здравна застраховка /12лв на месец/; \r\n3. всичко над цената на клиничната пътека, остойностено от болниците, тъй като при предложеният сценарий на свободно остойностяване нито една клинична пътека няма да бъде остойностена от лечебните заведения в рамките на цената на НЗОК. Тя винаги ще бъде по-висока.; \r\n4. цената на вече задължителния избор на екип и на медицински изделия и цената на т.н. \"екстри\", които също са по-скоро задължителни, отколкото свободно избрани. \r\nС предложените варианти за промени в осигурителния модел се признава неспособността на правителството да създаде порядък във функционирането и финансирането на здравната система и се прехвърля целия финансов риск и отговорност към застрахователите и пациента.   \r\nФинансовите проблеми няма да бъдат решение с необмислени предложения, отправени без съгласуване със заинтересованите и чиято единствено цел е да се прикрие неспособност или нежелание за промени. Структурните и управленските проблеми на системата на здравеопазването пък напълно игнорирани в предложенията на министър Ананиев, а те са са ключови за всяка истинска здравна реформа. \r\nАлтернативата, която предлага Българската социалистическа партия, е залегнала в сърцевината на проекта ни „Визия за България”.  \r\nОсновна цел на предлаганата от БСП концепция в здравеопазването е да върнем държавата в управлението, регулацията и контрола на здравеопазването в Република България и да гарантираме на всеки достъп до здравеопазване. \r\nЗа здравноосигурените лица – гарантиран достъп до безплатно и навременно медицинско обслужване, както и аптечни услуги 24 часа в денонощието. \r\nЗа здравнонеосигурените лица – държавно гарантиран базов пакет от медицински услуги, заплащан с публични финансови ресурси. \r\nЗа болниците:  \r\n• Премахване на търговския статут на държавните лечебни заведения и замяната му с принципно нов статут, отговарящ на социалния характер, същност и насоченост на здравеопазването. ( социално предприятие ). \r\n• Детайлно остойностяване на всички медицински дейности и на труда на медицинските специалисти. \r\n• Нова система за контрол на разходите, обвързана с качество и резултати. Заплащането на медицинските дейности с публични финансови ресурси по цени, определени от държавата (НЗОК), само за болници, които не са търговски дружества, а социални предприятия. \r\nИзграждане на Национална здравна система на регионален принцип – вертикална и хоризонтална интеграция, т.е. във всеки регион лечебните заведения се обединяват в единна структура. Администрирането се извършва на ниво регион при запазване на национална контролна функция.  \r\nВнедряване на Национална здравна карта – нормативна рамка за териториалното разпределение и нивото на медицинска компетентност на лечебните заведения.   \r\nПо отношение финансирането на системата \r\n• Недопускане демонополизация на Националната здравноосигурителна каса. Възстановяване доверието в здравноосигурителната система.  \r\n• Засилване контрола за участие в здравноосигурителния процес с оглед намаляване броя на здравнонеосигурените лица. Заплащане от държавата на пълния размер на здравноосигурителните вноски за деца, пенсионери и държавни служители.  \r\n• Въвеждане на Персонално медицинско досие (ПМД), обединяващо цялата информация (клинична, медицинска и финансова),  за даден пациент във всеки етап от живота му. \r\n• Въвеждане на диференцирана ставка на ДДС върху лекарствените продукти и медицинските изделия.  \r\n• Пълна прозрачност на разходите в здравеопазването. Предоставяне на информация за покупките и продажбите, 24-часа в денонощието, всеки ден, от търговци на едро и на дребно с лекарствени продукти и медицински изделия на пациенти, заинтересовани лица и организации. Без търговска тайна при сделки с публичен ресурс.  \r\nЛипсата на каквото и да е желание и способност да реформират страната ни в полза на гражданите е траен белег на всички управления на ГЕРБ. В третият им мандат те продължават по същия път – път, който облагодетелства няколко за сметка на всички останали. Предложените промени в сферата на здравеопазването заплашват допълнително да натоварят финансово българските граждани, като предварително е ясно, че това с нищо няма да подобри пороците на системата. Напротив ще ги задълбочи. Политическата санкцията за подобно действие може да бъде само една – оставка на кабинета.", "date": "2018.10.15", "title": "Мотивите към внесения от БСП вот на недоверие към правителството на тема „Здравеопазване“"}
{"url": "http://www.focus-news.net/news/2018/10/15/2578648/smolyan-normalno-se-osashtestvyava-dvizhenieto-po-patishtata-v-oblastta.html", "text": "Сухи и нормално проходими са пътищата в област Смолян, съобщи за  Радио „Фокус“ – Смолян  дежурният в Областно пътно управление (ОПУ) – Смолян. Времето е с разкъсана облачност и добра видимост. През деня не са получавани сигнали за инциденти по пътищата в областта. \r\nДвижението по пътя Смолян – Мадан, при срутището на разклона за село Тикале се регулира със светофарна уредба и скоростта е ограничена до 20 км/ч. Трафикът се осъществява в дясната пътна лента. Заради пресечения релеф на областта е повишена опасността от падащи камъни и свличане на земни маси по всички пътища в област Смолян, затова водачите трябва да шофират с повишено внимание и съобразена скорост. \r\nПропаднали пътни банкети и пътни платна затрудняват движението по направленията Хвойна – Чепеларе – местност Рожен, Широка лъка – Девин, Рудозем – Бяла река, Рудозем – Смилян. Движението по път ІІІ-866 Девин – Михалково, в отсечката от новопостроения път при строителството на язовир „Цанков камък“ собственост на Националната електрическа компания, която не се поддържа от ОПУ - Смолян се осъществява с повишено внимание, съобразно създадената организация на движение, поради опасност от паднали камъни и свлечени земни маси върху платното за движение.. \r\nВ Смолян пътните настилки сухи. Автомобилният трафик е интензивен по бул. „България“, улиците „Първи май“, „Родопи“, „Тракия“, „Хан Пресиян“, както и по входно-изходните артерии на града. \r\nНели ГЕРГЬОВСКА", "date": "2018.10.15", "title": "Смолян: Нормално се осъществява движението по пътищата в областта"}
{"url": "http://www.focus-news.net/news/2018/10/15/2578647/kyustendil-normalno-se-osashtestvyava-preminavaneto-na-motorni-prevozni-sredstva-prez-gkpp-gyueshevo.html", "text": "Нормално се осъществява преминаването на моторни превозни средства през ГКПП „Гюешево”. Това съобщи за  Радио „Фокус” – Кюстендил  дежурният служител на българо-македонския граничен пункт. Трафикът към момента е слабо натоварен. Няма образували се колони от чакащи автомобили. Пътят в посока граничния пункт е сух. Няма наложени ограничения за движението на моторни превозни средства. \r\nВенцеслав ИЛЧЕВ", "date": "2018.10.15", "title": "Кюстендил: Нормално се осъществява преминаването на моторни превозни средства през ГКПП „Гюешево”"}
{"url": "http://www.focus-news.net/news/2018/10/15/2578645/shumen-predlozhenieto-parkingat-zad-bibliotekata-v-grada-da-stane-platen-otnovo-vliza-v-sesiyna-zala.html", "text": "Предложението паркингът зад библиотеката да стане платен отново влиза в сесийна зала. Докладната записка е включена в дневния ред за предстоящото заседание на Общински съвет-Шумен на 25 октомври, одобрен на днешния Консултативен съвет, който се проведе в Общината, предаде репортер на  Радио „Фокус“-Шумен . Предложението за платен паркинг зад библиотеката беше внесено и на септемврийската сесия на Общинския съвет, но не успя да събере необходимите гласове, за да бъде прието. Очаква се общинските съветници да приемат и Наредба за изменение и допълнение на Наредбата за престой и паркиране на превозни средства, управлявани или превозващи лица с трайни увреждания на територията на Община Шумен.  \r\n„Практиката е показала, че трябва да се направи прецизиране, като текстът е съвсем кратък  и не става дума за някаква радикална промяна“, обясни проф. Борислав Беджев, председател на Общинския съвет. Трябва да бъдат приети и вътрешни правила на Комисията за противодействие на корупция и за отнемане на незаконно придобито имущество към Общинския съвет. „Ние и досега сме имали комисия с подобна дейност. Реално тези вътрешни правила ще бъдат актуализация на съществуващите с оглед на промените в Закона за противодействие на корупцията и  отнемане на незаконно придобито имущество“, коментира проф. Беджев.  \r\nТой обърна внимание, че в дневния ред на предстоящото заседание са включени две докладни записки, касаещи ВиК сектора - провеждане на извънредно заседание на Общото събрание на Асоциацията по ВиК на обособената територия и провеждане на неприсъствено общо събрание на съдружниците на ВиК-Шумен. На предишно заседание Общинският съвет  определи изискванията, на които трябва да отговаря управителя на ВиК - инженер с квалификация Строителство на хидросъоръжения, да бъде икономист или да има  юридическо образование. „Сега постъпи предложение от Вик-Шумен, изобщо изречение пето в дружествения договор, където се казва, че юридическият представител на ВиК-дружеството трябва да бъде инженер с ВиК-образование да отпадне. И тъй като въпросът е много важен, аз го внасям за повторно разглеждане, защото се надявам, когато бъде прието решението, да няма никакви възражения и правни аргументи да бъде атакувано“, посочи проф. Беджев.  \r\nВ дневния ред на сесията, който включва общо 36 точки е предвиден още анализ на въвеждането и прилагането на системата на делегирани бюджети в детските градини в Община Шумен, ще бъде гласувано и предложението на общинска администрация за отличието „Заслужил лекар/медицински колектив на община Шумен“, като номинацията е за екипа на Централна стерилизация в МБАЛ-Шумен. \r\nИвелина ИВАНОВА", "date": "2018.10.15", "title": "Шумен: Предложението паркингът зад библиотеката в града да стане платен отново влиза в сесийна зала"}
{"url": "http://www.focus-news.net/news/2018/10/15/2578649/kyustendil-makedonski-grazhdanin-e-zadarzhan-za-ukrivane-na-elementi-izpolzvani-za-izgotvyane-na-falshivi-evrobanknoti.html", "text": "В Окръжна прокуратура – Кюстендил е било образувано досъдебно производство за извършено престъпление против паричната система – чл. 246, ал. 3 от Наказателния кодекс, съобщиха от  пресцентъра на прокуратурата. \r\nНа 10 октомври 2018 г. на ГКПП-Гюешево, на трасе „Изходящи автомобили“, било извършено претърсване на лек автомобил, управляван от македонски гражданин. В преграда (кухина) на арматурното табло граничните служители открили и иззели елементи за защита на парични знаци – ролка с холограмни стикери за евробанкноти с номинал петдесет евро. Задържаното по случая лице знаело, че същите са предназначени за изготвяне на неистински парични знаци или за подправка на парични знаци.  \r\nМакедонският гражданин е бил привлечен в качеството на обвиняем.  \r\nПо искане на Окръжна прокуратура – Кюстендил съдът е определил мярка за неотклонение „задържане под стража“ спрямо чужденеца.  \r\nРазследването по случая продължава.", "date": "2018.10.15", "title": "Кюстендил: Македонски гражданин е задържан за укриване на елементи, използвани за изготвяне на фалшиви евробанкноти"}
{"url": "http://www.focus-news.net/news/2018/10/15/2578650/deputatat-ot-gerb-emiliya-milkova-vav-varna-vazhno-e-profesionalnata-obshtnost-da-uchastva-aktivno-v-promyanata-na-zakonite-za-chitalishtata-i-obshtestvenite-biblioteki.html", "text": "Народният представител от Парламентарната група на ГЕРБ Емилия Милкова апелира библиотечната колегия да участва активно в предстоящите промени на Закона за народните читалища и Закона за обществените библиотеки. Това съобщиха от пресцентъра на  ПП ГЕРБ – Варна . „За промяната на всеки от двата закона е сформирана работна група към Министерството на културата. Разчитаме на библиотечната общност и читалищните настоятелства да дадат предложения, изхождайки от практиката си, но и от тенденциите в развитието на съответните дейности”, коментира Емилия Милкова на среща с представители на най-големите библиотеки във Варненска област. Акценти в дискусията, която се проведе по инициатива на Регионалната библиотека „Пенчо Славейков”, бяха новостите, свързани с регистъра, отчитането и ефективното използване на информационните технологии в библиотечната работа. Емилия Милкова запозна присъстващите с гласуваните промени в Закона за закрила и развитие на културата, които целят в съответствие с най-високите европейски стандарти да направят конкурсните процедури максимално прозрачни.  \r\nНародният представител обърна специално внимание и на новите текстове в закона за авторското право, които регламентират предлагането и мултиплицирането на литература за незрящи хора. Варненският депутат информира библиотечната общност относно работата по Закона за културното наследство и отчете усилията да се доведе до максимално консенсусен финален вариант разработваната стратегия за развитие на културата. По думите на Емилия Милкова новият държавен бюджет се очаква да влезе за обсъждане в парламента в края на октомври, така че тогава ще могат да се дискутират конкретните финансови параметри, заложени за библиотеките и читалищата през следващата година. В качеството си на дългогодишен директор на Регионалната библиотека „Пенчо Славейков” във Варна и член на Управителния съвет на Българската библиотечно-информационна асоциация Емилия Милкова изрази удовлетворението си, че над 1300 библиотеки от цялата страна са кандидатствали за финансиране по програмата „Българските библиотеки – съвременни центрове за четене и информираност”. „Сред одобрените проекти за обновяване на библиотечните фондове има и 20 от Варненска област. Експерти от Българската библиотечно-информационна асоциация и Асоциация „Българска книга”, които участваха в отсяването на постъпилите предложения, в момента анализират конкурсната процедура, така че със своите препоръки да съдействат за оптималното развитие на програмата. Би било полезно идеи да споделят и представители на библиотечната общност”, допълни Емилия Милкова.", "date": "2018.10.15", "title": "Депутатът от ГЕРБ Eмилия Милкова във Варна: Важно е професионалната общност да участва активно в промяната на законите за читалищата и обществените библиотеки"}
{"url": "http://www.focus-news.net/news/2018/10/15/2578653/pregled-na-mezhdunarodnite-novini-do-18-chasa-agentsiya-fokus.html", "text": "Държавният глава на САЩ Доналд Тръмп изпраща държавния секретар Майк Помпео в Рияд, където трябва да проведе среща с краля на Саудитска Арабия Салман във връзка с изчезването на журналиста Джамал Кашоги, съобщава американското издание  Washington Examiner . \r\n„Току-що разговарях с краля на Саудитска Арабия, който отрича да знае каквото и да било за съдбата на нашия саудитския ни гражданин. Той каза, че работят в тясно сътрудничество с Турция, за да намерят отговор. Веднага изпращам нашия държавен секретар да се срещне с краля!“, обяви Тръмп чрез пост в социалната мрежа „Туитър“.  \r\nХашоги, кореспондент на The Washington Post изчезна на 2 октомври, след като влезе в консулството на Саудитска Арабия в Истанбул, за да получи необходимите документи, за да се ожени за годеницата си – турска гражданка.  \r\nТръмп неотдавна предупреди Саудитска Арабия за „тежко наказание\", ако се окаже, че Рияд има нещо общо със смъртта на Хашоги.  На свой ред Салман заяви, че ще отговори на санкциите на САЩ „още по-тежко“, ако администрацията на Тръмп предприеме действия срещу Рияд. \r\nОман, Бахрейн, Йордания, Ливан, Обединените арабски емирства, Египет и Палестинската автономия публикуваха изявления в неделя, изразяващи солидарност и подкрепа за Саудитска Арабия. \r\n***  След няколкочасово напрежение ситуацията на централната железопътна гара в рейнския град Кьолн е поставена под контрол – жена, взета за заложница в аптека, е освободена, а извършителят – заловен, съобщава националният ежедневник  Die Frankfurter Allgemeine Zeitung . \r\nСъобщава се, че мъжът е тежко пострадал, а неговата жертва има леки наранявания.  \r\nСлед установяването на контакт с мъжа, полицията е успяла да проникне в аптеката в сградата на гарата и да освободи заложницата. Операцията наложи евакуацията на гарата, преустановяване на железопътния транспорт и почти целия трафик в центъра на града. \r\n***  Заседанието в македонския парламент с единствена точка в дневния ред – промените в Конституцията, продължава четири часа, предава скопската телевизия  „Канал 5“ , като допълва, че постигането на квалифицирано мнозинство все още е под въпрос. \r\nВласт и опозиция имат диаметрално противоположни позиции по въпроса за измененията в Основния закон на страната и към настоящия момент няма ясни сигнали, че коалицията на премиера Зоран Заев може да осигури необходимото мнозинство. \r\n***  Над една пета от сръбските граждани (22%) биха искали да емигрират от страната. Това показват резултатите от изследването „Защо хората напускат Сърбия\", проведено през юни и юли тази година, съобщава македонската електронна медия  A1 On .  \r\nСред тези, които възнамеряват да напуснат Сърбия, доминира групата на възраст от 18 до 29 години (34% или 450 000 граждани). От тях 45% признават, че мислят за постоянното си устройване в чужбина.  \r\nНай-честите мотиви за напускане на страната са стандарт на живот (41 на сто), по-добре платена работа (36%) и лошата ситуация в държавата (девет процента от анкетираните). Общо 85% биха искали да се устроят в западните страни и само два посочват Русия като желана дестинация. \r\nОсвен в Сърбия, изследването е проведено и сред диаспората чрез онлайн анкета, включваща 2 149 възрастни граждани, живеещи извън родината си. По-голямата част от респондентите (92%) смятат, че техният живот в чужбина е по-добър, отколкото в Сърбия. На въпроса защо те са по-добре в чужбина, 37% посочват по-добър стандарт на живот, уредена държава (13%) и сигурност (шест процента). \r\nНа въпроса „Ще се върнете ли в Сърбия?\", 41% заявяват, че не планират такова нещо, а 35% посочват, че ще се завърнат, но само след като се пенсионират. \r\nОбщо 90% от респондентите виждат бъдещето на децата си в чужбина. \r\n***  Министър-председателят на Ирландия Лео Варадкар попари очакванията за сключване на споразумение за Брекзит на среща на високо равнище на Европейския съюз, която ще се проведе тази седмица, като заяви, че е по-вероятно сделката да стане факт през ноември или декември, предава  AFP . \r\n„Знам, че някои хора са оптимисти за споразумението за излизането на Великобритания от ЕС тази седмица, но трябва да кажа, че винаги съм мислил, че това е малко вероятно. Според мен ноември, декември вероятно е най-добрата възможност за сделка, но това е динамична ситуация“, коментира Варадкар пред репортери. \r\nПо-рано в понеделник говорителят на Европейската комисия Маргаритис Схинас предупреди, че Брюксел ускорява подготовката за възможността Великобритания да излезе от структурите на Общността без споразумение. „Докато работим усилено за сключване на сделка, нашата готовност и неотложна работа продължават и дори се ускоряват\", подчерта говорителят на Европейската комисия Маргаритис Схинас. \r\n***  Информацията за преобразуване на Косовските сили за сигурност (КСС) в армия са източник на страх за сърбите. Това предупреди държавният глава на западната ни съседка Александър Вучич, като призна, че Белград се намира в затруднено положение, предава сръбската медия  B92 . \r\nСпоред Вучич „някои от нашите западни партньори работят буквално с ръце и крака, за да направят Косово член на Интерпол\". Затова външният министър Ивица Дачич ще направи няколко визити тази седмица, допълни сръбският президент, без да разкрива допълнителни детайли в тази връзка. \r\n„Да оставим хората без подкрепата на държавата, няма да направим това - ще направим ли всичко, за да избегнем такова безотговорно поведение? Да, ще го направим\", увери Вучич, добавяйки, че Сърбия „се надява да продължи поне някакъв диалог, за да избегне подобни страхове\". \r\n***  Очаква се в рамките на деня парламентът в Прищина да насрочи дата за обсъждането на трите законопроекта за преобразуването на Косовските сили за сигурност (КСС) в армия, съобщава водещият ежедневник  Zeri .  \r\nПредседателят на комисията за КСС Хаджи Шала подчерта, че трите законопроекта ще бъдат гласувани на редовна сесия на парламента. Той сподели очакванията си, че целият процес ще приключи до края на следващия месец. \r\n***  Внезапните наводнения, които удариха Южна Франция през нощта срещу понеделник, са отнели живота на 13 души, предава  AFP . \r\nПо-рано бе съобщено за седем жертви. По данни на спасителните служби, придошлите води са наводнили домове и са отнесли редица автомобили.  \r\nАгенцията подчертава, че водите на някои от реките в региона са се повишили до най-високи нива за последния век. Това доведе до блокирането на достъпа до редица населени места в района на град Каркасон. \r\n***", "date": "2018.10.15", "title": "Преглед на международните новини до 18 часа (Агенция „Фокус“)"}
{"url": "http://www.focus-news.net/news/2018/10/15/2578651/a1-on-makedoniya-nad-edna-peta-ot-sarbite-iskat-da-napusnat-stranata-nad-40-protsenta-ot-zhiveeshtite-v-chuzhbina-ne-planirat-zavrashtane-v-rodinata-si.html", "text": "Над една пета от сръбските граждани (22%) биха искали да емигрират от страната. Това показват резултатите от изследването „Защо хората напускат Сърбия\", проведено през юни и юли тази година, съобщава македонската електронна медия  A1 On .  \r\nСред тези, които възнамеряват да напуснат Сърбия, доминира групата на възраст от 18 до 29 години (34% или 450 000 граждани). От тях 45% признават, че мислят за постоянното си устройване в чужбина.  \r\nНай-честите мотиви за напускане на страната са стандарт на живот (41 на сто), по-добре платена работа (36%) и лошата ситуация в държавата (девет процента от анкетираните). Общо 85% биха искали да се устроят в западните страни и само два посочват Русия като желана дестинация. \r\nОсвен в Сърбия, изследването е проведено и сред диаспората чрез онлайн анкета, включваща 2 149 възрастни граждани, живеещи извън родината си. По-голямата част от респондентите (92%) смятат, че техният живот в чужбина е по-добър, отколкото в Сърбия. На въпроса защо те са по-добре в чужбина, 37% посочват по-добър стандарт на живот, уредена държава (13%) и сигурност (шест процента). \r\nНа въпроса „Ще се върнете ли в Сърбия?\", 41% заявяват, че не планират такова нещо, а 35% посочват, че ще се завърнат, но само след като се пенсионират. \r\nОбщо 90% от респондентите виждат бъдещето на децата си в чужбина. Тереза Герова", "date": "2018.10.15", "title": "A1 On (Македония): Над една пета от сърбите искат да напуснат страната, над 40 процента от живеещите в чужбина не планират завръщане в родината си"}
{"url": "http://www.focus-news.net/news/2018/10/15/2578652/kmetat-na-svishtov-gencho-genchev-poseti-ministerstvoto-na-ikonomikata-vav-vrazka-s-predstoyashtoto-podpisvane-na-memorandum-za-ikonomichesko-partnyorstvo.html", "text": "По покана на министъра на икономиката Емил Караниколов, кметът на Свищов Генчо Генчев посети Министерството на икономиката, където се проведе среща във връзка с предстоящото подписване на меморандум за икономическо партньорство. Това съобщиха от пресцентъра на  Община Свищов . \r\nНа срещата присъстваха още заместник-министърът на икономиката Лъчезар Борисов и екип от експерти на двете институции. В разговора бяха очертани насоки за развитието и конкретни действия, които двете страни предстои да реализират в най-кратки срокове. \r\nОчаква се министър Караниколов да посети Свищов във връзка с организираната от Общината кръгла маса на тема: „Образование, бизнес, местна власт“, която ще се проведе на 29 октомври в град Свищов. Тогава министърът на икономиката ще има възможност лично, на място да направи оглед и да се запознае с терена на бившите казарми, който община Свищов придоби неотдавна. \r\nОт пресцентъра на местната администрация припомнят, че в началото на месец октомври крайдунавския град посетиха заместник-министърът на икономиката Лилия Иванова и изпълнителният директор на „Национална компания индустриални зони“ Антоанета Барес.  По време на провелия  се тогава разговор стана ясно, че е необходимо да бъдат предприети незабавни действия във връзка с териториалното устройство на новопридобития имот от 320 декара. \r\nСъстоялата се среща между кмета на Свищов и министъра на икономиката са ясен знак за последователните стъпки, които се предприемат в тази посока.", "date": "2018.10.15", "title": "Кметът на Свищов Генчо Генчев посети  Министерството на икономиката във връзка с предстоящото подписване на меморандум за икономическо партньорство"}
{"url": "http://www.focus-news.net/news/2018/10/15/2578654/sofiya-vavezhda-se-vremenna-organizatsiya-na-dvizhenieto-po-ul-tsar-shishman-ot-16-oktomvri-do-16-noemvri.html", "text": "Въвежда се временна организация на движението по ул. „Цар Шишман“. От 16 октомври до 16 ноември се забранява влизането на пътни превозни средства по ул. „Цар Шишман“ в участъка от ул. „Граф Игнатиев“ до ул. „Ген Паренсов“,  включително и през кръстовищата ул. „Цар Шишман“ – ул. „Граф Игнатиев“ и ул. „Цар Шишман“- ул. „Ген Паренсов“. Това съобщиха от пресцентъра на  Столична Община . Закриват се местата за почасово платено паркиране по ул. „Цар Шишман“  в участъка от ул. „Граф Игнатиев“ до ул. „Ген Паренсов“. \r\nОрганизация на движението се променя във връзка с извършването на ремонти дейности в централната градска част.", "date": "2018.10.15", "title": "София: Въвежда се временна организация на движението по ул. „Цар Шишман“ от 16 октомври до 16 ноември"}
{"url": "http://www.focus-news.net/news/2018/10/15/2578655/burgas-normalno-se-osashtestvyava-dvizhenieto-po-patishtata-v-oblastta.html", "text": "Нормално се осъществява движението по пътищата в област Бургас. Това съобщи за  Радио „Фокус“-Бургас  дежурният в Областно пътно управление-Бургас. Пътищата са мокри на места, заради превалявания от дъжд, но нормално проходими и видимостта е добра. \r\nПо-натоварено е движението в Бургас по основните улици и булеварди. По-интензивен е трафикът по булевардите „Христо Ботев“, „Демокрация“, „Сан Стефано“, „Стефан Стамболов“ и „Тодор Александров“, както и по ул. „Янко Комитов“ в комплекс „Славейков“. По-интензивно е движението и по пътя към квартал „Меден Рудник“. \r\nДеница ДИМИТРОВА", "date": "2018.10.15", "title": "Бургас: Нормално се осъществява движението по пътищата в областта"}
{"url": "http://www.focus-news.net/news/2018/10/15/2578656/aktsenti-v-sutreshniya-blok-dobro-utro-balgariya-po-radio-fokus-na-16-oktomvri.html", "text": "След освобождаването на американския пастор Андрю Брънсън затоплят ли се отношенията между САЩ и Турция? За вътрешното измерение на външно политическите действия и как ситуацията в Турция се отразява на България. По тези и още въпроси ще разговаряме с Георги Димов, бивш генерален консул на България в Одрин. БСП внесе в Народното събрание третия вот на недоверие към кабинета  Борисов-3 в областта на здравеопазването. Левицата, смята че състоянието в здравеопазването се влошава и не одобрява допълнителна финансова тежест за  българите, както и напускането на  лекари и медицински сестри на страната. Темата ще коментираме със социолога Живко Георгиев. Кои са предстоящи и кои са реализираните проекти в Община Златоград, как се подготвя Общината за зимните условия, ще ни каже Мирослав Янчев, кмет на Общината. Зависимостта е хронично, смъртоносно и прогресиращо заболяване. Повече по темата ще чуем в интервюто на колегата от Радио „Фокус“ – Пирин Денис Никифоров с психолога Иво Ташев. На 20 октомври в Асеновград започват поредните седмични сесии по програмата „Работилница за родители“. За същността и целите на програмата, ще ни разкаже Тони Михайлов от Радио „Фокус“ Пловдив \r\nТези и още теми - в сутрешния блок „Добро утро, България“ на Радио „Фокус“ от 06.00 до 10.00 часа, с водещ Елеонора Чолакова.", "date": "2018.10.15", "title": "Акценти в сутрешния блок „Добро утро, България“ по Радио „Фокус“ на 16 октомври"}
{"url": "http://www.focus-news.net/news/2018/10/15/2578659/sofiya-vavezhda-se-vremenna-organizatsiya-na-dvizhenieto-za-zasnemaneto-na-filma-patrulki.html", "text": "Въвежда се временна организация на движението за заснемането на филма „Патрулки”. Това съобщиха от пресцентъра на  Столична Община .  \r\n  Забранява се престоят и паркирането на пътни превозни средства с изключение на колите на снимачния екип и извън местата в режима на платено паркиране „служебен абонамент”, както следва:  \r\n- От 18.00 часа на 16 октомври до 03.00 часа на 17 октомври и от 18.00 часа на 20 октомври до 03.00 часа на 21 октомври на ул. „107” пред бл. 257, ж.к. „Обеля”.  \r\n- От 14.00 часа на 17 октомври до 02.00 часа на 18 октомври на ул. „Цар Иван Асен ІІ” № 2В.  \r\n- От 15.00 часа на 18 октомври до 03.00 часа на 19 ноември на ул. „Цар Иван Асен ІІ” № 2В.  \r\n- От 15.00 часа на 22 октомври до 01.00 часа 23 октомври на ул. „Цар Самуил” № 70;  \r\n- От 05.00 до 13.00 часа на 1 ноември пред бл. 426А, ж.к. „Младост”.", "date": "2018.10.15", "title": "София: Въвежда се временна организация на движението за заснемането на филма „Патрулки”"}
{"url": "http://www.focus-news.net/news/2018/10/15/2578661/sofiya-vavezhda-se-vremenna-organizatsiya-na-dvizhenieto-za-provezhdane-na-7-i-godishen-forum-na-strategiyata-na-es-za-regiona-na-reka-dunav.html", "text": "Въвежда се временна организация на движението за провеждане на 7-и годишен форум на стратегията на ЕС за региона на река Дунав. Това съобщиха от пресцентъра на  Столична община . \r\nОт 18.00 часа на 17.10.2018 г. до приключване на мероприятията на 20.10.2018 г. се забранява престоят и паркирането на пътни превозни средства, с изключение на автомобилите превозващи участниците в мероприятието, както следва:  \r\n- на паркинга при вход А3 на Национален дворец на културата;  \r\n- на паркинга на ул. „Доспат” между ул. „Баба Неделя” и бул. „Витоша”;  \r\n- на ул. „Доспат” между бул. „Витоша” и ул. „Баба Неделя”;  \r\n- на ул. „Баба Неделя”;  \r\n- на ул. „Д-р Христо Стамболски”.  \r\nОт 07.00 часа до приключване на мероприятията на 18, 19 и 20.10.2018 г. се забранява влизането на пътни превозни средства, с изключение на автомобилите обслужващи мероприятията, само при необходимост и по преценка на отдел „Пътна полиция” при СДВР, както следва:  \r\n- по ул. „Доспат” между бул. „Витоша” и ул. „Баба Неделя”;  \r\n- по ул. „Баба Неделя”;  \r\n- по ул. „Д-р Христо Стамболски”.  \r\nСтолична дирекция на вътрешните работи осигурява охрана на мероприятието, постове за контрол и регулиране на движението на възловите кръстовища.", "date": "2018.10.15", "title": "София: Въвежда се временна организация на движението за провеждане на 7-и годишен форум на стратегията на ЕС за региона на река Дунав"}
{"url": "http://www.focus-news.net/news/2018/10/15/2578660/plovdiv-obshtinata-shte-startira-rekonstruktsiyata-na-stadion-plovdiv.html", "text": "Общината ще стартира реконструкцията на Стадион „Пловдив”. Това съобщи на пресконференция кметът на Пловдив Иван Тотев, предаде репортер на  Радио „Фокус”-Пловдив . Стойността на реконструкцията е 15 млн лв. Започва процедура по възлагане на обществена поръчка, след като се произнесе Общинският съвет. Първият етап от работата – предпроектна готовност, е възложена на арх. Валентин Маринов и включва работа по всички параметри на кота нула. Кметът Иван Тотев обаче подчерта, че юристите на Общината не са открили документ в архивите, доказващ, че арх. Маринов е носител на авторските права на проекта за стадиона. Според документите стадионът е построен през 1950 г. и носител на авторските права е вече покойният арх. Владимир Ангелов. \r\nИван Тотев отбеляза още, че Общината ще стартира конкурсна процедура за проектиране на многоетажен паркинг в горната част на терена пред Стадион „Пловдив”. Магазините в зоната за обществено обслужване в долната част се запазват. Кметът на Пловдив уточни, че предстои да бъде обявен конкурс и за строителството на сграда на Математическата гимназия, за която вече има предоставен терен от 10 дка, като и двата конкурса ще бъдат обявени по закона за обществените поръчки.", "date": "2018.10.15", "title": "Пловдив: Общината ще стартира реконструкцията на Стадион „Пловдив”"}
{"url": "http://www.focus-news.net/news/2018/10/15/2578657/predstoyashti-sabitiya-v-stranata-za-16-oktomvri-agentsiya-fokus.html", "text": "*** \r\nОт 09.00 часа 4-ти състав на Специализирания наказателен съд ще заседава по делото срещу Богдана Д., Минчо К. и Тотка С., на които са повдигнати обвинения за безстопанственост в особено големи размери. \r\n*** \r\nОт 09.30 часа в Голямата конферентна зала на Университета за национално и световно стопанство ще се проведе кръгла маса с международно участие на тема „Корпоративно управление, държавни предприятия и насоките на организацията за икономическо сътрудничество и развитие (ОИСР) – българската перспектива“. \r\n*** \r\nОт 09.30 часа в зала „Иван Евстратиев  Гешов“ в Българската академия на науките ще се проведе пресконференция, на която ще бъдат представени целите на проекта „Център за върхови постижения по Информатика и информационни и комуникационни технологии“, проектните дейности и очакваните резултати. От 10.00 часа в зала „Марин Дринов“ (Големият салон на БАН) ще се състои публичното представяне на „Център за върхови постижения по Информатика и информационни и комуникационни технологии“.  \r\n*** \r\nОт 10.00 часа в зала „Европа 1“ на хотел „Рамада“ ще бъде открит семинар на тема „Планове за спешни действия, биосигурност и контрол срещу африканската чума по свинете”, организиран от БАБХ.  \r\n***     \r\nОт 10.00 часа в столичното 18 СОУ „Уилям Гладстон“ министърът на образованието и науката Красимир Вълчев ще участва в дискусия, посветена на кадрово обезпечаване на българското образование. \r\n*** \r\nОт 10.00 часа в сградата на Дирекция  „Управление на собствеността и социални дейности“  - МВР (ул. „Княз Борис I“ № 124) ще бъдат отворени заявленията на кандидатите по обществената поръчка за новите лични карти. \r\n*** \r\nОт 10.00 часа в Националния пресклуб на БТА ще се проведе пресконференция на Фондация „Първите три минути“, сдружения на спешните медици, Асоциацията на студентите-медици в България, БМЧК на тема „Всички хора по света могат да спасяват живот“. На пресконференцията организаторите ще обсъдят необходимостта и възможностите за съвместни действия на свидетели, диспечери на спешен телефон и спешни екипи при оказване на помощ на пациенти със сърдечен арест. Ще бъдат представени инициативите у нас за повишаване информираността на населението за действия при пациент със спряло сърце до пристигане на спешния екип. \r\n*** \r\nОт 10.00 часа 15-и състав на Специализирания наказателен съд ще заседава по делото срещу Милко М., Росен Д. и др., на които са повдигнати обвинения за организиране и ръководене на организирана престъпна група. \r\n*** \r\nОт 10.00 часа 17-и състав на Специализирания наказателен съд ще заседава по делото срещу Петър П., Станислав М. и др., на които са повдигнати обвинения за организиране и ръководене на организирана престъпна група. \r\n*** \r\nОт 10.00 часа в V състав на Софийския градски съд ще бъде гледана въззивна мярка на Георги Воденичаров-Кико.  \r\n*** \r\nОт 10.30 часа в Министерството на отбраната министър Красимир Каракачанов ще награди актьора от театър „Българска армия“ Васил Михайлов с награден знак „За принос към Министерството на отбраната“. \r\n*** \r\nОт 11.00 часа в сградата на Министерския съвет Националният съвет за тристранно сътрудничество ще проведе заседание, на което ще бъде обсъден проектът на Закон за хората с увреждания, внесен от министъра на труда и социалната политика.  \r\n*** \r\nОт 11.00 часа в хотел „Даунтаун“ „Движение България на гражданите“организира кръгла маса на тема „Как да повишим качеството на живот на българина? Доходи, здравеопазване, демография“. Събитието се организира с подкрепата на фондация „Конрад Аденауер“. \r\n*** \r\nОт 11.00 часа в Националния пресклуб на БТА ще се състои пресконференция на Управителният съвет на Института на дипломираните експерт-счетоводители в България (ИДЕС). На нея ще бъде представена с дейността на Института и неговите членове, както и с тяхната позиция по важни за икономическото развитие на България теми. \r\n*** \r\nОт 11.00 часа Изпълнителната агенция за насърчаване на малките и средните предприятия (ИАНМСП) ще представи заключителна информация за изпълнението на проект „Организиране на търговски мисии и форуми за български производители и чуждестранни купувачи“ на ул. „Леге” 4. \r\n*** \r\nОт 11.00 часа в Дома на Европа ще се проведе конференция на тема „История на корупцията в България в годините на преход към демокрация“. \r\n*** \r\nОт 11.00 часа в Гранд кафе на „Гранд хотел София“ ще се проведе пресконференция, на която ще бъде стартирана Националната седмица на достъпа до добра храна.  \r\n*** \r\nОт 11.30 часа в Международния център на УниКредит Булбанк ул. „Аксаков 8“ ще бъде подписано стратегическо партньорство между УниКредит Булбанк и Алианц България. \r\n*** \r\nОт 13.00 часа 5-и състав на Специализирания наказателен съд ще заседава по делото срещу Илчо И., Станко Ж. и др., на които са повдигнати обвинения за организиране и ръководене на организирана престъпна група. \r\n*** \r\nОт 13.00 часа 3-ти състав на Специализирания наказателен съд ще заседава за кумулиране на наказанията на Ивайло И. \r\n*** \r\nОт 13.00 часа в националния пресклуб на БТА Съюзът на офицерите и сержантите от запаса и резерва, Съюзът на пенсионерите 2004, Национално сдружение „Гражданско общество в България”, в. „България без граници”, пенсионерски организации и Академия „Трета възраст” ще дадат пресконференция, свързана с проблемите на възрастните хора. \r\n*** \r\nОт 13.30 часа 6-и състав на Специализирания наказателен съд ще заседава по делото срещу Христо К. Кръстю Д. и Ивайло С., на които са повдигнати обвинения за изнудване. \r\n*** \r\nОт 13.30 часа 12-и състав на Специализирания наказателен съд ще заседава по делото срещу  Камен Б., Ивайло Б. и др., на които са повдигнати обвинения за организиране и ръководене на организирана престъпна група. \r\n*** \r\nОт 13.30 часа 11-и състав на Специализирания наказателен съд ще заседава по делото срещу  Петър П.,  на когото е повдигнато обвинение за престъпление по служба. \r\n*** \r\nОт 14.00 часа на сцената на Софийската опера и балет Детско-юношеската студия за опера и балет „Маргаритки при Държавна опера-Стара Загора ще представи своя най-нов спектакъл „Машина на времето“. \r\n*** \r\nОт 14.30 часа 7-и състав на Специализирания наказателен съд ще заседава по делото срещу  Поля П., Спасена Г. И др., на които са повдигнати обвинения за организиране и ръководене на организирана престъпна група. \r\n*** \r\nОт 15.00 часа в зала „Запад“ на Народно събрание ще се проведе заседание на парламентарната Комисия по бюджет и финанси, на което ще бъде обсъден законопроектът за изменение и допълнение на Закона за корпоративното подоходно облагане, внесен от Министерския съвет. \r\n*** \r\nОт 15.00 часа 4-ти състав на Специализирания наказателен съд ще заседава по делото срещу  Васил А. и Орлин Б., на които са повдигнати обвинения за организиране и ръководене на организирана престъпна група. \r\n*** \r\nОт 15.00 до 17.00 часа народният представител от „БСП за България“ проф. Георги Михайлов и заместник-председателят на СОС Милка Христова ще бъдат на разположение на софиянци в постоянната приемна на БСП - София на ул. \"Леге\" №10, етаж 1. \r\n*** \r\nОт 17.00 часа в Градската градина ще бъде показана фото-документална изложба „Библиотеката на София 90 години в/и Града“. \r\n*** \r\nОт 17.30 часа в Регионалния исторически музей ще бъде открита изложбата Стойо Крушкин – историята на един гвардейски музикант\". \r\n*** \r\nОт 17.30 часа в централното фоайе на Национална библиотека  „Св. св. Кирил и Методий“ тържествено ще бъде открита изложбата „Киево-Печерската лавра - традиция и вяра в слово и образ“ (старопечатни, редки и ценни издания от фондовете на НБКМ). Събитието е по повод  100-годишнината от установяването на дипломатически отношения между България и Украйна и е резултат от съвместното сътрудничество на специалисти от НБКМ и представители на Посолството на Украйна. \r\n*** \r\nОт 19.00 часа в зала „България” Софийската филхармония под диригентството на Любомир Денев-син ще представи творби на съвременни български автори. \r\n*** \r\nОт 19.30 часа в ДНК-пространство за съвременен танц и пърформанс ще се състои премиерата на най-новото представление на Ива Свещарова – „Съвършено розово“. \r\n*** \r\nОт 18.00 часа в зала „22 септември“ ще се проведе безплатно дигитално обучение, част от проекта на Google „Дигитален гараж“. \r\n*** \r\nОт 09.30 часа пред сградата на Съдебна палата ще се проведе митинг в подкрепа на четиримата граничари: Михаил Цонков, Николай Петков, Николай Костов и Живко Петков. Четиримата българи  са обвинени за смъртта на турски бракониер, нарушил морската ни граница край  Резово преди 10 години. От 10.00 часа Районният съд в Бургас ще призове четиримата граничари. \r\n*** \r\nОт 14.00 часа в конферентната зала на хотел „Атаген“ ще се проведе пресконференция във връзка с първото издание на „Фестивал на маскарадните игри, народното и художествено творчество”. \r\n*** \r\nОт 18.30 часа в Културен център „Морско казино“ ще бъде представена стихосбирката на Елка Стоянова „Много преди Пабло да ме намери“.  \r\n*** \r\nОт 19.00 часа в зала „Младост“ започва мачът реванш между волейболистите от „Нефтохимик 2010“ и първенеца на Босна „Младост“-Бръчко от Шампионската лига. \r\n*** \r\nОт 10.00 до 12.00 часа в Арт салона на Радио „Варна“ ще се проведе работен форум на Асоциация „Да съхраним жената“. Темата е: Отразяване на социалните каузи и формиране на нови обществени нагласи в подкрепа на рискови групи.  \r\n*** \r\nОт 11.00 часа в Интерхотел „Черно море“ ще се състои пресконференция за представяне на резултатите от реализацията на проект „Реконструкция и модернизация на НУИ „Добри Христов“, финансиран от  Европейския фонд за регионално развитие чрез Оперативна програма „Региони в растеж” 2014-2020 г.  \r\n*** \r\nОт 14.00 до 16.00 часа в офиса на ПП ГЕРБ на ул. „Георги Бенковски” №1 ще се проведе приемна с граждани на общинския съветник Димитър Колев. \r\n*** \r\nОт 15.00 часа в Юнашкия салон ще се проведе кръгла маса за популяризиране на Националната програма за профилактика на оралните заболявания при деца, организирана от Министерството на здравеопазването, Българския зъболекарски съюз и Националния координационен съвет, със съдействието на  Община Варна. \r\n*** \r\nОт 09.00 часа в Клуба на пенсионера ще се проведе благотворителна кампания, организирана от Дарителско сдружение „Св. Иван Рилски“ по повод Международния ден за борба с глада. \r\n*** \r\nОт 12.00 часа пред Съдебната палата ще се проведе благотворителен обяд за хора в нужда – инициатива на БЧК и Община Велико Търново по повод Международния ден за борба с глада.  \r\n***  \r\nОт 19.00 часа в Клуб 7 ще бъде представен спектакъла „Двама мъже и половинка“. \r\n***  \r\nОт 19.00 часа в МДТ „Константин Кисимов“ ще бъде представена „Да си богат не е лесно“ – театрална постановка, втора премиера.  \r\n*** \r\nОт 18.30 часа кметът на Община Велинград д-р Костадин Коев ще се срещне с граждани в читалището в квартал „Лъджене“. \r\n*** \r\nОт 14.30 часа в заседателната зала на 6 етаж на Община Видин кметът Огнян Ценков ще изпрати група деца от социално училище „Реал Мадрид“, които на 17 октомври ще отпътуват за испанската столица Мадрид по повод участието им в демонстративен турнир, организиран от Фондация „Реал Мадрид“.  \r\n***  \r\nОт 14.00 часа в НЧ „Христо Козлев - 1883“ ще бъдат отбелязани 165 години от рождението на Оскар Уайлд – прочит на негови приказки с ученици от  ОУ „Св. св. Кирил и Методий“.  \r\n*** \r\nОт 18.00 часа в малката зала на Дома на културата ще бъде представена книгата за Гоце Делчев през погледа на: Пейо Яворов, Димо Хаджидимов, Михаил Чаков, Любомир Левчев, Мерсия Макдермот, Eфрем Каранфилов, Тончо Жечев. Книгата е изготвена по инициатива на община Гоце Делчев. \r\n*** \r\nОт 11.00 часа в зала „Шафхаузен“ на МБАЛ-Добрич ще се проведе заключителна пресконференция по приключване на проект „Изграждане и въвеждане на комплексна програма за благосъстоянието на работното място в МБАЛ-Добрич АД“. \r\n*** \r\nОт 18.30 часа в концертна зала „Добрич“ ще се състои концерт по повод 50 години от създаването на Български камерен оркестър – Добрич. \r\n*** \r\nОт 14.00 часа в НЧ „Христо Козлев - 1883“ ученици от  ОУ „Св. св. Кирил и Методий“ ще четат  \r\nПроизведения на Оскар Уайлд по повод 165 години от рождението на писателя. \r\n*** \r\nОт 13 часа в Младежкия дом ще бъде открито изложение на университетите в страната. Очаква се в него да вземат участие близо 16 висши учебни заведения. Организатор на събитието е Младежки Общински съвет- Казанлък. \r\n*** \r\nОт 10.00 до 17.00 часа Музеят на авиацията в Крумово – филиал на Националния военноисторически музей, ще работи с вход свободен по случай Празника на авиацията и Военновъздушните сили на Република България. \r\n*** \r\nОт 10.00 часа в Регионална дирекция по горите ще се проведе пресконференция по повод извършени и предстоящи проверки.   \r\n*** \r\nОт 19.00 часа, в салона на Общинския драматичен театър ще се състои концерт на Мъжки хор „Свети Иван рилски“, вокален състав „АртПоп“ и група „Симетрикс“. \r\n*** \r\nОт 16.00 часа в сградата на Областна администрация – Ловеч ще се проведе работна среща между председателя на БТПП Цветан Симеонов, председателят на Търговско промишлена и земеделска палата – Ловеч, Емил Пеев, кметът на града Корнелия Маринова, областният управител Георги Терзийски, общинската и областна администрация, фирми от региона. \r\n*** \r\nОт 19.00 часа в кино „Модерен театър“ ще бъде представена книгата „Лъчезар Цоцорков“, посветена на видния предприемач и родолюбец от Панагюрище. Присъстващите ще имат възможността да видят и филма „Лъчезар Цоцорков“, който събира вълнуващи разкази и спомени, чрез които оживяват възгледите и посланията, отправени към следващите поколения от „предприемачът, който обичаше хората“, както го определят авторите на книгата и филма. \r\n*** \r\nОт 11.00 часа министърът на регионалното развитие и благоустройството Петя Аврамова ще открие обновения мост над река Струма, намиращ се на едноименната улица в града, след което ще посети реновираната зона на централния градски парк. В 11.30 часа министър Аврамова ще открие и Парк на предизвикателствата в местността „Войниковец“.  \r\n***   \r\nОт 09.00 часа в Зала 1 на Апелативен съд-Пловдив ще се гледа делото на 35-годишния с инициали С.Д. за това, че на 13 юли 2014 г.  катастрофирал между селата Калековец и Стряма и по непредпазливост причинил смъртта на двама души и ранил тежко трети човек.   \r\n***   \r\nОт 09.30 часа в Зала 10 на Окръжен съд ще се разгледат делата на Георги Б. и Александър Н. Срещу подсъдимите е повдигнато обвинение в това, че извършвали кражби от „Тютюневите складове“ на бул. „Иван Вазов“. \r\n*** \r\nОт 10.30 часа в завода на BTL Industries ще бъде представен апаратът BTL Super Inductive System, който се използва от топ спортисти. \r\n*** \r\nОт 10.30 часа в Зала 1 на Апелативен съд ще се гледа дело на 50-годишния с инициали  М.М. за шофиране под влияние на алокохол. \r\n*** \r\nОт 10.00 часа в Галерия \"Лаутлиев\" в квартал „Капана“ ще се състои пресконференция по повод седемнадесетото издание на форума „Международни фотографски срещи“. \r\n*** \r\nОт 17.30 часа в Гранд хотел „Пловдив“ ще започне тържествено събрание по повод професионалния празник на Военновъздушните сили. Командирът на ВВС генерал-майор Цанко Стойков ще поздрави личния състав по повод празника и ще награди военнослужещи и цивилни служители, отличени за доказан висок професионализъм при изпълнение на служебните задължения. \r\n*** \r\nОт 18.00 часа в Цар Симеоновата градина ще се открие фотоизложба на открито “Баку – хармонията между древното и модерното\" по повод 100-годишнината от създаването на Азербайджанската демократична република (АДР), първата светска и парламентарна демокрация в ислямския и тюркския свят. \r\n***     \r\nОт  11.00 ч. в зала 308 кметът на Община Разград д-р Валентин Василев ще се срещне с гросмайстор Ивайло Енчев и неговия треньор Росен Русев \r\n*** \r\nОт 17.30 часа в зала „Май“ ще бъде представен специалният брой на списание „Пламък“, посветен на 150 години първо театрално представление и 100 години професионален театър.  \r\n*** \r\nПредседателят на ПГ на ГЕРБ и зам.-председател на партията Цветан Цветанов ще посети област Смолян. В 9.00 часа ще бъде в село Широка лъка, където ще се срещне с кмета Васил Седянков и местни жители. В 10.40 часа ще разгледа новоизградения Център по инвазивна кардиология на МБАЛ „Братан Шукеров“ – Смолян. В 11.30 часа ще посети Природо-математическата гимназия в Смолян, където се строи нова спортна зала. В 13.00 часа заместник-председателят на ГЕРБ ще бъде в смолянското село Смилян, където ще разгледа обновеното ОУ \"Св. Св. Кирил и Методий\", санираното с целеви средства от МОН. Два часа по-късно ще разговаря с жителите на Рудозем в центъра на града. В 16.30 часа ще открие новоизградената многофункционална спортна площадка в златоградското село Страцево.   \r\n*** \r\nОт 10.30 часа пред сградата на Областна администрация Смолян, ОИЦ – Смолян ще проведе открита приемна и интерактивно проучване под надслов „Европа иска да ви чуе“ сред жителите на Общината. Проучването е насочено към бъдещето на Кохезионната политика на ЕС. \r\n*** \r\nОт 10.00 часа в Зала 2 на Община Стара Загора ще се проведе пресконференция по повод стартиране на 4-тото модулно обучение на ученици по информационни технологии. \r\n*** \r\nОт 13.00 часа в залата на втория етаж на Община Хасково на пресконференция ще бъдат дадени подробности за програмата и участниците в Международния конкурс за млади цигулари.  \r\n***   \r\nОт 10.00 часа в зала 203 на общината ще се проведе брифинг.  \r\n***     \r\nОт 11.00 часа от площад „Освобождение до входа на Градската градина, под лозунга „Не на робството“ младите доброволци от БЧК ще се присъединят към Световния поход против съвременните форми на робството и дискриминацията.", "date": "2018.10.15", "title": "Предстоящи събития в страната за 16 октомври (Агенция „Фокус“)"}
{"url": "http://www.focus-news.net/news/2018/10/15/2578662/blagoevgrad-intenziven-e-trafikat-po-avtomagistrala-struma-i-glaven-pat-e-79.html", "text": "Интензивен е трафикът по автомагистрала „Струма“ и главен път Е-79 по направлението София – Кулата и обратно, предаде репортер на  Радио „Фокус“ – Пирин . Към момента няма данни за образуване на големи колони от автомобили. Натоварен трафик се наблюдава  по второкласен път 19 Симитли – Гоце Делчев. През деня няма регистрирани тежки пътни инциденти в областта. Повишена опасност от падащи камъни има в Кресненското дефиле и  в района на Предел. Движението по третокласен път – 198 в участъка от град Петрич до село Първомай от километър 74 до километър 77 трябва да се извършва с повишено внимание. Причината е изсичане и кастрене на дървета. Движението се регулира от сигналисти. Водачите е необходимо да преминават през участъка със съобразена скорост в свободната лента, съобразно създадената организация до 19 октомври. Без големи забавяния се извършва преминаването през граничните пунктове „Кулата“ и „Илинден“ на вход и изход. Спокойна обстановката на българо – македонската граница. \r\nНормално натоварен е трафикът в централна градска част в Благоевград, като към момента не се наблюдават задръствания.  Ограничено е движението за автомобилите в някои участъци на улица „Марица“, поради ремонтни дейности. Въведени са обходни маршрути. Спокойно е движението по улица „Славянска“ в района на пожарната и болницата в града. До този момент няма възникнали тежки пътни инциденти в града. Градския транспорт се движи по разписание. Няма данни за закъснения или промяна на обичайните маршрути. \r\nЛора КАЛЧЕВА", "date": "2018.10.15", "title": "Благоевград: Интензивен е трафикът по автомагистрала „Струма“ и главен път Е-79"}
{"url": "http://www.focus-news.net/news/2018/10/15/2578646/reuters-donald-tramp-uveri-nyama-sdelka-s-turtsiya-za-sanktsiite.html", "text": "Президентът на САЩ Доналд Тръм потвърди, че не е сключил споразумение с Турция за отмяна на санкциите в замяна на освобождаването на американски пастор Андрю Брънсън, който бе освободен от турски затвор и се завърна в родината си през уикенда, предава  Reuters . \r\n„Нямаме сделка с с Турция. Днес се чувствам много различно по отношение на Турция, отколкото преди два дни. Имам много добро усещане за страната - преди два дни не бе така“, заяви Тръмп пред репортери в Белия дом. Тереза Герова", "date": "2018.10.15", "title": "Reuters: Доналд Тръмп увери: Няма сделка с Турция за санкциите"}
{"url": "http://www.focus-news.net/news/2018/10/15/2578658/hurriyet-turskata-politsiya-razsledva-tvardeniyata-za-zalichavaneto-na-tyaloto-na-dzhamal-hashogi-s-kiselina.html", "text": "Турската полиция разследва твърденията, че тялото на журналиста Джамал Хашоги може да се заличава с киселина в сградата на саудитското консулство в Истанбул, съобщава вестник  Hurriyet .  \r\nХашоги, журналист и кореспондент на водещото американско издание Washington Post изчезна на 2 октомври след посещение в консулството на Саудитска Арабия в Истанбул. По-късно Анкара съобщи, че същия ден 15 граждани на арабското кралство да пристигнали в града и са влезли в консулството, докато Хашоги е бил вътре в сградата. Групата е вкючвала водещ съдебен експерт, служители на разузнаването и кралски гвардейци. \r\nТуран Кислакчъ, ръководител на Асоциацията за турско-арабски медии и приятел на Хашоги, твърди, че саудитците в консулството вече са се отървали от тялото на журналиста, след като са го убили. „Полицията и MİT [Националната разузнавателна агенция на Турция] разследват сериозно това твърдение. Те изследват дали тялото на Хашоги не е разтворено с киселина\", предадоха турските медии.  \r\nПредставители на двете страни се очаква да проведат съвместна „инспекция\" на  саудитското консулство в Истанбул, припомнят от редакцията. Тереза Герова", "date": "2018.10.15", "title": "Hurriyet: Турската полиция разследва твърденията за заличаването на тялото на Джамал Хашоги с киселина"}
{"url": "http://www.focus-news.net/news/2018/10/15/2578663/afp-tereza-mey-vse-oshte-vyarva-che-sdelkata-za-brekzit-e-postizhima.html", "text": "Министър-председателят на Обединеното кралство Тереза Май все още вярва, че постигането на споразумение за Брекзит е „постижимо“, въпреки че преговорите с Европейския съюз остават блокирани по въпроса за ирландската граница, предава  AFP . \r\n„Продължавам да вярвам, че договорената сделка е най-добрият резултат за Обединеното кралство и за ЕС. Продължавам да вярвам, че такава сделка е постижима\", подчерта Мей пред депутатите в Камарата на общините в Лондон. Тереза Герова", "date": "2018.10.15", "title": "AFP: Тереза Мей все още вярва, че сделката за Брекзит е „постижима“"}
{"url": "http://www.focus-news.net/news/2018/10/15/2578664/sliven-natovareno-e-dvizhenieto-po-patishtata-v-oblastta.html", "text": "Натоварено е движението по пътищата в Сливенска област, съобщиха от  Областно пътно управление-Сливен . \r\nЗатворени за тежкотоварни автомобили над 10 т целогодишно са проходите Твърдишки и Вратник. Опасност от падащи камъни има по пътя Сливен – Ичера – Градец. Движението по път ІІ-57 в участъка от село Пет могили до село Новоселец от км 31+900 до км 40+650 се осъществява с повишено внимание поради частични ремонтни дейности на асфалтовата настилка. Движението се регулира с пътни знаци. Ремонтът ще приключи в края на февруари 2019 г.", "date": "2018.10.15", "title": "Сливен: Натоварено е движението по пътищата в областта"}
{"url": "http://www.focus-news.net/news/2018/10/15/2578665/blagoevgrad-intenziven-e-trafikat-za-tovarni-avtomobili-na-gkpp-kulata-na-izhod-ot-stranata.html", "text": "Интензивен е трафикът за товарни автомобили на ГКПП „Кулата“ на изход от страната. Това съобщиха за  Радио „Фокус“ – Пирин  от Главна дирекция „Гранична полиция“. На българо-македонската граница трафикът е нормален. \r\nЛора КАЛЧЕВА", "date": "2018.10.15", "title": "Благоевград: Интензивен е трафикът за товарни автомобили на ГКПП „Кулата“ на изход от страната"}
{"url": "http://www.focus-news.net/news/2018/10/15/2578667/veliko-tarnovo-svishtovski-hokeisti-stanaha-shampioni-na-darzhavnoto-parvenstvo-po-hokey-na-treva.html", "text": "Свищовски хокеисти  станаха шампиони  на държавното първенство по хокей на трева, съобщиха от пресцентъра на  Община Свищов . В Курортен комплекс „Албена“ от 12 до 14 октомври се проведоха държавните първенства по хокей на трева за деца до 12 години и момичета и момчета до 14 години. СКХТФ „Дунав“ –  Свищов участва с отбори и при двете възрасти. При деца до 12 години участваха  8  отбора  в държавното първенство. В първия ден от турнира малките свищовски хокеисти победиха отборите на „Петър Берон 2009“ – Пловдив с 3:2; „Хеброс“ – Харманли  с 4:2. Във втория ден на турнира реализираха още две победи, с които 12-годишните хокеисти напълно заслужиха златните медали и шампионската купа. Индивидуални награди от отбора получиха Стиван Петров – за най-полезен и атрактивен гол на турнира и  Николай Пенчев – за най-добър вратар. \r\nПри момичета и момчета до 14 години състезателите на „Дунав“ се класираха на 4-то място от 10 участващи отбора, като  на полуфиналите загубиха минимално с 2:3 от отбора на Пловдив. Индивидуална награда – статуетка за най-добър защитник получи  Даниел Стефанов от СКХТФ „Дунав“ – Свищов. \r\nРъководството на СКХТФ „Дунав“ благодари на треньорите Радослав Радков, Николай Русев, на мениджъра на отбора Николай Марков, на състезателите и техните родители за неуморния им труд и всеотдайност през цялата спортно-състезателна година.", "date": "2018.10.15", "title": "Велико Търново: Свищовски хокеисти станаха шампиони на държавното първенство по хокей на трева"}
{"url": "http://www.focus-news.net/news/2018/10/15/2578669/sport-anastasiya-pavlyuchenkova-zapochna-s-pobeda-uchastieto-si-na-turnira-za-kupata-na-kremal.html", "text": "Анастасия Павлюченкова се наложи със 7:6, 6:4 над Айла Томлянович от Австралия в двубой от първи кръг на турнира за Купата на Кремъл, продължил час и 34 минути. С мача между двете бе официално открита прогамата на надпреварата в Москва.  \r\nВъв втори кръг рускинята ще играе срещу световната номер едно Симона Халеп.", "date": "2018.10.15", "title": "Спорт: Анастасия Павлюченкова започна с победа участието си на турнира за Купата на Кремъл"}
{"url": "http://www.focus-news.net/news/2018/10/15/2578668/varna-zapochva-izgrazhdaneto-na-kanalizatsionna-mrezha-po-18-ulitsi-v-dolni-chiflik.html", "text": "Канализационна мрежа за 18 улици предстои да бъде изградена в Община Долни Чифлик. Това съобщиха за  Радио „Фокус“ – Варна  от местната администрация. Проектът е на стойност 1,3 млн. лева с ДДС. Той ще се финансира безвъзмездно от Предприятието за управление на дейностите по опазване на околната среда. С изграждането на канализационната мрежа ще бъдат обхванати 260 имота и приблизително 1040 души. Срокът на изпълнение е 110 дни. Изпълнител на проекта е Обединение „АМ – Камчия“. В сряда от 12.00 часа със символична първа копка, кметът на Община Долни чифлик Красимира Анастасова и областният управител на Варна Стоян Пасев ще открият строителната площадка. \r\nДиана СТОЕВА", "date": "2018.10.15", "title": "Варна: Започва изграждането на канализационна мрежа по 18 улици в Долни Чифлик"}
{"url": "http://www.focus-news.net/news/2018/10/15/2578670/arheologat-dots-d-r-rosina-kostova-krepostta-v-mestnostta-gradishte-predizvikva-interes-u-turistite-vapreki-che-ne-e-iztsyalo-prouchena.html", "text": "Въпреки че не е изцяло проучена и социализирана, късноантичната крепост в местността Градище и сега предизвиква интерес у туристите. Това каза за  Радио „Фокус“ – Велико Търново  доц. д-р Росина Костова, един от ръководителите на проучванията в района. По думите й докато археолозите са били на терен, непрекъснато са идвали граждани, които са разглеждали местността. „Трябва да се предприемат действия по създаване на проект за цялостното експониране на късноатничната крепост“, обяви Росина Костова. „Само преди няколко седмици бяха стартирани такива възможности – по Програмата за развитие на районите за регионален туризъм. Тя е насочена изцяло към културно – историческия туризъм“, посочи тя. Според нея проблемът е, че за да се кандидатства с даден обект, по програмата за консервация и социализация на проучени обекти, те трябва да са със статут на национално значение. „Все още късноантичната крепост е обект с месно значение“, коментира археологът. Росина Костова каза още, че вече са правени постъпки за промяна на статута на крепостта, но до момента те не са се увенчали с успех. „Предстоят още дейности в тази насока“, посочи тя.  \r\nЛуиза ТРАНЧЕВА", "date": "2018.10.15", "title": "Археологът доц. д-р Росина Костова: Крепостта в местността Градище предизвиква интерес у туристите, въпреки че не е изцяло проучена"}
{"url": "http://www.focus-news.net/news/2018/10/15/2578673/predstoyashti-mezhdunarodni-sabitiya-za-16-oktomvri-agentsiya-fokus.html", "text": "Във френската столица ще се проведе конференция за финансирането на НАТО. \r\n***  Очаква се македонският парламент да гласува предложенията за промени в Конституцията. \r\n***  Ново изслушване по делото срещу германския журналист Месалу Толу.  \r\n***   Министърът на отбраната на САЩ Джеймс Матис пристига на посещение във Виетнам. \r\n***  В Берлин ще бъде открита глобалната среща на върха за здравето с участието на световни лидери. \r\n***", "date": "2018.10.15", "title": "Предстоящи международни събития за 16 октомври (Агенция „Фокус“)"}
{"url": "http://www.focus-news.net/news/2018/10/15/2578672/vitsepremierat-valeri-simeonov-do-mesets-shte-se-reshi-kak-shte-se-yavyavame-na-evropeyskite-izbori.html", "text": "Коалицията на \"Обединените патриоти\" я има и за разпад е рано да се говори. Това каза вицепремиерът и лидер на НФСБ Валери Симеонов в предаването \"Още от деня\" по  БНТ . „Нашата коалиция е свързана с участие в парламентарни избори и евентуално участие във властта. Имаме коалиционно споразумение, политическо споразумение и аз държа това споразумение да се спазва“, уточни Симеонов. „На европейските избори догодина може да се явим отделно. Ние сме три партии с три отделни устава и с три различни програми, въпреки че имаме много общо, но сме три различни партии с три различни ръководства и аз държа на независимостта на тези партии. И няма да допусна, който и да било с менторски тон да ми казва какво да прави НФСБ и какво да не прави. До месец ще се вземе решение на национално ниво и след като се обсъди с ръководствата на трите партии и обсъдим кой какво разбира под съвместно явяване на изборите за Европейски парламент“, заяви вицепремиерът.  „Коалицията на „Обединени патриоти“ е направена за периода на действие на 44-тото Народно събрание и това управление. Оттам нататък всичко е въпрос на други споразумения, но няма такива още. Може и да се създаде такова споразумение, ако се разберем“, допълни вицепремиерът.", "date": "2018.10.15", "title": "Вицепремиерът Валери Симеонов: До месец ще се реши как ще се явяваме на европейските избори"}
{"url": "http://www.focus-news.net/news/2018/10/15/2578674/gd-granichna-politsiya-intenziven-e-trafikat-za-tovarni-avtomobili-po-punktovete-kulata-kapitan-andreevo-i-dunav-most-ruse-na-izhod-ot-stranata.html", "text": "Интензивен е трафикът за товарни автомобили по пунктовете „Кулата“, „Капитан Андреево“ и „Дунав мост – Русе“ на изход от страната. Това съобщиха от  ГД „Гранична полиция“ . Нормален е трафикът по границите със Сърбия и Македония.", "date": "2018.10.15", "title": "ГД „Гранична полиция“: Интензивен е трафикът за товарни автомобили по пунктовете „Кулата“, „Капитан Андреево“ и „Дунав мост – Русе“ на изход от страната"}
{"url": "http://www.focus-news.net/news/2018/10/15/2578675/kyustendil-suhi-trevi-goryat-v-zemlishteto-na-selo-shishkovtsi.html", "text": "Сухи треви горят в землището на село Шишковци. Това съобщи за  Радио \"Фокус\" – Кюстендил  Катя Табачка, говорител нa ОДМВР – Кюстендил. Няма опасност за населението, за къщи или селскостопански постройки. На място има екипи на Районна служба \"Пожарна безопасност и защита на населението\" - Кюстендил. \r\nВенцеслав ИЛЧЕВ", "date": "2018.10.15", "title": "Кюстендил: Сухи треви горят в землището на село Шишковци"}
{"url": "http://www.focus-news.net/news/2018/10/15/2578678/mladi-sotsialisti-shte-predstavyat-fotoizlozhba-na-tema-da-vazrodim-sporta-v-sofiya-na-16-oktomvri.html", "text": "На 16 октомври младите социалисти от район „Възраждане“ ще представят фотоизложба на тема „Да възродим спорта в София“. Това съобщиха от пресцентъра на  БСП-София . \r\nСъбитието ще се проведе пред МОЛ София, от страната на бул. „Скобелев“ и ще започне в 13.00 часа. \r\nНа откриването на фотоизложбата ще присъстват лидерът на БСП – София Калоян Паргов, народният представител Иван Ченчев и общинските съветници Николай Николов и Иван Таков, който е и председател на организация на БСП в район „Възраждане“.", "date": "2018.10.15", "title": "Млади социалисти ще представят фотоизложба на тема „Да възродим спорта в София“ на 16 октомври"}
{"url": "http://www.focus-news.net/news/2018/10/15/2578666/nezavisen-makedoniya-vmro-dpmne-ne-priema-priziva-na-zoran-zaev-za-pomirenie.html", "text": "ВМРО-ДПМНЕ не приема предложението на премиера Зоран Заев за помирение на политическите партии за насилието в парламента от 27 април 2017 г. Опозицията е категорична, че щурмът на парламента е политически измислен случай, без доказателства, без аргументи, и че е предназначен за оказване на политически натиск, отбелязва електронното издание на македонския вестник  „Независен“ . \r\n„Петдесетина души с месеци са обект на политическо преследване, с цел Зоран Заев да може да търгува с тяхната свобода, а в замяна търси подкрепа на споразумението с Гърция за преименуване на Македония. В продължение на месеци хората са задържани, депутати, художници, обикновени граждани са наричани терористи, невинни хора са станали жертва на преследването на Заев. Това ясно показва, че правителството - не само за 27 април, но и за други случаи срещу хора от ВМРО-ДПМНЕ, води политически хайки, само за да търгува с тяхната свобода. Неморално и неетично. Това също е послание към съдебната система и прокуратурата, които съдят невинни хора. Те не са терористи\", заяви генералният секретар на опозиционната партия Игор Янушев. \r\nСпоред него тези хора се нуждаят от справедливост, а не от политически мотивирани случаи. Той поиска от Заев да се извини на семействата за политически натиск, упражняван от властите. \r\n„Само тогава ще има помирение. Истината може да възтържествува и затова искаме нова прокуратура, която да разследва всички случаи, в които има подозрение за нарушение на закона. И която ще анализира безпристрастно фактите и доказателствата. Тук има възможност Заев да докаже, че е за истинско помирение и за справедливост без условия. Освободете хората от политическо преследване и от задържане, справедливост за тези хора с гаранция за тяхната презумпция за невинност\", категоричен бе Янушев. Тереза Герова", "date": "2018.10.15", "title": "„Независен“ (Македония): ВМРО-ДПМНЕ не приема призива на Зоран Заев за помирение"}
{"url": "http://www.focus-news.net/news/2018/10/15/2578682/sport-atletiko-madrid-registrira-rekorden-byudzhet.html", "text": "Носителят на купата от Лига Европа и вицешампион от миналия сезон в испанската Ла Лига - Атлетико Мадрид, регистрира рекорден бюджет в своята история. Техническата администрация на клуба изнесе данни, съгласно които испанският гранд ще може да разчита на бюджет от 403 милиона евро за сезон 2019/2020 година. Така за първи път в историята си Атлетико Мадрид прескача границата от 400 милиона евро. \r\nОсновните фактори за паричните приходи са телевизионните права, участието в Шампионската лига, абонаментните карти и билети за домакинските мачове, както и парични средства от различни спонсори.", "date": "2018.10.15", "title": "Спорт: Атлетико Мадрид регистрира рекорден бюджет"}
{"url": "http://www.focus-news.net/news/2018/10/15/2578681/veliko-tarnovo-ogranicheno-e-dvizhenieto-po-patya-lozen-polski-trambesh.html", "text": "Ограничено е движението на моторни превозни средства над 12 тона по пътя Лозен – Полски Тръмбеш. Причината е намален габарит на пътното платно. Това съобщиха за  Радио „Фокус“ – Велико Търново  от Областно пътно управление. Обходният маршрут е по направление Лозен – Драганово – Янтра – Поликраище – Полски Тръмбеш. Срокът за приключване на дейностите е до 11 януари 2019 година. Отворен за движение на всички превозни средства е Проходът на Републиката. \r\nОграничено е движението в участък от пътя между селата Стефан Стамболово и Обединение. Забраната е въведена за отсечката от км 16+700 до км 26+113, а причината е извършване на ремонтни дейности. Обходният маршрут е през село Полски Сеновец и град Полски Тръмбеш. Ремонтите трябва да приключат до 31 октомври. \r\nВ едната лента се осъществява движението в участък от пътя между Павликени и село Горна Студена. Ограничението е въведено в отсечката от  км 26+089 до км 46+089, а причината е извършване на ремонтни дейности. Те трябва да приключат до края на октомври. Трафикът в района се  пропуска последователно в двете посоки.  \r\nОграничено е движението на моторни превозни средства над 3,5 тона по пътя между селата Чешма и Кесарево. Причината е намален габарит на пътното платно. Обходният маршрут е през селата Сливовица, Горско Ново село и Джулюница. Срокът за приключване на дейностите е до 11 януари 2019 година. \r\nМария НЕДЕВА", "date": "2018.10.15", "title": "Велико Търново: Ограничено е движението по пътя Лозен – Полски Тръмбеш"}
{"url": "http://www.focus-news.net/news/2018/10/15/2578683/d-r-sibila-marinova-opitvame-se-da-initsiirame-promyana-v-zakona-za-zayavyavane-ne-samo-na-otkaz-a-i-na-saglasie-za-donorstvo.html", "text": "Заявяването не само на отказ, и на съгласие за донорство е нужно да бъде записано в закона за облекчаване процедурите, предшестващи самата трансплантация. Това каза на среща във великотърновската болница по повод седмицата на донорството д-р Сибила Маринова, началник на отделението по „Анестезиология и интензивно лечение“ в МОБАЛ „Д-р Стефан Черкезов“ и координатор по донорство към Изпълнителната Агенция по трансплантации. По думите й след серията информационни кампании, които се провеждат на тази тема, редица хора заявяват желанието си и се интересуват как биха могли да станат донори. „Ако закона се промени така, че освен отказа, да може да се заявява и съгласие, ако това е облечено в законова форма, няма да се налага да искаме съгласието на близките при такова декларирано съгласие. Далеч от мисълта съм, че всички вкупом ще отидат и ще заявят своето съгласие, но ще има много хора, които ще го направят“, каза д-р Маринова. Тя уточни, че според българското законодателство, съгласие за донорство могат да заявят родителите, братята и сестрите, децата, съпругът и съпругата на потенциалния донор. Д-р Маринова посочи, че е необходимо да се помисли и за казусите, в които лицето няма близки или има такива, които не са сред изброените в закона. \r\nВ момента над 1100 са чакащите в България за трансплантация, а в Европа са над 60 000. Тя обобщи, че е важно обществото да разбере колко важно е в момент, когато за един пациент вече не може да бъде направено нищо с функциониращите му органи, той да спаси друг човешки живот. \r\nМария НЕДЕВА", "date": "2018.10.15", "title": "Д-р Сибила Маринова: Опитваме се да инициираме промяна в закона за заявяване не само на отказ, а и на съгласие за донорство"}
{"url": "http://www.focus-news.net/news/2018/10/15/2578684/nimh-utre-shte-bade-predimno-slanchevo-s-maksimalni-temperaturi-mezhdu-20-i-25.html", "text": "Атмосферното налягане ще се задържи по-високо от средното за октомври. През нощта ще бъде предимно ясно и почти тихо. По-значителни временни увеличения на облачността ще има над южните райони. Минималните температури ще бъдат предимно между 4° и 9°. Сутринта на места в низините и около водните басейни ще има условия за образуване на мъгла или ниска слоеста облачност. През деня ще бъде предимно слънчево. Ще духа слаб, в Източна България до умерен североизточен вятър. Преобладаващите максимални температури ще бъдат между 20° и 25°. Такава е прогнозата за времето на  Националния институт по метеорология и хидрология (НИМХ)  при БАН, съобщи за  Агенция „Фокус“  дежурният синоптик Мартин Славчев.  \r\nНад Черноморието ще преобладава слънчево време с по-значителни временни увеличения на облачността над южното крайбрежие, без валежи. Ще духа до умерен североизточен вятър. Максимални температури на въздуха: 20°-23°. Температурата на морската вода е 19°-21°. Вълнението на морето ще бъде 2-3 бала. \r\nВ планините ще преобладава слънчево време. Ще духа умерен, по високите и открити части – до силен вятър от изток-североизток. Максимална температура на височина 1200 метра около 16°, на 2000 метра – около 9°. \r\nВ сряда от изток облачността ще се увеличава, по-късно след обяд на места в Югоизточна България, а през нощта срещу четвъртък на повече места в източната половина от страната, ще превали. Вятърът ще остане от изток-североизток. Дневните температури ще са предимно между 20° и 25°, а минималните – между 6° и 11°. В четвъртък и петък по-често ще преобладава облачно време. През първия ден валежите ще са на повече места в страната, по-съществени в източните и планинските райони, а в петък - само на отделни места. Дневните температури ще са с 2-3 градуса по-ниски, а минималните – по-високи. Ще е почти тихо.", "date": "2018.10.15", "title": "НИМХ: Утре ще бъде предимно слънчево с максимални температури между 20° и 25°"}
{"url": "http://www.focus-news.net/news/2018/10/15/2578671/daily-sabah-sauditski-predstaviteli-na-savmestniya-ekip-razsledvasht-izchezvaneto-na-hashogi-vlyazoha-v-konsulstvoto-na-riyad-v-istanbul.html", "text": "Около дузина саудитски членове на съвместния екип, разследващи изчезването на журналиста Джамал Хашоги, са забелязани да влизат в консулството на Рияд в Истанбул в късните следобедни часове на деня, съобщава вестник  Daily Sabah . \r\nИзточници от Министерството на външните работи в Анкара заявиха по-рано, че турските власти ще претърсят консулството в Саудитска Арабия, но все още не са влезли в сградата. Изявлението бе направено, след като саудитският крал Салман разговаря по телефона с президента на Турция Реджеп Тайип Ердоган. \r\nВ текста външнополитическото ведомство в Анкара подчерта, че саудитските власти са отворени за сътрудничество. Претърсването на консулството в Истанбул ще се проведе като част от текущото разследване на турските власти по случая с изчезването на журналиста. Тереза Герова", "date": "2018.10.15", "title": "Daily Sabah: Саудитски представители на съвместния екип, разследващ изчезването на Хашоги, влязоха в консулството на Рияд в Истанбул"}
{"url": "http://www.focus-news.net/news/2018/10/15/2578686/prof-mihail-konstantinov-erata-na-kantslera-angela-merkel-svarshva.html", "text": "Слабото представяне на Християнсоциалния съюз на изборите в най-голямата германска провинция Бавария означава, че ерата на канцлера Ангела Меркел свършва. Това заяви в обзорното предаване на  Радио „Фокус“  „Това е България“ политическият анализатор проф. Михаил Константинов. Той каза още, че резултатите от изборите показват недоволството на германския народ от политиката по миграция. \r\n„Според много анализатори ерата на г-жа Меркел завършва. Германският народ, въпреки доброто икономическо положение на Германия, е недоволен от това, което се случва по въпросите за миграцията. Така или иначе, трябва да се стигне до преразглеждане на германската политика по миграцията и грешките, които бяха направени - а те никак не са малко - да бъдат поправени. Интересното е, че на 28 октомври предстоят подобни избори в провинция Хесен. Това не е малка провинция, там се намира Франкфурт и там ще се види дали тази тенденция е трайна и дали има сериозно пречупване на германските избиратели. Най-голямата проверка ще бъде, разбира се, догодина на европейските избори.“ \r\nСпоред проф. Константинов Ангела Меркел има личната амбиция да подобри рекорда за дълго управление на Хелмут Кол, но ако падне от власт трусовете в Европейския съюз ще бъдат много тежки.", "date": "2018.10.15", "title": "Проф. Михаил Константинов: Ерата на канцлера Ангела Меркел свършва"}
{"url": "http://www.focus-news.net/news/2018/10/15/2578689/gabrovo-ogranicheno-e-dvizhenieto-v-uchastak-ot-patya-mezhdu-selo-kramolin-i-veliko-tarnovo.html", "text": "Ограничено за превозни средства над 10 тона е движението в участък от пътя между  село Крамолин и Велико Търново. Забраната е въведена от км 22+129 до км 28+380 поради намален габарит на пътното платно при км 26+444. Това съобщиха за  Радио „Фокус“ – Велико Търново  от Областно пътно управление – Габрово. \r\nПроходът Шипка е отворен за движение. Там остава в сила ограничение за МПС за превоз на товари, с технически допустима максимална маса над 12 тона и ремаркета и полуремаркета, с технически допустима максимална маса над 10 тона. \r\nОграничено е движението в участък от пътя между селата Чехлевци  и Велчевци, съвпадащ с ул. „Малина“ в Габрово. Причината е извършване на строителни дейности. Движението се осъществява през улици в урбанизирана територия гр. Габрово. Поставена е необходимата сигнализация. Трафикът се пренасочва по обходен маршрут за квартал Чехлевци по път III-5004, път II-44 и път III-4404. Поставена е необходимата сигнализация.  До края на септември е срокът за приключване на дейностите. \r\nДвижението в участък от път Севлиево -Драгановци се осъществява с повишено внимание поради строителни дейности. Ограничението е въведено от км 0+000 до км 14+600 за срок до 22 юни 2019 година. \r\nОграничен за движение на моторни превозни средства с ширина по-голяма от 3.30 метра е участък от пътя между селата Кормянско и Малък Вършец. Ограничението е въведено за отсечката при км 10+080, поради стеснен участък при мост над река Крапец. В региона е поставена необходимата сигнализация. Въведен е обходен маршрут за превозни средства над 3.30 м по път III-401 Граница Ловеч – /Кормянско-Малък Вършец/ – при км 46+800 по общински път до III-403 в с. Малък Вършец. \r\nВ една лента се осъществява движението в друга отсечка от пътя Севлиево Драгановци поради ремонт на пътни съоръжения при км 7+331, км 8+693 и км 13+138 и укрепителна стена при км 11+735. \r\nМария НЕДЕВА", "date": "2018.10.15", "title": "Габрово: Ограничено е движението в участък от пътя между село Крамолин и Велико Търново"}
{"url": "http://www.focus-news.net/news/2018/10/15/2578680/kathimerini-nezavisimi-gartsi-otnovo-zaplashi-da-napusne-pravitelstvoto-ako-dogovorat-za-imeto-bade-vnesen-v-parlamenta.html", "text": "Председателят на младшия партньор на СИРИЗА „Независими гърци“, Панос Каменос, отново отправи заплахи да напусне правителството на премиера Алексис Ципрас, ако договорът за името на Македония бъде внесен за обсъждане в парламента в Атина, съобщава електронното издание на вестник  Kathimerini . \r\nЦипрас и Каменос обединиха усилията си през 2015 г. с ясната цел да извадят Гърция от дълговата криза и да се борят с корупцията, която тласна страната на ръба на несъстоятелност. \r\nНо новата сделка на правителството на Ципрас с Македония, разтърси медения месец на коалицията след излизането на страната от спасителния план през август тази година. Така вниманието бе изцяло насочено към противоречията вътре в управляващата коалиция. \r\n„Няма да гласувам за тази сделка, ако тя бъде внесена в парламента\", увери министърът на отбраната Каменос. „Ако парламентарното мнозинство вземе решение за развод, така ще бъде\", подчерта лидерът на „Независими гърци“, добавяйки, че личните му отношения с Ципрас остават „хармонични\". \r\nГръцките националисти се противопоставиха на споразумението за името, което Атина и Скопие постигнаха през юни. Тереза Герова", "date": "2018.10.15", "title": "Kathimerini: „Независими гърци“ отново заплаши да напусне правителството, ако договорът за името бъде внесен в парламента"}
{"url": "http://www.focus-news.net/news/2018/10/15/2578690/emanyuel-makron-mozhem-da-postignem-napredak-v-pregovorite-za-brekzit-shte-govorya-s-tereza-mey.html", "text": "Държавният глава на Франция Еманюел Макрон изрази увереност, че може да бъде постигнат напредък в преговорите за излизане на Великобритания от структурите на Общността, като допълни, че ще разговаря с премиера на Обединеното кралство Тереза Мей, предава  AFP . \r\n„Вярвам в нашия колективен разум, затова мисля, че можем да постигнем напредък\", заяви Макрон на пресконференция, след като преговорите в Брюксел не успяха да очертаят сделката преди срещата на високо равнище на лидерите на ЕС в сряда и четвъртък. \r\nМакрон обаче добави, че „ние сме готови за всякакви сценарии\", включително и за ситуация, в която не се постигне сделка с Лондон.  Тереза Герова", "date": "2018.10.15", "title": "Еманюел Макрон: Можем да постигнем напредък в преговорите за Брекзит, ще говоря с Тереза Мей"}
{"url": "http://www.focus-news.net/news/2018/10/15/2578676/lokalno-makedoniya-opozitsiyata-boykotira-zasedanieto-za-preobrazuvaneto-na-kss-nasrocheno-e-drugo-za-chetvartak.html", "text": "Опозицията в Прищина бойкотира заседанието на парламента, на което трябваше да бъде насрочена дата за обсъжданията на законопроектите за преобразуването на Косовските сили за сигурност (КСС) в армия, съобщава скопското електронно издание  „Локално“ . \r\nПредседателят на законодателния орган Кадри Весели бе принуден да даде пауза, след като в пленарната зала не се събра необходимият брой депутати за заседанието. Поради тази причина Весели насрочи нова сесия за четвъртък, 18 октомври.  \r\nОпозицията бойкотира днешното заседание, но увери, че ще участва в следващото насрочено. „Причините са вече известни. Сесията за четвъртък включва важни закони и „Демократичен съюз на Косово“ ще участва в нея“, увери депутатът от редиците й Тахир Земай.  \r\nСъщото потвърдиха и от редиците на „Самоопределение“ на Албин Курти. Тереза Герова", "date": "2018.10.15", "title": "„Локално“ (Македония): Опозицията бойкотира заседанието за преобразуването на КСС, насрочено е друго за четвъртък"}
{"url": "http://www.focus-news.net/news/2018/10/15/2578685/afp-turskata-politsiya-zapochna-pretarsvaneto-na-sauditskoto-konsulstvo-v-istanbul.html", "text": "Турската полиция и други представители на служби влязоха в консулството на Саудитска Арабия в Истанбул, за да претърсят помещенията във връзка с разследването на случая с изчезналия журналист Джамал Хашоги, предава кореспондент на  AFP .  \r\nЕкипът от полицейски служители и прокурори започнаха работа в сградата, след като получиха разрешение от официален Рияд.  \r\nПо-рано бе съобщено за пристигането на място на представители на Саудитска Арабия в съвместния разследващ екип.  \r\nХашоги, кореспондент на американското издание The Washington Post, изчезна на 2 октомври, след като влезе в консулството на Саудитска Арабия в Истанбул, за да получи необходимите документи, за да се ожени за годеницата си – турска гражданка. Тереза Герова", "date": "2018.10.15", "title": "AFP: Турската полиция започна претърсването на саудитското консулство в Истанбул"}
{"url": "http://www.focus-news.net/news/2018/10/15/2578679/tsvetan-tsvetanov-gerb-votat-na-nedoverie-nyama-nikakav-shans-da-uspee-stranata-se-nuzhdae-ot-opozitsiya-s-alternativa-a-bsp-nyamat-takava.html", "text": "Вотът на недоверие няма никакъв шанс да успее, защото страната ни днес не се нуждае от предсрочни избори. Това каза пред журналисти в Смолян председателят на ПГ на ГЕРБ и зам.-председател на партията Цветан Цветанов по повод внесения от БСП вот на недоверие към правителството на тема „Здравеопазване“, предаде репортер на  Радио „Фокус“ – Смолян . „Страната ни се нуждае от опозиция, която да сложи проблемите на масата, да дава своята алтернатива, а ние виждаме, че БСП нямат алтернатива“, заяви той. Цветанов отбеляза, че от ГЕРБ три седмици са чакали БСП да си подготвят вота, за да може да имат мотиви, които да бъдат обсъждани в пленарна зала. „Хубавото е, че има парламентаризъм и практики, които смятам, че е нормално да бъдат прилагани. Една от тях е опозицията да иска вот на недоверие, но въпросът е дали този вот е съвсем уместен, дали ще постигне техните цели, за които те настояват“, коментира председателят на ПГ на ГЕРБ. „Искам да благодаря специално на д-р Даниела Дариткова, която оглавява Здравната комисия – диалогът, който тя води с абсолютно всички политически формации, които имат своите представители в българския парламент, абсолютно всички организации, които имат пряко отношение към дейността на образованието“, посочи той. „Проблемите са идентифицирани и точна затова правим съответните законодателни промени“, каза още Цветан Цветанов. По думите му изпълнителната власт прави необходимата организация, за да може действително здравеопазването да бъде по-добро и да може парите, които отделя държавата , да стигат до всички пациенти.  \r\nЩо се касае до мотивите на БСП, Цветанов посочи, че дебатът ще даде отговор, кой е бил прав и кой – не. „Ако погледнете внимателно „Визия за България“, ще видите, че се говори за бюджетно здравеопазване, а не за здравноосигурителни модели, които ние започнахме да обсъждаме с всички заинтересовани страни – пациентски организации, университетски, общински, държавни болници, също така със съсловни организации, Лекарския съюз“, посочи зам.-председателят на ГЕРБ. „Ние говорим за реформа, която в момента се предлага за обсъждане и все още няма нормативни измерения, нито приключване на дебатите с всички организации, които изброих“, обясни Цветанов. „Когато има решение на Министерски съвет, когато има внесен здравноосигурителен модел, който депутатите могат да обсъждат и гласуват, тогава мисля, че може да изложим всичките си аргументи. Към настоящия момент говорим само за един проект, който минава на обществено обсъждане“, каза още председателят на ПГ на ГЕРБ.  \r\nНели ГЕРГЬОВСКА", "date": "2018.10.15", "title": "Цветан Цветанов, ГЕРБ: Вотът на недоверие няма никакъв шанс да успее- страната се нуждае от опозиция с алтернатива, а БСП нямат такава"}
{"url": "http://www.focus-news.net/news/2018/10/15/2578688/nova-makedoniya-parlamentarniyat-debat-za-konstitutsionnite-promeni-shte-prodalzhi-vav-vtornik.html", "text": "Парламентарният дебат за промените на Конституцията на Македония приключи. Заседанието ще продължи в 11:00 часа местно време във вторник (12:00 часа българско време), съобщава скопската електронна медия  „НОВА“ . \r\nНа последно място се изказа Ирена Стефоска, независима депутатка от управляващото мнозинство, която посвети по-голямата част от словото си на депутатите на ВМРО-ДПМНЕ. Съгласно думите й, „твърдоглавостта и инатът“ на опозицията издига прегради пред македонското членство в Европейския съюз и НАТО. „Не искам да вярвам, че не сте запознати с важността на Преспанския договор и че не знаете, че не може да има по-добро споразумение от това“, коментира Стефоска. \r\nТя припомни на народните представители на ВМРО-ДПМНЕ, че носят отговорност пред своите поддръжници и членове, на които ще трябва да обяснят защо поради „инат“ са „откраднали бъдещето им“.  Тереза Герова", "date": "2018.10.15", "title": "„НОВА“ (Македония): Парламентарният дебат за конституционните промени ще продължи във вторник"}
{"url": "http://www.focus-news.net/news/2018/10/15/2578693/prof-georgi-karasimeonov-vazmozhno-e-do-nova-godina-kantslerat-angela-merkel-da-si-otide-zavinagi-ot-politikata.html", "text": "Възможно е до Нова година канцлерът на ФРГ Ангела Меркел да си отиде завинаги от политиката. Това каза в обзорното предаване „Това е България“ на  Радио „Фокус“  проф. Георги Карасимеонов, преподавател в Катедрата по политология в Софийския университет „Св. Климент Охридски”, по повод на резултатите от местните избори в Бавария. \"Ерата на Меркел не е същата от преди 10 г., когато е предизвиквала всеобщо одобрение\", обясни той. Според него има причини от национално естество, свързани с правителството на голямата коалиция и с канцлера, която губи все повече влияние в национален мащаб, което в Бавария се отразява на двете най-големи политически сили – Християнсоциалния съюз и Социалдемократическата партия. „Едната причина е дейността на голямата коалиция в национален мащаб, а другата причина е емигрантския въпрос, който стана основен в германската политика, включително и в Бавария. Това спечели гласове на дясно популистката партия, която заложи изцяло на анти имигрантска платформа. Третата причина може да се види на базата на регионално ниво, където има изхабяване от властта на Християн социалният съюз, който след 1949-та година управлява с абсолютно мнозинство“, каза той. Проф. Георги Карасимеонов прогнозира, че след евроизборите ще бъде променено присъствието на най-големите партийни фамилии в Европейския парламент, които отстояват сегашното развие на ЕС. Вероятно тази линия ще претърпи промени, като се има предвид влиянието на унгарският премиер Виктор Орбан и на италианските партии. Друга линия, която ще се открои, е на френския президент Еманюел Макрон, искащ повече федерална Европа и по-голямо развитие на интеграционните процеси. Според проф. Карасимеонов  в следващия европарламент ще се сблъскат тенденциите Орбан – Макрон.", "date": "2018.10.15", "title": "Проф. Георги Карасимеонов: Възможно е до Нова година канцлерът Ангела  Меркел да си отиде завинаги от политиката"}
{"url": "http://www.focus-news.net/news/2018/10/15/2578677/georgi-mihaylov-bsp-votat-na-nedoverie-e-za-katastrofata-v-zdraveopazvaneto-ne-za-namereniyata.html", "text": "Вотът на недоверие не е отправен към намеренията, а е насочен към провала в здравеопазването, който е много сериозен и едва ли има български гражданин, който не е наясно, че нещата в тази сфера са катастрофални\". Това каза народният представител от ПГ на \"БСП за България\" проф. Георги Михайлов пред БТВ, съобщиха от  пресцентъра на партията  „Нищо добро не се е случило в българското здравеопазване, нито в  последните 9 години, когато управлението на страната, включително и здравеопазването, се доминира от ГЕРБ, нито в периода от началото на работата на 44-тото Народно събрание\"- изтъкна той. Депутатът припомни, че нито информационната система, нито централизираните търгове за медикаменти, нито централизираната система за доставка на медицински изделия, нито програмата за спешна помощ, която се дискутира от 2015 г. -досега са реализирани. Професорът обясни, че България е с най- тежките показатели, които характеризират здравеопазването на територията на Европейския съюз- смъртност, средната продължителност на животa, показателите за предотвратима смъртност, за детска смъртност. \"И всичко това е част от другия голям проблем в България- демографската катастрофа\", отбеляза Михайлов. \"Вотът е внимателно обмислен, сериозно дискутиран. Днес той беше внесен под формата на документ, който съдържа всички  наши аргументи\", коментира Георги Михайлов. Той припомни, че е  трябвало да бъдат представени структурни реформи в управлението на здравеопазването и на здравноосигурителния модел. \"Представени са само проблемите на здравноосигурителния модел, предложенията на управляващите  не се приемат нито от експертите, нито от българската общественост\", коментира Михайлов и допълни, че това е видно и от социологическите проучвания. Той каза, че алтернативата е показана във \"Визия за България\". \"Ние целим да предложим модел, който да бъде консенсусен, тъй като медицината е глобален фактор в политиката в света\", категоричен бе проф. Михайлов.  \r\nНа въпрос за излязла в медиите информация за одит на Националата специализирана болница за активно лечение на хематологични заболявания, проф. Михайлов каза, че той касае периода  януари 2014 г. - декември 2016 г. \"В този период аз съм бил директор 6 месеца. Всички договорни отношения, за които става въпрос в одита са създадени и структурирани от предишното ръководство. Ние прекъснахме голяма част от договорите, които не бяха изгодни. По времето, когато бях директор, с много труд намалихме задълженията на болницата\", поясни проф. Михайлов.", "date": "2018.10.15", "title": "Георги Михайлов, БСП: Вотът на недоверие е за катастрофата в здравеопазването, не за намеренията"}
{"url": "http://www.focus-news.net/news/2018/10/15/2578694/zapochna-evropeyskata-sedmitsa-na-donorstvoto-obzor.html", "text": "Започна европейската седмица на донорството.  УМБАЛ „Света Екатерина“ беше домакин на събитието. Проектът е инициатива на Изпълнителната агенция по трансплантация, пациентски организации, партньори и приятели. Кампанията ще протече под надслова „Частица от теб може да бъде за някого целият свят!”, като по този начин се изразява почит към паметта на донорите и благодарност към техните близки. УМБАЛ  „Св. Екатерина“ е първата болница в Югоизточна Европа, в която се въвежда присаждането на сърце още през далечната 1986 г. За 32 години нейни екипи са извършили общо 60 трансплантации. По-ниският брой трансплантации се дължи на по-ниския брой донорски ситуации у нас – средно около 8-10 на година, от които само четири до шест с донори, подходящи за сърдечна трансплантация. Въпреки прилагането на система за механична циркулаторна поддръжка на сърцето част от пациентите не могат да дочакат животоспасяващата за тях трансплантация.  \r\nПо време на събитието проф. д-р  Генчо Начев  каза, че някога България е била пионер в прилагането на сърдечните трансплантации на Балканите, а в момента изоставаме от съседните страни и трансплантационната ни програма функционира на все по-ниски обороти. Той смята, че основната причината за този спад е както донорският недостатък, така и всички нас, като професионалисти и граждани. Според него трябва да се даде повече гласност на проблема, да се привлекат повече съмишленици с еднакъв начин на мислене, за да може да се даде шанс на повече хора, чакащи в листите за трансплантация. Той призова всички гости на събитието да почетат донорите с минута мълчание и пожела успех на организаторите на инициативата.   \r\nДаяна ДЮЛГЕРОВА", "date": "2018.10.15", "title": "Започна европейската седмица на донорството (ОБЗОР)"}
{"url": "http://www.focus-news.net/news/2018/10/15/2578695/plovdiv-op-radostni-obredi-podnovyava-seriyata-ot-seminari-po-brachno-konsultirane-pod-naslov-toy-i-tya-v-braka.html", "text": "След кратко прекъсване заради ремонтните дейности, Общинско предприятие (ОП) „Радостни обреди“ в Пловдив подновява серията от семинари по брачно консултиране под надслов „Тя и той в брака“. Това съобщиха за  Радио „Фокус“- Пловдив  от общината. До края на 2018 г. са планирани два семинара – един през октомври и един през ноември. Семинарите ще се провеждат веднъж месечно, като първият е на 17 октомври от 18.00 часа в сградата на Дома на младоженците, намиращ се на ул. “Христо Г.Данов“ № 36. Ще бъдат обсъждани различни теми, обхващащи семейните взаимоотношения между мъжа и жената, какви сме ние преди и след брака, как се променяме, когато кажем „ДА“. Как се променя нагласата ни към заобикалящия ни свят, ролите, които играем в брака, сексуалните взаимоотношения преди и след брака и най-важният въпрос – как да бъдем щастливи и удовлетворени и да правим щастлив и партньора ни. Семинарите са изградени на основата на фамилната и интерперсонална терапия и ще включват теоретична част, практически техники и дискусия. Лектори и консултанти ще бъдат отново двама от най-добрите и известни пловдивски психолози – Събка Дякова – Чехович и Стоичко Миличин.", "date": "2018.10.15", "title": "Пловдив: ОП „Радостни обреди“ подновява серията от семинари по брачно консултиране под наслов „Той и тя в брака“"}
{"url": "http://www.focus-news.net/news/2018/10/15/2578696/voleybol-holandiya-otstrani-sasht-ot-svetovnoto-parvenstvo-po-voleybol-za-zheni-v-yaponiya.html", "text": "Волейбол: Холандия отстрани САЩ от световното първенство по волейбол за жени в Япония. Националният отбор на Холандия постигна победа с 3:2 (30:32, 15:25, 25:22, 25:15, 15:9) над досегашните шампионки от САЩ и се класира за полуфиналите на Световното първенство по волейбол за жени в Япония. \r\nАмериканките напускат турнира, след като ден по-рано те загубиха със същия резултат и от Китай и така ще завършат на последното трето място в група Н.", "date": "2018.10.15", "title": "Волейбол: Холандия отстрани САЩ от световното първенство по волейбол за жени в Япония"}
{"url": "http://www.focus-news.net/news/2018/10/15/2578699/tsvetan-tsvetanov-gerb-evropeyskite-izbori-shte-badat-klyuchovi-i-za-es-i-za-balgariya.html", "text": "Европейските избори ще бъдат ключови, както за Европейския съюз, така и за България. Това заяви на областно събрание в Смолян председателят на ПГ на ГЕРБ и зам.-председател на партията Цветан Цветанов, съобщиха от  пресцентъра на ГЕРБ . В срещата с областната структура участваха депутатите д-р Даниела Дариткова, д-р Красимир Събев, областният управител Недялко Славов, който е и председател на общинската структура в Златоград, общински ръководители, кметове и общински съветници. По време на събитието Цветан Цветанов посочи пред актива на ГЕРБ-Смолян, че имат една година за подготовка за местните избори, като вотът за членове на Европейския парламент ще бъде генерална репетиция. „За ГЕРБ е важно да спечели добра преднина пред опозицията на европейските избори, защото това ще е стимул за добра подготовка за местните. Освен това ще намали рязко желанието на опозицията за вотове на недоверие или за предсрочни избори“, обясни председателят на ПГ на ГЕРБ. Цветанов коментира и резултатите от частичните избори, проведени в няколко населени места.  „Показахме, че независимо в коя точка на страната се правят избори, имаме кондиция и това е защото сме силен и доказано добър отбор“, изтъкна зам.-председателят на ГЕРБ. Цветан Цветанов определи като „гаф“ решението на БСП за срещи с хората по населените места, защото на практика те говорят пред граждани, чиито проблеми не познават. Според него е голяма грешка депутати да дават препоръки и да се изказват по определени въпроси, по които местните хора са значително по-компетентни. Като пример в тази посока Цветанов даде една от срещите на БСП с граждани в Банско, където Весела Лечева е заявила, че там трябва да се развива целогодишен туризъм. „Тогава местен жител й казва пред всички присъстващи, че туризмът в Банско от доста години е целогодишен и даже нерядко имали много по-добра посещаемост през лятото, отколкото през зимата“, разказа пред актива на ГЕРБ-Смолян Цветанов.", "date": "2018.10.15", "title": "Цветан Цветанов, ГЕРБ:  Европейските избори ще бъдат ключови и за ЕС, и за България"}
{"url": "http://www.focus-news.net/news/2018/10/15/2578692/tass-ruskata-pravoslavna-tsarkva-prekratyava-obshtenieto-si-s-vselenskata-patriarshiya.html", "text": "Руската православна църква прекратява общението си с Вселенската патриаршия, предава  TACC . \r\nРуската православна църква признава, че по-нататъшното евхаристийно общение с Константинопол е невъзможно. Това заяви ръководителят на отдел \"Външни църковни взаимоотношения\" Митрополит Иларион за резултатите от срещата на Синода на Руската православна църква в Минск. \r\n\"На срещата на Светия синод беше взето решение напълно да се прекъсне комуникацията с Константинополската патриаршия\", каза той. \r\nМитрополит Иларион  добави, че Руската православна църква не признава решението на Константинополската патриаршия да даде автокефалия на украинската църква. \r\nРуската православна църква се надява, че Константинопол ще преразгледа решенията си за Украйна, каза също митрополит Иларион. \r\n\"Надяваме се, че здравият разум ще триумфира, че Константинополската патриаршия ще промени отношението си към съществуващата църковна реалност, но докато тази промяна не се случи, докато тези беззаконни и антикантонични решения останат в сила, няма да общуваме с тази църква, оказваща се от днес в разкол\", каза той.  Юлиян Марков", "date": "2018.10.15", "title": "ТАСС: Руската православна църква прекратява общението си с Вселенската патриаршия"}
{"url": "http://www.focus-news.net/news/2018/10/15/2578687/tsvetan-tsvetanov-gerb-dori-narodnite-predstaviteli-ot-bsp-znayat-che-votat-na-nedoverie-nyama-da-mine.html", "text": "За всички е ясно, че вотът на недоверие няма да мине. Дори съм убеден, че самите народни представители от БСП го знаят. Това каза пред журналисти в Смолян председателят на ПГ на ГЕРБ и зам.-председател на партията Цветан Цветанов по повод внесения от БСП вот на недоверие към правителството на тема „Здравеопазване“, предаде репортер на  Радио „Фокус“ – Смолян . Според него това не е подходът, с който от БСП могат да правят политика. „Вчера имаше три частични избора в страната. БСП участва в два от тях и има 51 гласа, които са получили в двете населени места. ГЕРБ има над 480 гласа от всички избирателни райони, където се проведоха изборите“, обяви Цветанов. „ГЕРБ спечели изборите в село Суходол, община Главиница и в село Орлинци, община Средец. ГЕБР се представи спрямо възможностите си в едно село в община Карлово. Работим винаги в интерес на хората и сме го доказвали с отношението си“, заяви той. Цветанов коментира, че в случая въпросът не е в това БСП да бяга от парламента, да отсъства от дебата, за да представя „Визия за България“. „Можеш да го направиш след 18.00 часа, можеш да го направиш в събота, неделя, понеделник и вторник, но когато им заседания на парламента, ти да присъстваш и да участваш като опозиция в дебатите“, обясни председателят на ПГ на ГЕРБ. „Ние правим срещите с нашите структури и с гражданите, както и обсъжданията извън работно време, за да може да бъде удобно и за самите тях в почивните дни. За да можем да говорим по теми и да решаваме техните проблеми заедно с местната и изпълнителната власт“, каза още Цветан Цветанов. \r\nНели ГЕРГЬОВСКА", "date": "2018.10.15", "title": "Цветан Цветанов, ГЕРБ: Дори народните представители от БСП знаят, че вотът на недоверие няма да мине"}
{"url": "http://www.focus-news.net/news/2018/10/15/2578715/nad-2-mlrd-evro-sa-prihodite-ot-mezhdunaroden-turizam-za-parvite-7-mesetsa-na-2018-g-obzor.html", "text": "Министърът на туризма Николина Ангелкова проведе работна среща с туристическия бранш, на която бяха обсъдени резултатите от изминалия летен сезон и подготовката за лято 2019 г.  \r\nПо време на пресконференцията, дадена след провеждането на срещата, министър Ангелкова заяви, че приходите от туризъм само за юни и юли месец са 1,2 млрд. евро, което е ръст от около 8,1% спрямо миналата година. Тя допълни, че за първите 3 месеца от активния летен сезон над 4 480 000 чуждестранни туристи са посетили страната ни, което е ръст от около 3,6%. По думите ѝ това, което се забелязва по отношение на пазарите, които ни посещават е, че Румъния е на първо място, последвана от Германия, после Гърция и след това Русия и Турция. Тя заяви още, че има големи ръстове на туристи по отношение на Чехия, Полша и Израел, а от това лятото имаме нови пазари като САЩ, Норвегия и Испания. \r\nМинистър Ангелкова посочи, че това лято са били извършени над 300 проверки на морските плажове, като са наложени над 600 000 лева глоби и неустойки. 350 000 лева от тях вече са изплатени. По думите ѝ сигналите, които са постъпили на телефона на Министерството на туризма по отношение на концесионерите и наемателите на плажовете са 250, а през миналата година те са били 420. Министърът на туризма уточни още, че в рамките на следващите 2 години в плана за морските плажове са заложени отдаването на концесии на над 39 плажа. По думите ѝ неохраняемите плажове са намалели с почти 25% спрямо 2015 година, като през тази година те са 86 с тенденцията да намаляват всяка следваща. Тя обясни, че за първи път през 2018 г. е било въведено изискване в процедурите по концесиите, което да гарантира достъпността по плажовете. \r\nПо отношение на Закона за туризма, министър Ангелкова обясни, че темите които остават са свързани със статута на националните курорти. По думите ѝ е отпаднало предложението, свързано с доброволен етикет за качество с предложение такъв да бъде издаван при желание от някои от НПО-тата. Във връзка с извършването на незаконна търговска дейност в разрез с изискванията от редица търговски обекти по плажовете, министърът на туризма обясни, че там са предложени глоби до 50 000 лева. \r\nТя заяви също, че въвеждането на системата ЕСТИ ще бъде изцяло в срок. По думите ѝ до края на годината или в началото на следващата системата ще започне да функционира. Освен нея, ще бъде представено и въвеждането на всички видове електронни услуги по отношение на регистрационните режими. Също така ще бъде въведена и лицева идентификация, за да може всеки един потребител на туристическата услуга да се регистрира чрез телефон.  \r\nПо отношение на общите туристически продукти, министър Ангелкова заяви, че такива се разработват съвместно с Гърция, Сърбия и Турция. Тя изрази надежда до края на годината да успеят да представят един съвместен маршрут с колегите и от Гърция.  \r\nМинистърът на туризма коментира и селския туризъм като уточни, че 62% от територията на България може да предложи селски туризъм. По думите ѝ нощувките, които са реализирани в места за настаняване с под 10 легла, са около 30-40% от нощувките, които се реализират в страната ни. Тя поясни, че има доста голям ръст по отношение на реализирането на нощувки на именно такива места.  \r\nМинистър Ангелкова допълни, че от министерството предлагат националните курорти да не попадат под обхвата на Закона за шума, а тази дейност да бъде регулирана със специална наредба към закона. Тя заяви, че се дават правомощия на местната власт и бизнеса да определят как продуктово да зонират националните курорти, които се намират на тяхна територия.  \r\nПо отношение на зимния туризъм, министър Ангелкова обясни, че за да се осигури целогодишен достъп до планините, е много важно да има туристическа и транспортна инфраструктура. По думите ѝ лифтовете и влековете са доказано най-екологичният транспорт. Ангелкова заяви, че България има фокусирана туристическа реклама в Германия и ръстовете на немски туристи за 2016, 2017 и 2018 година е над 43%. \r\nИзпълнителният директор на Националния борд по туризъм Поли Карастоянова обясни, че предлагат да се заложи механизъм за нарастване на бюджета на туризъм до 1% от международни туристически посещения от предходната година. По думите ѝ вече е инициирано писмо с предложенията, което ще бъде депозирано на вниманието на министър-председателя, зам. министър-председателя по икономическа политика, министрите на туризма и финансите, както и председателите на двете комисии в Народното събрание, които ще гледат бюджета за следващата година.  \r\nЦветелин ДИМИТРОВ", "date": "2018.10.15", "title": "Над 2 млрд. евро са приходите от международен туризъм за първите 7 месеца на 2018 г. (ОБЗОР)"}
{"url": "http://www.focus-news.net/news/2018/10/15/2578716/pazardzhik-hadzhivelevata-kashta-se-rushi.html", "text": "Хадживелевата къща в Пазарджик е ценен архитектурен паметник, има и историческо значение, защото там е пребивавало временното руско управление на града. Това каза за  Радио „Фокус” – Пазарджик  историкът Александър Арнаудов. Според него къщата трябва да се запази, защото в момента състоянието и не е добро – има разместени керемиди, покривът тече, прозорците също са счупени. „Трябва да се потърси начин тя да се съхрани. Най-неприятното е, че тя не е общинска собственост, а е продадена на фирма. Трябва да се издири собственика и да му се напомнят задълженията, които има съгласно Закона за паметниците на културата“, коментира Арнаудов. Той допълни, че продажбата на Хадживелевата къща от общинското ръководство в Пазарджик не е най-доброто решение. „Най-лошият вариант за нея е да бъде оставена да се саморазруши и на нейно място да бъдат издигнати някакви други сгради“, посочи историкът. Хадживелевата къща е продадена през 2012 година на фирма от София, след решение на Общинския съвет. От продажбата и до сега тя не се поддържа и се руши. Тя е една от малкото запазени възрожденски къщи в Пазарджик. \r\nВаня НИКОЛОВА", "date": "2018.10.15", "title": "Пазарджик: Хадживелевата къща се руши"}
{"url": "http://www.focus-news.net/news/2018/10/15/2578718/plovdiv-uchenitsi-ot-su-sv-patriarh-evtimiy-nauchiha-kak-da-opazvat-vazduha-i-vodata-po-chisti.html", "text": "Ученици от СУ „Св. Патриарх Евтимий“ научиха как да опазват въздуха и водата по-чисти. Откритите уроци по „Опазване на чистотата на водата и въздуха“ се проведоха сред близо 100 четвъртокласници. Това съобщиха за  Радио „Фокус“-Пловдив  от Регионалната екоинспекция в града. Експертът от РИОСВ инж. Ангелина Ангелова разказа на децата кои са най-големите замърсители на въздуха в Пловдив и как се измерва чистотата му. Тя допълни, че основни причинители за образуване на фини прахови частици са отоплението с твърди горива през зимния период и автомобилният трафик. Екоекспертът посочи, че старите автомобили са сред основните замърсители на въздуха в страната и посъветва децата да предпочитат да карат като пораснат електромобили. Четвъртокласниците обещаха да използват за предвижване колела или да ходят повече пеша. Тя разказа за дейността на двете автоматични измервателни станции в града, както и за пречиствателните съоръжения за вода. Учениците задаваха множество въпроси за чистотата на околната среда и показаха знания за опазване на природата. Откритият урок е част от кампанията на РИОСВ – Пловдив „Да бъде по-чист, по-зелен и по-красив моят Пловдив“, която стартира преди 4 години в пловдивските училища и детски градини. Следващите беседи с ученици ще се проведат в Европейската седмица за намаляване на отпадъците през ноември. Инициативите се провеждат в партньорство с районните администрации и дирекция „Екология и управление на отпадъците“ към община Пловдив.", "date": "2018.10.15", "title": "Пловдив: Ученици от СУ „Св. Патриарх Евтимий“ научиха как да опазват въздуха и водата по-чисти"}
{"url": "http://www.focus-news.net/news/2018/10/15/2578698/prezidentat-rumen-radev-prizova-upravlyavashtite-da-zapazyat-radiomalchanie-dokato-teche-rabotata-po-zakupuvane-na-samoleti-za-armiyata-obzor.html", "text": "Президентът Румен Радев призова премиера, министрите и народните представители да запазят „радиомълчание“, докато тече работата по закупуване на самолети за армията. По думите му трябва да покажем, че сме цивилизована държава и думите прозрачност, обективност и равнопоставеност не са празни приказки. Президентът заяви, че Българските военновъздушни сили не са само стожер на националната сигурност, но и са извор на школа по родолюбие, патриотизъм, чест и достойнство. \r\nВицепремиерът и министър на отбраната Красимир Каракачанов заяви, че процедурата да се вземат под наем самолети за армията е несериозна.  \r\nПод съпровода на българския химн, държавният глава и върховен главнокомандващ Румен Радев и вицепремиерът и министър на отбраната Красимир Каракачанов поднесоха венци пред Паметника на българския летец по случай Празника на авиацията и Българските военновъздушни сили. Военновъздушните сили отбелязват 106-ата годишнина от първия боен полет и своя професионален празник. Военнослужещите от там също поднесоха венци и цветя пред паметника на пл. „Народно събрание“ в знак на преклонение пред подвига на военните авиатори, отдали живота си в защита на Родината. \r\nЦветелин ДИМИТРОВ", "date": "2018.10.15", "title": "Президентът Румен Радев призова управляващите да запазят „радиомълчание“, докато тече работата по закупуване на самолети за армията (ОБЗОР)"}
{"url": "http://www.focus-news.net/news/2018/10/15/2578717/afp-es-zayavi-che-vse-oshte-ima-vreme-za-sporazumenie-s-velikobritaniya.html", "text": "Европейският съюз заяви, че все още има време за споразумение с Великобритания, въпреки последния неуспешен разговор, но Брюксел  предупреди, че сценарият \"липса на споразумение\" е \"по-вероятен от всякога\", предава  AFP . \r\nБританският премиер Тереза Мей призна, че все още има \"несъгласие\" за това как да се запази отворена сухоземната граница на Великобритания между Северна Ирландия и Ирландия, въпреки че тя каза, че сделката все още е \"постижима\". \r\n\"Ще трябва да продължим да водим преговори\", каза германският канцлер Ангела Меркел, а френският президент Емануел Макрон каза, че смята, че \"можем да постигнем напредък\". \r\nНо президентът на ЕС Доналд Туск каза в писмо до членовете на Европейския съвет, че докато насърчава всички заинтересовани да \"останат обнадеждени и решителни ... в същото време, доколкото сме отговорни, трябва да подготвим ЕС за сценарий без споразумение, който е по-вероятен повече от всякога“. \r\nЛидерите говориха два дни, преди да се отправят към Брюксел за среща на върха на лидерите на ЕС, която бе обявена за \"момент на истината\" преди излизането на Британия от блока през март. \r\nМей ще информира останалите 27 лидери на ЕС преди вечерята им в Брюксел в сряда, като срещата на върха ще започне в четвъртък, потвърди пресслужбата на британския премиер. \r\nГлавният преговарящ на ЕС Мишел Барние се срещна с британския си колега Доминик Рааб в неделя в Брюксел, но не успяха да постигнат споразумение за напускане на Великобритания, както се очакваше.  Юлиян Марков", "date": "2018.10.15", "title": "AFP: ЕС заяви, че все още има време за споразумение с Великобритания"}
{"url": "http://www.focus-news.net/news/2018/10/15/2578719/futbol-tazi-vecher-se-igrayat-devet-macha-ot-turnira-na-uefa-liga-na-natsiite.html", "text": "Футбол: Тази вечер се играят девет мача от турнира на УЕФА „Лига на нациите“ : \r\nИсландия – Швейцария \r\nИспания – Англия \r\nБосна и Херцеговина – Северна Ирландия \r\nЕстония – Унгария \r\nФинландия – Гърция \r\nБеларус – Молдова \r\nЛюксембург – Сан Марино \r\nНачалният час на всички мачове е 21:45 българско време.", "date": "2018.10.15", "title": "Футбол: Тази вечер се играят девет мача от турнира на УЕФА „Лига на нациите“"}
{"url": "http://www.focus-news.net/news/2018/10/15/2578720/smolyan-izlozhba-kostadin-ilchev-gaydaryat-uchitelyat-maystorat-shte-bade-otkrita-v-regionalniya-istoricheski-muzey-na-18-oktomvri.html", "text": "На 18 октомври 2018 г. от 17:00 часа в залите на Регионалния исторически музей „Стою Шишков“ – Смолян ще бъде  открита изложба „Костадин Илчев – гайдарят, учителят, майсторът“. Това съобщиха от  Музея . Акцентът в нея е творческият път на Костадин Илчев – гайдар и майстор на каба гайди, вписан през 2016 г. в Националната представителна листа на нематериално културно наследство на България. Виртуоз – изпълнител, усвоил свиренето на каба гайда в естествената му среда от именити родопски гайдари, усъвършенствал през годините уменията си, вдъхновил и обучил да свирят на родопска каба гайда стотици деца и младежи, Илчев е и един от най-добрите и търсени майстори на инструмента. \r\nВ няколко фотодокументални табла с текстове на български и английски езици, изложбата разказва за гайдарската традиция в Родопите и изработката на каба гайди, за преклонението и почитта на родопчани пред изкусните изпълнители на гайда, за Костадин Илчев – „Живо човешко съкровище“ на България и многобройните му ученици и последователи. \r\nДвижими културни ценности от фондовете на музея, свързани с темата и материали от личната колекция на Илчев и негови ученици, допълват фотодокументалния разказ. Кратки видеофилми с разказ от първо лице на бай Динко за пътя му като гайдар и майстор на каба гайди и какво разказват и свирят за него ученици и колеги, ще озвучат музейните зали. \r\nАвтор на изложбата е Ваня Йорданова – уредник в отдел „Етнография“ на РИМ – Смолян. Художественият проект и реализация на фототаблата е дело на екип студенти и техните преподаватели от специалност „Рекламен дизайн“ в Националната художествена академия – София. Изложбата ще може да бъде посетена до 18 декември 2018 г.", "date": "2018.10.15", "title": "Смолян: Изложба „Костадин Илчев – гайдарят, учителят, майсторът“ ще бъде открита в Регионалния исторически музей на 18 октомври"}
{"url": "http://www.focus-news.net/news/2018/10/15/2578722/makfaks-makedoniya-slovenskoto-pravitelstvo-tarsi-nachin-da-motivira-pensionerite-da-se-varnat-na-pazara-na-truda.html", "text": "Словенското правителство търси начин да мотивира пенсионерите да се върнат на пазара на труда, предава македонската агенция  “Макфакс“ . \r\n\"Шокиран съм, когато казват, че в Словения не си струва да се работи и съжалявам, че предишното правителство не успя да направи трудовото законодателство гъвкаво, заяви министърът на икономиката Здравко Почивалшек пред Словенската телеграфна агенция, цитиран от Макфакс. \r\nТой добави,  че недостигът на работна ръка в Словения, съответно необходимостта от работна сила поради икономическия растеж през последните години, е един от основните фактори, поради което планирания ръст на БВП догодина може да падне под очакваното. \r\nТази година в Словения са регистрирани 74 000 безработни, а министърът посочва, че могат да бъдат наети поне 20 000 души, с промени в политиката на социални помощи и обезщетения за безработица. \r\nРазмерът на основните минимални разходи за живот в Словения тази година се оценява на 441 евро, така че размерът на помощите се е увеличил на 331 евро. От друга страна, минималната заплата за работа на пълен работен ден, която получават повече от десет хиляди души е 638 евро. \r\nТази разлика, според оценките на някои работодатели, е малка, затова част от населението се регистрира като социално слаби, вместо да работи, поради което са необходими мотивационни мерки. Друг източник за допълнително активиране на кадри на пазара на труда, според оценките на Почивалшек се крие във възрастните, които вече са в пенсионна възраст, но все още способни за работа или имат познания в областта, в която са работили. \r\nМинистърът каза, че Словения ще наема персонал от чужбина и освен работниците от територията на бивша Югославия ще търси работници от Грузия и Украйна. \r\nСпоред последните данни в Словения има около 70 000 чужденци. Сред тях преобладават тези  от Босна и Херцеговина, около 40%, а не малък брой работници има от Сърбия, Косово, Македония и Хърватия.  Юлиян Марков", "date": "2018.10.15", "title": "„Макфакс“ (Македония): Словенското правителство търси начин да мотивира пенсионерите да се върнат на пазара на труда"}
{"url": "http://www.focus-news.net/news/2018/10/15/2578697/glavniyat-prokuror-sotir-tsatsarov-prokuraturata-razsledva-dzhi-pi-grup-za-prane-na-pari.html", "text": "Прокуратурата разследва „Джи Пи Груп” за пране на пари. Това каза главният прокурор Сотир Цацаров за  Нова телевизия . „Освен за злоупотреби с евросредства, Прокуратурата разследва физическо лице, свързано със строителната компания „Джи Пи Груп”, и за пране на пари“, посочи той.  \r\nРазследването започна след сигнал на сайта „Биволъ” и вицепремиера Томислав Дончев. Наложен е запор върху паричен превод на 14 млн. евро от България към чужда банка. „Едновременно с това на ДАНС са възложени други действия, които са свързани с установяването на всички механизми на финансирането на съответните европейски проекти, както и това, че всъщност парите са усвоявани от свързани лица и свързани фирми”, каза Цацаров.", "date": "2018.10.15", "title": "Главният прокурор Сотир Цацаров: Прокуратурата разследва „Джи Пи Груп” за пране на пари"}
{"url": "http://www.focus-news.net/news/2018/10/15/2578691/d-r-daniela-daritkova-gerb-povedenieto-na-opozitsiyata-s-vota-na-nedoverie-e-protivorechivo-i-neposledovatelno.html", "text": "Поведението на опозицията ми изглежда противоречиво и непоследователно. Заявлението им за вота е предизвикването на дебат, а от БСП бягат от този дебат, който вече се състоя в Комисията по здравеопазване. Това заяви пред журналисти в Смолян депутатът от ГЕРБ и председател на Комисията по здравеопазване д-р Даниела Дариткова, предаде репортер на  Радио „Фокус“ – Смолян . „Математически този вот е предрешен, но и смисълът от дебата се надявам да не бъде укрепване на позициите на БСП, защото това няма как да се случи“, коментира тя. „Наистина искам темата за здравеопазване да не се политизира, да не се извличат евтини политически дивиденти от употребата на някои наистина несъвършенства в сектора ни. Признаваме, че има необходимост от реформи и търсим добрите решения, които да бъдат наистина консенсусно приети“, поясни д-р Дариткова. От местната структура на ГЕРБ са поканили председателя на ПГ на ГЕРБ Цветан Цветанов да посети областната болница в Смолян, където има инвестиция в инвазивна лаборатория, финансирана от миналото правителството на Бойко Борисов и довършена от това управление. Д-р Дариткова посочи, че тази лаборатория спасява реално човешки животи в Смолянска област, защото е важно при сърдечно-съдови заболявания интервенцията да се извърши своевременно. Председателят на Комисията по здравеопазване в Народното събрание уточни, че това е една реална инвестиция в по-доброто здравеопазване в региона. \r\nНели ГЕРГЬОВСКА", "date": "2018.10.15", "title": "Д-р Даниела Дариткова, ГЕРБ: Поведението на опозицията с вота на недоверие е противоречиво и непоследователно"}
{"url": "http://www.focus-news.net/news/2018/10/15/2578723/rzi-pazardzhik-se-vklyuchva-s-izmervaniya-na-kostna-platnost-v-initsiativite-po-povod-20-oktomvri-svetoven-den-za-borba-s-osteoporozata.html", "text": "РЗИ-Пазарджик се включва с измервания на костна плътност в инициативите по повод 20 октомври – Световен ден за борба с остеопорозата, съобщиха за  Радио „Фокус“-Пазарджик  от здравната институция. „Как да открием навреме симптомите и предотвратим развитието на остеопорозата“ е темата на Световния ден за превенция на заболяването през 2018 г. До 19 октомври експерти от отдел „Профилактика на болестите и промоция на здравето“ ще изнесат презентации на тема: „Остеопорозата – тихият крадец“. На желаещите ще бъде оценен рискът от остеопороза посредством тест.  \r\nНа 22 октомври съвместно с Асоциация „Жени без остеопороза”, със съдействието на Младежки дом Пазарджик, ще се организира информационна кампания за определяне на личния риск от остеопороза. Ще се проведат изследвания на телесен състав и костна плътност, посетителите ще могат да се запознаят с някои прости начини да открият признаците на заболяването, както и да определят личните си рискови фактори с теста на Международната фондация по остеопороза и теста на Световната здравна организация. Изследванията ще се проведат в Младежки дом след предварително записване на тел. 0884 71 44 39 на цена 10 лв.", "date": "2018.10.15", "title": "РЗИ-Пазарджик се включва с измервания на костна плътност в инициативите по повод 20 октомври – Световен ден за борба с остеопорозата"}
{"url": "http://www.focus-news.net/news/2018/10/15/2578724/kyustendil-40-detsa-ot-balgariya-harvatska-bosna-i-hertsegovina-sarbiya-i-makedoniya-uchastvaha-v-mezhdunarodniya-festival-zlatni-yabalki.html", "text": "40 деца от България, Хърватска, Босна и Херцеговина, Сърбия и Македония показаха таланта си в Международния фестивал „Златни ябълки”. Това съобщи за  Радио „Фокус” – Кюстендил  Иван Стойнев, директор на детския музикален фестивал. Петнадесетото юбилейно издание е дало поле за изява на пеещи деца, разпределени в осем възрастови групи. „Безкрайни благодарности на всички деца участници, на техните вокални педагози, на техните родители, на децата от чужбина. Благодаря на всички хора, които спомогнаха фестивалът „Златни ябълки” да го има”, каза Иван Стойнев. Победите в различните възрастови групи са Емилиян Бърдарски – София, Никол Стефанова – София, Палома Иванова – София, Валя Нушева – София, Ива Димова – Пловдив, Преслава Петкова – Свищов, Иван Едрев – Сливен и Симонa Кунчева – Варна. \r\nВенцеслав ИЛЧЕВ", "date": "2018.10.15", "title": "Кюстендил: 40 деца от България, Хърватска, Босна и Херцеговина, Сърбия и Македония участваха в Международния фестивал „Златни ябълки”"}
{"url": "http://www.focus-news.net/news/2018/10/15/2578727/ministar-mladen-marinov-provede-sreshta-s-poslanika-na-azerbaydzhan-v-balgariya-n-pr-nargiz-gurbanova.html", "text": "Министър Младен Маринов проведе среща на с Н.Пр. Наргиз Гурбанова, посланик на Азербайджан в България, по-рано през деня. Това съобщиха от пресцентъра на  МВР . В рамките на срещата бяха обсъдени възможностите за активизиране на сътрудничеството в областта на вътрешните работи. Посланик Гурбанова подчерта стратегическото ниво на партньорство между България и Азербайджан и изрази готовност за неговото задълбочаване. Тя използва случая да благодари за изграденото добро взаимодействие между посолството и екипа на СДВР и даде висока оценка на професионалните действия на служителите на МВР, работили по разкриването на тежкото криминално престъпление в Русе. \r\nМинистър Маринов благодари за признанието и на свой ред поздрави посланик Гурбанова за динамичната й работа в полза на активизиране на двустранните отношения във всички направления. Подчерта готовността на българската страна за задълбочаване на полезното взаимодействие и обмена на опит в областта на вътрешните работи предвид общите предизвикателства пред сигурността.", "date": "2018.10.15", "title": "Министър Младен Маринов проведе среща с посланика на Азербайджан в България Н. Пр. Наргиз Гурбанова"}
{"url": "http://www.focus-news.net/news/2018/10/15/2578725/aa-voenen-ucheben-samolet-e-katastrofiral-v-sauditska-arabiya-pilotite-sa-zaginali.html", "text": "Военен учебен самолет, британско производство е катастрофирал в Саудитска Арабия, пилотите са загинали, предава  Anadolu Agency . \r\nСамолетът е катастрофирал в  северозападната част на страната в района Табук. Причината за катастрофата засега е неизвестна. Няма официално съобщения на Саудитската армия по въпроса.  Юлиян Марков", "date": "2018.10.15", "title": "АА: Военен учебен самолет е катастрофирал в Саудитска Арабия, пилотите са загинали"}
{"url": "http://www.focus-news.net/news/2018/10/15/2578728/", "text": "„Ислямска държава“ е пленила около 700 души в Сирия, предава  РИА Ноовсти . \r\nБойци от терористичната групировка \"Ислямска държава\"  на 13 октомври са нападнали бежански лагер в сирийския района на Ел-Бахр и са пленили намиращите се в него обитатели, съобщи  ръководителят на руския Център за помирение на враждуващите страни в Сирия, генерал-лейтенант Владимир Савченко. \r\n\"Възползвайки се от пълната  безнаказаност, екстремистите са нападнали бежански лагер в района Ел-Бахр на 13 октомври , като са заловили и отвели  в Хаджин около 130 семейства или общо около 700 души,\" - каза Савченко. \r\nТой добави, че отвлечените цивилни са взети за заложници и могат да бъдат използвани от терористите като \"жив щит\" за прикритие от евентуални удари от, \"Сирийските демократичните сили\".    Юлиян Марков", "date": "2018.10.15", "title": "РИА Новости: „Ислямска държава“ е пленила около 700 души в Сирия"}
{"url": "http://www.focus-news.net/news/2018/10/15/2578726/umbalsm-nipirogov-19-godishno-momche-e-s-opasnost-za-zhivota-sled-katastrofa-kray-svoge.html", "text": "19-годишно момче е с опасност за живота след катастрофа край Своге. Това съобщи за  Агенция „Фокус“  говорителят на УМБАЛСМ „Н.И. Пирогов“ Мария Пойразова. Момчето е с политравма и в много тежко състояние. Пострадалият остава за интензивно лечение и активно наблюдение в Реанимацията на лечебното заведение. \r\nБиляна ИВАНОВА", "date": "2018.10.15", "title": "УМБАЛСМ „Н.И.Пирогов“: 19-годишно момче е с опасност за живота след катастрофа край Своге"}
{"url": "http://www.focus-news.net/news/2018/10/15/2578721/na-22-oktomvri-se-ochakva-da-bade-podpisano-sporazumenie-za-belodrobna-transplantatsiya-s-ekip-ot-hanover-obzor.html", "text": "На 22 октомври в България ще пристигне екип от трансплантационен център в Хановер, с който ще се подпише споразумение за белодробна трансплантация. Това стана ясно по време на официалното откриване на Европейската седмица на донорството в УМБАЛ „Света Екатерина. Изпълнителният директор на Изпълнителната агенция по трансплантация д-р Михаил Христов каза, че основното, което се цели с това споразумение, е до една седмица да се стигне до подписан договор с екип за извършване на трансплантации на бял дроб в България. Д-р Михаил Христов изтъкна пред журналисти, че е получил имейл от германските власти. По думите му в документа се посочва, че членки към \"Евротрансплант\" не са с правата на членките учредителки и няма да бъдат белодбробно трансплантирани в страните членки. Той уточни, че до момента подобен отказ е нямало, но в момента има. Д-р Христов обясни, че страната ни е само асоцииран, а не редовен член на организацията „Евротрансплант“. Той каза, че са такива политиката, принципите и изискванията на страните, които са се присъединили към декларацията за трансплантационен туризъм и борба с трафика на органи, към която България не е присъединена. Д-р Христов допълни, че кореспонденцията с университеската болница в град Есен, Германия, е спряла, като поясни, че отговорите от германската клиника са, че продължават да търсят начин да приемат български пациенти за белодробна трансплантация. „В последното изречение в това писмо пише следното: Относно спешните пациенти в България заявяваме, че в момента лечение не може да бъде извършено“, цитира още директорът на Агенцията по трансплантация. Д-р Христов каза, че последният договор за трансплантация с клиниката в Йена е изтекъл още миналата година. Той обясни, че след изтичане на споразумението, борда на директорите отказва да продължи договора с България и Румъния. По думите му тогава остават необслужени пациенти, от които има смъртни случаи и в Румъния. Той вмъкна също, че ако евентуално имаме договор с болницата в Есен или Йена, първо пращаме екип, който ще се обучава там и записваме наши пациенти, чакащи за белодробна трансплантация, които ще трябва да чакат за донор и там. Изпълнителният директор на Агенцията по трансплантация изтъкна,  че е постигнал консенсус с Министерството на здравеопазването и пациентски организации и в най-кратък срок ще бъде изготвена и Национална стратегия за трансплантация и донорство на бял дроб. Впоследствие стратегията ще бъде разширена до всички други заболявания.  \r\nПо време на събитието д-р Незабравка Чилингирова, кардиолог в УМБАЛ „Света Екатерина, каза че в момента в листата за чакащи за трансплантация са 34 пациенти, като те са предимно млади хора до 30-годишна възраст, включително  и деца. Тя обясни, че средно в страната се правят от 3 до 9 операци, а за тази година са направени общо 4 трансплантации.  Според нея ниският брой на операциите в България се дължи не толкова на това, че няма хора, които искат да дадат част от себе си за друг, а по-скоро проблемът е в организацията, донорските центрове и интеграцията на пациентите след интервенцията.  \r\nДаяна ДЮЛГЕРОВА", "date": "2018.10.15", "title": "На 22 октомври се очаква да бъде подписано споразумение за белодробна трансплантация с екип от Хановер (ОБЗОР)"}
{"url": "http://www.focus-news.net/news/2018/10/15/2578730/futbol-zavarshiha-parvite-poluvremena-na-machovete-ot-turnira-liga-na-natsiite.html", "text": "Футбол: завършиха първите полувремена на мачовете от турнира „Лига на нациите“ \r\nИсландия – Швейцария  0:0 \r\nИспания – Англия  0:3 \r\nБосна и Херцеговина – Северна Ирландия  1:0 \r\nЕстония – Унгария  1:1 \r\nФинландия – Гърция  0:0 \r\nБеларус – Молдова  0:1 \r\nЛюксембург – Сан Марино  1:0", "date": "2018.10.15", "title": "Футбол: завършиха първите полувремена на мачовете от турнира „Лига на нациите“"}
{"url": "http://www.focus-news.net/news/2018/10/15/2578729/times-of-israel-avstraliya-obmislya-da-premesti-posolstvoto-si-v-erusalim.html", "text": "Австралия обмисля да премести посолството си в Ерусалим, пише израелското издание  The Times of Israel .  \r\nАвстралийският премиер Скот Морисън заяви на премиера на Израел, че обмисля да следва стъпките на администрацията на Тръмп, като официално признае Ерусалим за столица на страната във вторник. \r\nЕвентуалната значителна промяна във външната политика на Австралия ще доближи консервативното правителство на Морисън по-близо до САЩ и Израел, но вероятно ще бъде широко осъдено от арабския мюсюлмански свят \r\nОчаква се Морисън  да направи изявление за външната политика в сряда пред австралийските медии, и да обяви че възнамерява да обяви преразглеждане на ядрената сделка с Иран, както и решението да гласува против резолюция на ООН, с която палестинската власт да бъде назначена от председателя на Групата на 77-те – обединение на развиващите се страни в рамките на ООН. От него също се очаква да обяви, че обмисля да премести австралийското посолство в Йерусалим.  Юлиян Марков", "date": "2018.10.15", "title": "Times of Israel: Австралия обмисля да премести посолството си в Ерусалим"}
{"url": "http://www.focus-news.net/news/2018/10/15/2578731/", "text": "Япония стартира първото си изследване на проблема  \"свръхтуризъм\" или явлението популярна дестинация, претоварена с туристи по неустойчив начин, за да се справи с неприятности като шум и задръствания, които нарушават живота на местните жители, според официални лица,цитирани от вестник  The Japan Times . \r\nЯпонската агенция по туризма има за цел да състави доклад до края на март въз основа на проучване на общини с популярни туристически дестинации и да проучи начини за насърчаване на средата, в която туризмът може да съжителства с живота на жителите на фона на нарастване на чуждестранните посетители в страната. \r\nАгенцията вече е изпратила въпросници до около 50 общински администрации и ще започне допълнително проучване с около 150 други институции преди края на октомври. \r\nПроблемите, свързани с туризма, възникват по време на пиковите сезони в популярни обекти като древните градове Киото и Камакура, с трафик на пътници и силно претоварване на влаковете и автобусите. \r\nВ кварталите, където частни апартаменти или еднофамилни къщи предлагат квартири на чуждестранни туристи, често се оплакват от нивата на шума и неправилното изхвърляне на отпадъци.  Юлиян Марков", "date": "2018.10.15", "title": "The Japan Times: Японските власти ще търсят средства за решаване на проблема с наплива на туристи на определени места"}
{"url": "http://www.focus-news.net/news/2018/10/15/2578733/afp-donald-tramp-poseti-rayonite-zasegnati-ot-uragana-maykal.html", "text": "Президентът Доналд Тръмп в понеделник обиколи районите на Флорида, опустошени от урагана Майкъл миналата седмица, и срещна част от хилядите хора, които все още се борят да оцелеят без течаща вода или електричество, предава  AFP . \r\nПрезидентът прелетя  хеликоптер над Мексико бийч, един от градовете, пострадали най-много от бурята от категория 4, огледа изкоренени дървета, редици от повредени домове, някои от които сринати до основите, съборени водонапорни  кули камиони, обърнати и разпръснати като детски играчки, пише агенцията. \r\n\"Това е невероятно, силата на бурята\", каза Тръмп в телевизионен репортаж. \"Някой каза, че е като много широко, изключително широко торнадо. Това наистина е нещо такова. Това беше по-силно от всички досега видени бури,“ заяви Тръмп. \r\nМайкъл удари западното крайбрежие на Флорида в сряда, с ветрове от 250 километра в час, като премина на север през няколко щата на югоизточния бряг на Съединените щати, причинявайки смъртта на поне 17 души. \r\nТръмп беше придружаван от съпругата му Мелания и републиканския губернатор на щата Рик Скот и Кърстьен Нилсен, министър  на вътрешната сигурност, докато огледа повредени домове и стопански обекти.  Юлиян Марков", "date": "2018.10.15", "title": "AFP: Доналд Тръмп посети районите, засегнати от урагана „Майкъл“"}
{"url": "http://www.focus-news.net/news/2018/10/15/2578732/voa-makedoniya-makedonskite-deputati-ne-uspyavat-da-se-sporazumeyat-za-konstitutsionnite-promeni.html", "text": "Македонските депутати не успяват да се споразумеят за конституционните промени, пише на своята интернет страница македонската редакция на радио  The Voice of America . \r\nВластите и опозицията остават на диаметрално противоположните си възгледи. Необходимото  мнозинство от две трети, за да се промени Конституцията, става все по-малко сигурно, пише редакцията. Премиерът Заев предложи помирение за събитията от 27 април, без да посочи дали това означава амнистия. Дебатите продължават утре. \r\nПървият ден от дебата в Събранието относно конституционните промени не доведе до промяна в позициите на правителството и опозицията. За управляващите споразумението с Гърция е ключът към бъдещето, с което евроатлантическата интеграция на Македония ще продължи, а за опозицията е капитулантски договор, който е политически мъртъв. Депутатите се сменяха на трибуната на парламента, но гледните точки и поантите останаха едни и същи. Все по-ясно е, че опозицията няма да подкрепи договора и с това властта е далеч от необходимото мнозинство от две трети в парламента за промяна на Конституцията, предполага редакцията.  Юлиян Марков", "date": "2018.10.15", "title": "VOA (Македония): Македонските депутати не успяват да се споразумеят за конституционните промени"}
