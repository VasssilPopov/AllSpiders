{"url": "http://www.focus-news.net/news/2017/12/29/2472006/zemetresenie-s-magnitud-ot-57-po-skalata-na-rihter-e-registrirano-v-yuzhnata-chast-na-tihiya-okeyan.html", "text": "Земетресение с магнитуд от 5,7 по скалата на Рихтер е регистрирано в южната част на Тихия океян по данни на  Националния сеизмологичен информационен център в Голдън САЩ. \r\nЕпицентърът е на 10 км дълбочина и се намира между средата на Буенос Айрес Аржентина и Папеете, столицата на Таити.\r\nВсе още няма информация дали може да се очакват вълни-цунами.", "date": "2017.12.29", "title": "Земетресение с магнитуд от 5,7 по скалата на Рихтер е регистрирано в южната част на Тихия океян"}
{"url": "http://www.focus-news.net/news/2017/12/29/2471977/sofiya-vazstanoveno-e-dvizhenieto-pri-orlov-most.html", "text": "Възстановено е движението при Орлов мост, предаде репортер на Агенция \"Фокус\". То бе блокирано за кратко от природозащитници, които изразяват недоволството си от решението на правителството за промяна в плана за управление на Национален план „Пирин“. Движението по булевардите \"Цариградско шосе\" и \"Христо и Евлоги Георгиеви\" се осъществява нормално. Възстановено е и движението на автобусните линии от градския транспорт.", "date": "2017.12.29", "title": "София: Възстановено е движението при Орлов мост"}
{"url": "http://www.focus-news.net/news/2017/12/29/2471978/gabrovo-v-grada-beshe-sazdaden-regionalen-savet-za-nravstveno-i-patriotichno-vazpitanie.html", "text": "Регионален съвет за нравствено и патриотично възпитание беше създаден в Габрово. Това съобщи за Радио „Фокус“ – Велико Търново Савина Цонева, директор на Регионалната библиотека „Априлов – Палаузов“ и член на новата структура. В нея се включват образователни институции, неправителствени организации и родители. Основната цел е да се обогати информационно-познавателното съдържание за българските традиции, национални и местни герои, исторически паметници и факти. „Освен библиотеката в Съвета членуват още представители Изпълнителен комитет на Синдикат на българските учители, Клуб на младия учител, Община Габрово, Регионалното управление по образование, Етнографски музей на открито „Етър“, Националният музей на образованието, Регионалният исторически музей в Габрово, Домът на хумора и сатирата, Народно читалище „Априлов – Палаузов 1861“, Българската православна църква – Габрово, ИМКА и други неправителствени организации, имащи отношение към проблема. Съставът е отворен. Идеята е да обединим усилията си, за да възстановим уважението на обществото към училището като образователно-възпитателна институция, да повишим качеството на училищното образование и в частност да учим децата на патриотизъм“, обясни Савина Цонева. Тя уточни, че дейностите ще са насочени към различни групи деца и младежи – в предучилищна и училищна възраст. Структурата е създадена по инициатива на Изпълнителния комитет на Синдиката на българските учители и клуба на младия учител.\r\nЛуиза ТРАНЧЕВА", "date": "2017.12.29", "title": "Габрово: В града беше създаден Регионален съвет за нравствено и патриотично възпитание"}
{"url": "http://www.focus-news.net/news/2017/12/29/2471979/nova-makedoniya-makedoniya-sloveniya-zapochva-da-prilaga-arbitrazha-za-piranskiya-zaliv.html", "text": "Министър-председателят на Словения Миро Церар заяви, че неговата страна от днес започва  с прилагането на арбитражното решение по спора за Пиранския залив, което  Хърватия не признава. Той  не очаква инциденти и изрази надежда, че Хърватия ще зачита границата, предава македонската медия „Нова Македония“.\r\n„Прилагането на арбитража е международно задължение за Словения и Хърватия. Това не е нещо, което можем да решим, но трябва да го изпълним“, заяви Церар. Преди това той се е консултирал със словенския президент Борут Пахор и с други политици от страната, които са дали пълна подкрепа за изпълняването на решението на присъдата, според която Словения получи собственост над три четвърти от водите в Пиранския залив. \r\n„Словения не подбужда инциденти и няма да го направи. Очакваме същото от Хърватия, която трябва да зачита границата“,  допълни словенският министър-председател. Виктор Турмаков", "date": "2017.12.29", "title": "„Нова Македония“ (Македония) : Словения започва да прилага арбитража за Пиранския залив"}
{"url": "http://www.focus-news.net/news/2017/12/29/2471980/dobrich-krasivite-plodove-po-visokite-kloni-na-rayskata-yabalka-mozhe-da-se-vidyat-v-sledvashtite-nyakolko-mesetsa-v-botanicheskata-gradina-v-balchik.html", "text": "Красивите плодове по високите клони на райската ябълка може да се видят в следващите няколко месеца в Ботаническата градина в Балчик, предаде кореспондентът на Радио „Фокус” – Варна. Екзотичните дървета радват посетителите в Гетсиманската градина. Широколистното листопадно дърво от сем. Абаносови достига височина до 8 – 10 метра. Плодовете му са ярко оранжеви. Този растителен вид е субтропичен, но въпреки това студоустойчив. Естествено разпространен е в Индия, Китай, Корея и Япония, където от дълбока древност са познавали и прилагали лечебните свойства на плодовете му. Те са богати на витамин А, B, С, P, K, E, както и на калий, желязо, фосфор, калций и магнезий. Съдържат каротини, танини, пектин и голямо количество йод. В народната медицина плодовете на райската ябълка намират приложение при лечение на анемия, нарушена функция на храносмилателната система и други проблеми. Този растителен вид има също така отлични декоративни качества – цветове с божествен аромат в края на пролетта и ефектни ярко оранжеви плодове през есента, които остават по клоните на дърветата дълго след като опадат листата.\r\nЖулиета НИКОЛОВА", "date": "2017.12.29", "title": "Добрич: Красивите плодове по високите клони на райската ябълка може да се видят в следващите няколко месеца в Ботаническата градина в Балчик"}
{"url": "http://www.focus-news.net/news/2017/12/29/2471981/euronews-chasten-samolet-se-e-blasnal-v-sgrada-na-letishte-v-malta.html", "text": "Частен самолет, за който се смята, че принадлежи на британския лорд Майкъл Ашкрофт – важен донор Консервативната партия, се е  блъснал в сграда на Международното летище в Малта, предава   Euronews.\r\nСпоред местни медии силните ветрове са издухали самолета, който по това време не е имал хора на борда, от пистата и го е блъснал в офисите в летищния комплекс на малтийската компания „Полидано“. Полицията е пристигнала на място, за да установи, че няма пострадали по време на инцидента. \r\nСпоред британските медии представителите на лорд Ашкрофт са отказали коментар.  Виктор Турмаков", "date": "2017.12.29", "title": "Euronews: Частен самолет се е блъснал в сграда на летище в Малта"}
{"url": "http://www.focus-news.net/news/2017/12/29/2471982/tsvetan-penev-balgarskata-koleda-mi-pomogna-da-kupya-na-deteto-si-pateka-za-hodene-koyato-beshe-vazhno-da-nabavya-kolkoto-se-mozhe-po-skoro.html", "text": "„Българската Коледа“ ми помогна да купя на детето си пътеката за ходене, която беше важно да набавя колкото се може по-скоро. Това каза за Агенция „Фокус“ Цветан Пенев от Исперих  – баща на 7-годишно дете с диагноза Детска церебрална парализа, подпомогнато от кампанията „Българската Коледа“.\r\n„За първи път участваме в кампанията „Българската Коледа“, със средствата от която купихме специална пътека за ходене. Преди да кандидатствам се консултирах с рехабилитатори и те казаха, че единствено когато детето ми върви на този уред, то ходи правилно – т.е. стъпва с цял крак, а не на пръсти. За това беше много важно да си го набавим вкъщи, колкото се може по-скоро“, обясни бащата.\r\nТой уточни, че сам отглежда три деца и не е могъл да си позволи да събере тези средства самостоятелно. „А уредът много ни трябваше, затова съм изключително благодарен на тази прекрасна инициатива“, каза още Пенев.\r\nЦветилена СИМЕОНОВА", "date": "2017.12.29", "title": "Цветан Пенев: „Българската Коледа“ ми помогна да купя на детето си пътека за ходене, която беше важно да набавя колкото се може по-скоро"}
{"url": "http://www.focus-news.net/news/2017/12/29/2471983/reuters-ministarat-na-otbranata-na-sasht-dade-komentar-za-korabite-narushavashti-rezolyutsiite-na-oon.html", "text": "Министърът на отбраната на САЩ Джеймс Матис бе попитан от журналисти дали флотът на страната ще действа по някакъв начин срещу съдове, заподозрени, че превозват петрол за Северна Корея, предава  Reuters.\r\nМинистърът заяви, че не би спекулирал относно бъдещите операции. „Ясно е, че правителствата, открили, че в пристанищата им има кораби, извършващи търговия, забранена според резолюциите на Съвета за сигурност на ООН, имат задължения“, заяви Матис. „До момента сме свидетели, че държавите приемат това задължение сериозно“, допълни той.  Агенция „Фокус“ напомня: \r\nПо-рано корейските медии съобщиха, че китайски кораби търгуват петрол със Северна Корея. Това бе отхвърлено от правителството на Китай.  По-късно южнокорейските власти задържаха кораб, принадлежащ на Хонконг, за който се смята, че е извършвал забранената от ООН търговия.   Виктор Турмаков", "date": "2017.12.29", "title": "Reuters:  Министърът на отбраната на САЩ  даде коментар за корабите, нарушаващи резолюциите на ООН"}
{"url": "http://www.focus-news.net/news/2017/12/29/2471984/zasileni-shte-badat-merkite-za-sigurnost-v-sofiya-po-vreme-na-novogodishnite-praznitsi-obzor.html", "text": "Засилени ще бъдат мерките за сигурност в София по време на новогодишните празници. Това стана ясно по време на брифинг на столичната полиция, в който взеха участие началникът на отдел „Охранителна полиция“ - комисар Борислав Муеров, началникът на отдел „Пътна полиция“ - комисар Тенчо Тенев, и Мирослав Йотов от ГД “Контрол на пазара”- ДАМТН.\r\n„От вчера започна денонощната полицейска охрана на пл. „Княз Ал. Батенберг“ във връзка концерт - спектакъла „Сцена под звездите“  на 31 декември“, обясни комисар Муеров, като уточни, че ще има достатъчно брой служители на работa, сред които и допълнителни полицейски екипи на всички бежански центрове в централна градска част. „Ще има изградени 8 контролно-пропускателни пункта на пл. „Княз Ал. Батенберг“, като ще има и две линии с тежка техника и 12 екипа жандармерия, които ще обезпечават всички постъпи към сцената на площада. Първата линия ще бъде с по-тежка техника, а втората – отново с моторизирана техника, ще обезпечава за евентуално нахлуване на автомобили. На пунктовете ще бъде извършвана проверка на всички лица, които са в явно нетрезво състояние или притежаващи забранени предмети – огнестрелни оръжия, пиротехника, стъклени бутилки, чадъри. На основните метростанции – „Св. Климент Охридски“ и „Сердика“, също ще бъде засилено полицейското присъствие както отвън, така и в самите метростанции“, каза още той. По думите на площада ще има екипи огнеборци и медицински екип на столичната пожарна, готови да окажат помощ на гражданите, ако това се наложи. Екипи ще дежурят и в зоните на стратегическите обекти на територията на столицата – летище, гари, автогари, големи търговски обекти.\r\nКомисар Тенчо Тенев уточни, че през настоящите празнични дни са осигурени по два екипа на КАТ, които ще дежурят пред големите търговски обекти. Очаква се засилен трафик на 1 януари на входните артерии на София – по първоначални данни около 150 хиляди коли ще влязат в столицата. Движението ще бъде подпомагано от екипи на отдел „Пътна полиция“ и при необходимост те ще имат готовност да преминат към ръчно регулиране. На Владая ще бъде въведено т.нар. реверсивно движение - с цел улеснение на влизащите в София ще бъдат отворени две платна. Ще продължат и проверките за шофиране след употреба на алкохол и наркотични вещества, ще се контролира и движението по пътното платно и др. \r\nЦветилена СИМЕОНОВА", "date": "2017.12.29", "title": "Засилени ще бъдат мерките за сигурност в София по време на новогодишните празници (ОБЗОР)"}
{"url": "http://www.focus-news.net/news/2017/12/29/2471985/donald-tramp-nuzhdaem-se-malko-ot-dobroto-staro-globalno-zatoplyane-za-da-se-spravim-s-tseliya-tozi-snyag-zatrupal-iztochnoto-kraybrezhie-na-sasht.html", "text": "Президентът на САЩ Доналд Тръмп заяви, че страната му би се възползвала от „мъничко от доброто старо глобално затопляне“, след като източните щати бяха затрупани от сняг и температурите в тях спаднаха значително, пише The Independent.\r\n„На изток вечерта на Нова година ще бъде най-студената, откакто се правят измервания“, заяви Тръмп. „Може би бихме се възползвали малко от доброто старо глобално затопляне, но не и другите държави, които ще изхарчат трилиони долари, за да се защитят от него“, допълни той.\r\nТръмп и преди е изразявал дълбок скептицизъм спрямо идеята, че човешката дейност може да доведе до изменения в климата, посочвайки, че всичко е измама „измислена от Китай“. Почти в началото на мандата си той изтегли САЩ от Парижкото климатично споразумение.  Виктор Турмаков", "date": "2017.12.29", "title": "Доналд Тръмп: Нуждаем се малко от доброто старо глобално затопляне, за да се справим с целия този сняг, затрупал източното крайбрежие на САЩ"}
{"url": "http://www.focus-news.net/news/2017/12/29/2471986/krasimira-anastasova-kmet-na-dolni-chiflik-tazi-godina-zakupihme-i-razpolozhihme-200-metra-snegozashtitni-shtitove-protiv-navyavaniya-ot-snyag-na-patya.html", "text": "Община Долни чифлик има сключени договори за зимно почистване на пътищата с общо 11 изпълнители – юридически, физически лица и земеделски производители. Това каза в интервю за Радио „Фокус“ – Варна кметът на Община Долни чифлик Красимира Анастасова. „19 е общият брой на машините за снегопочистване на улиците в населените места и общинската пътна мрежа, в това число и 3 общински машини. Най-трудни за почистване и поддържане са пътищата към селата Бърдарево, Голица и Булаир. Тази година закупихме и разположихме 200 метра снегозащитни щитове против навявания от сняг на пътя. Закупили сме и 2 тона препарат за размразяване на заледени участъци от пътя, пешеходни подходи към училища, детски градини, поликлиника и здравни служби, както и други места за обществено ползване“, допълни кметът. Красимира Анастасова отбеляза, че предвидените за 2018 година средства за снегопочистване са 120 000 лв.\r\nМарияна ВАЛЕНТИНОВА", "date": "2017.12.29", "title": "Красимира Анастасова, кмет на Долни чифлик: Тази година закупихме и разположихме 200 метра снегозащитни щитове против навявания от сняг на пътя"}
{"url": "http://www.focus-news.net/news/2017/12/29/2471987/kyustendil-izvarsheni-sa-proverki-vav-vsichki-magazini-za-prodazhba-na-pirotehnicheski-izdeliya-v-grada.html", "text": "Извършени са проверки във всички магазини за продажба на пиротехнически изделия в Кюстендил. Това каза пред Радио „Фокус” – Кюстендил Катя Табачка, говорител на Областна дирекция на МВР – Кюстендил. По думите й за продажба на пиротехника трябва да има издадени полицейски разрешения. В рамките на проверките е обърнато внимание дали са налични тези разрешителни, както и дали изделията имат упътване на български език и сертификат за качество. Обърнато е внимание и на целостта на опаковките. Към момента не са установени нарушения от страна на търговците, но проверките ще продължат.\r\nВенцеслав ИЛЧЕВ", "date": "2017.12.29", "title": "Кюстендил: Извършени са проверки във всички магазини за продажба на пиротехнически изделия в града"}
{"url": "http://www.focus-news.net/news/2017/12/29/2471988/ispanskiyat-ministar-predsedatel-izleze-s-otchet-na-sluchiloto-se-v-stranata-za-godinata-obzor.html", "text": "Министър-председателят на Испания Мариано Рахой изнесе пресконференция, на която изложи постигнатото от правителството му в страната през изминалата година. Същевременно той обърна специално внимание на случващото се в Каталуния, където в началото на октомври се проведе референдум за независимостта на областта, който в последствие бе обявен за нелегитимен от централните власти. На 20 декември в областта се проведоха избори за нов парламент. \r\nРахой заяви, че 2017 г. е била „трудна“ за страната му, но същевременно заяви, че е отбелязала икономически прогрес. Рахой подчерта, че безработицата в Испания е спаднала под четири милиона души за първи път от 2008 г. насам, но допълни, че целта му е до 2019 г. в трудовия пазар на страната да участват 20 млн. души. „Инвестициите, консумацията, износът и строителството ни позволяват да растем“, убеден е той. Министър-председателят допълни, че от следващата година страната му ще излезе от списъка с нарушителите на правилата за бюджетния дефицит на ЕС. Испания и Франция в момента са единствените две страни от Еврозоната, които са под специалния бюджетен надзор на Брюксел заради това, че техният бюджетен дефицит надхвърля наложения от ЕС лимит от 3% от БВП.\r\nМакар и Рахой да се фокусира най-вече върху икономическите показатели, отбелязвайки „икономически, социални и институционални победи\", той също така обърна внимание и на политическата криза в Каталуния, която описа като „най-голямото нападение срещу испанската конституция“ и „единствената сянка, създаваща проблеми за икономиката ни“.\r\nИспанският министър-председател призова формирането на каталунския парламент да приключи до 17 януари, което ще бъде първата стъпка към повторното установяване на местното правителство, чиито правомощия бяха поети от Мадрид след опита да се обяви независимост на региона през октомври. След формирането на парламента, депутатите в него трябва да излъчат кандидат, който да води регионалното правителство и който преди това трябва да премине през вот на доверие.\r\nПартиите, искащи отделяне от Испания получиха мнозинство на изборите от 21 декември, но те трудно ще формират правителство, след като редица техни членове са преследвани от закона на Испания заради ролята им в референдума за независимостта или са в самоналожено изгнание.\r\nРахой разкритикува желанието на бившия каталунски лидер Карлес Пучдемон да управлява областта, докато е в Белгия, където избяга от преследване. „Абсурдно е един човек да е президент на регион, докато живее в чужбина“, заяви министър-председателят.", "date": "2017.12.29", "title": "Испанският министър-председател излезе с отчет на случилото се в страната за годината (ОБЗОР)"}
{"url": "http://www.focus-news.net/news/2017/12/29/2471989/neven-boyanov-it-spetsialist-digitalen-sertifikat-i-plashtane-chrez-spetsialna-platforma-sa-osnovnite-neshta-koito-ni-predpazvat-ot-izmami-pri-onlayn-targoviyata.html", "text": "Две са основните неща, за които потребителите трябва да внимават, когато пазаруват онлайн. Това са наличие на дигитален сертификат на сайта и начина на плащане, каза за Радио „Фокус“ – Велико Търново IT специалистът Невен Боянов. Той уточни, че най-добрият начин за предпазване от злоупотреби е плащането с наложен платеж. Въпреки това, по думите му то често се оказва негативно за самите търговци. „Това се случва, защото те изпращат дадена стока и докато тя пристигне, клиентът се е отказал и не плаща за нея. Хубаво е, когато човек си хареса нещо, да плати веднага за него с карта и след това то да му бъде изпратено. Проблемът тук идва от множеството възможни измами. На съвсем технически незапознатите хора няма как да се помогне, те просто трябва да потърсят мнението на някой, който разбира малко повече. А тези, които сме малко по-запознати, трябва да внимаваме за няколко неща. Първо, уеб сайтът, от който търгуваме, да бъде сигурен, да има дигитален сертификат. Това може да се разбере още при първото посещение – поглежда се полето на браузъра, горе в ляво, където трябва да има специален символ“, обясни специалистът и подчерта, че ако няма такъв сертификат е по-добре да не пазаруваме от дадения сайт. Другото, за което трябва да внимаваме, е начинът на плащане. Ако личните данни и тези за картата се попълват на самата платформа, от която пазаруваме, а не се плаща чрез специална финансова такава, сайтът също е несигурен. Според Боянов това е един от основните методи за извършване на измама. Тя се случва, след като мнимите търговци вече разполагат със сметката на даден клиент и се възползват от нея, с малки суми, но често, без самият той да разбере.\r\nЛуиза ТРАНЧЕВА", "date": "2017.12.29", "title": "Невен Боянов, IT специалист: Дигитален сертификат и плащане чрез специална платформа  са основните неща, които ни предпазват от измами при онлайн търговията"}
{"url": "http://www.focus-news.net/news/2017/12/29/2471990/reuters-dzheyms-matis-zayavi-che-iska-da-vidi-po-golyamo-tsivilno-prisastvie-v-siriya.html", "text": "Министърът на отбраната на САЩ Джеймс Матис заяви, че очаква по-голямо присъствие в Сирия, включително от представители на бизнеса и дипломати, защото борбата срещу „Ислямска държава“ е към своя край и фокусът трябва да се съсредоточи върху възстановяването  на страната, предава  Reuters.\r\n„Това, което ще направим, е да се изместим от това, което определяме като офанзива, към стабилизиране. Ще видите повече американски дипломати на място“, заяви Матис. Той допълни, че въоръжените сили на САЩ ще останат в Сирия,  за да не се върне „втора версия на „Ислямска държава“.\r\n „При разполагането на повече дипломати, те ще работят за първоначалното възстановяване на услугите, ще доведат бизнесмени“, заяви министърът на отбраната. „Това е опит да се завърнем към нормалността и това изисква много подкрепа“, допълни той, но не уточни  колко дипломати и как ще служат в Сирия. САЩ прекратиха дипломатическите си отношения със Сирия по време на гражданската война.  Виктор Турмаков", "date": "2017.12.29", "title": "Reuters: Джеймс Матис заяви, че иска да види по-голямо цивилно присъствие в Сирия"}
{"url": "http://www.focus-news.net/news/2017/12/29/2471991/gabrovo-lesno-i-barzo-obsluzhvane-za-horata-s-uvreden-sluh-vavedoha-v-grada.html", "text": "Лесно и бързо обслужване за хората с увреден слух въведоха в Габрово. Това съобщиха за Радио „Фокус“ – Велико Търново от местната администрация в града. От началото на настоящия месец в Общината е активна нова услуга, която предлага жесто-мимичен превод чрез видео. Платформата е инсталирана на таблет, който може да се използва на гишетата в Центъра за информация и услуги за гражданите. Тя свързва ползвателя с лицензиран преводач на фондация „Заслушай се“, който ще се включи в разговора в реално време и ще помогне в комуникацията със служителите.\r\nМястото, на което хората с увреден слух могат да се възползват от услугата, е обозначено със специален стикер.\r\nЛуиза ТРАНЧЕВА", "date": "2017.12.29", "title": "Габрово: Лесно и бързо обслужване за хората с увреден слух въведоха в града"}
{"url": "http://www.focus-news.net/news/2017/12/29/2471710/pregled-na-nyakoi-ot-osnovnite-temi-v-svetovniya-pechat-agentsiya-fokus.html", "text": "Белият дом съобщи, че президентът на САЩ Доналд Тръмп ще премине през медицински преглед на 12 януари и резултатите ще бъдат публикувани от неговия военен лекар д-р Рони Джексън, пише  The Hill.\r\n„Пълният медицински преглед на президента ще премине на 12 януари и д-р Джексън, неговият лекар, ще изнесе данните от него след това“, пише в официално заявление на Белия дом.  \r\nПрезидентите на САЩ трябва да преминават рутинно медицзински прегледи от военни договори, за да доказват, че са физически годни да управляват.\r\n71-годишният тръмп е най-старият човек, заемал президентския пост на САЩ. Въпреки съмненията на опозицията, той често се хвали, че е пълен с енергия.\r\n***\r\nБелият дом съобщи, че президентът на САЩ Доналд Тръмп е уведомен за нападението на „Ислямска държава“ в Кабул, предава  Washington Post.\r\nСъобщава се, че президентът ще продължи да следи ситуацията. Нападението, при което загинаха повече от 40 души и рани още десетки, бе най-последното от нападенията на местното разклонение на екстремистката група. \r\nАфганистанското разклонение на „Ислямска държава“, което се нарича само себе си „Провинция Хорасан“ засили атаките си през последните месеци, макар и халифатът на ислямистите в Сирия и в Ирак да се разпадна. \r\n***\r\nПосолството на САЩ в Анкара обяви пълното възстановяване на визовите услуги в Турция, прекратявайки т.нар. „визова криза“ между двете държави, пише   Daily Sabah.\r\nСпоред официално заявление на американското посолство, въз основа на дадени от Анкара гаранции „Държавният департамент е уверен, че състоянието на сигурността се е подобрило достатъчно, за да се позволи пълното подновяване на визовите услуги в Турция“. Според дипломатическото ведомство Анкара е дала гаранции, че няма допълнителни негови служители под разследване и че те няма да бъдат задържани и арестувани за изпълняването на официалните си задължения и че турските власти ще информират своевременно правителството на САЩ, ако някой служител е заплашван от задържане. \r\nНа свой ред турското посолство във Вашингтон обяви, че премахва ограниченията върху визовите услуги за американски граждани. Посолството обаче отбеляза, че  турското правителство не е давало никакви гаранции на Вашингтон. Също така от там допълниха, че са загрижени от делата водени в САЩ с турски граждани. \r\nСАЩ и Турция отмениха издаването на визи в дипломатическите си служби през октомври, след като служителя на американското консулство в Истанбул Метин Топуз бе арестуван за предполагаеми връзки с гюленистите.  \r\n***\r\nПравителството на Китай отхвърли обвиненията, че нарушава санкциите на ООН, продавайки петрол на Северна Корея. По-рано се появиха данни, че китайски кораби извършват нелегална търговия в Жълто море, пише  South China Morning Post.\r\nСпоред данни, получени от американски разузнавателни сателити, китайски и севернокорейски кораби са търгували с петрол в Жълто море във водите между Китай и Корейския полуостров. Според данните на китайските митнически служби не е имало никакъв износ на петрол в Корея през последните месеци. \r\n„Ситуацията, която е спомената, не съществува“, заяви прес-секретарят на китайското министерство на отбраната Ред Гуоцян. Той допълни, че армията на страната му се придържа строго към резолюциите на ООН спрямо Северна Корея. \r\n***\r\nЯпонското правителство смята, да трансформира хеликоптероносача „Изумо“ на въоръжение в националния флот  в самолетоносач, способен да пренася стелт-изтребители Ф-35Б, пише  Asahi Shimbun.\r\nНяколко високопоставени служители от японското министерство на отбраната съобщават, че в момента се обмисля възможността най-големият боен кораб на Япония – „Изумо“, с дължина от 248 метра, да се пригоди за писта за самолети. Това обаче може да предизвика конфликт с японската отбранителна политика, както и притеснения, че ще влоши отношенията с Китай. \r\nВ момента министерството подготвя да издаде до края на 2018 г. новата средносрочна отбранителна програма на страната и се очаква в нея да се постави като възможност превъоръжаването на кораба. \r\nЕдно от предложенията е „Изумо“ да бъде обявен за „отбранителен самолетоносач“, който да има задачата да защитава близките острови като спорните в Източнокитайско море.  Служителите от министерството на отбраната признават затруднения при дефинирането каква е разликата между отбранителен и настъпателен самолетоносач. По тази причина е възможно корабът да бъде назован с абсолютно нова терминология, когато бъде пригоден на него да кацат и излитат изтребители. \r\nПрез последния период правителството на министър-председателя Шиндзо Абе одобри закупуването на нови оръжия, които размиват границата между отбранително и настъпателно.", "date": "2017.12.29", "title": "Преглед на някои от основните теми в световния печат ( Агенция „Фокус“ )"}
{"url": "http://www.focus-news.net/news/2017/12/29/2471711/predstoyashti-sabitiya-za-29-dekemvri-agentsiya-fokus.html", "text": "***\r\nОт 11.00 часа в сградата на СДВР (ул. „Антим I“ № 5) ще се състои брифинг за предприетите от полицията мерки във връзка с предстоящите новогодишни празници.\r\n***\r\nОт 11.00 часа 6-и състав на Специализирания наказателен съд ще заседава по делото, образувано по молба на Александър С. за изменение на мярката му за неотклонение.\r\n***\r\nВ 11.00 часа в сградата на ул. „Георг Вашингтон“ № 22 омбудсманът Мая Манолова ще даде старт на кампанията за закрила правата на децата, останали с един родител. \r\n***\r\nОт 12.00 часа в зала 108 в Българската народна банка ще се състои пресконференция за представяне на новата сребърна възпоменателна монета с нанесено частично позлатяване на тема \"Българско председателство на Съвета на Европейския съюз, 2018 г.\" и новата разменна монета с номинална стойност 2 лева на същата тематика.\r\n***\r\nОт 13.00 часа в църквата „Свети Седмочисленици”, Съюзът на комунистите в България организира поклонението пред тленните останки на Костадин Чакъров. \r\n***\r\nВ 10.30 часа заместник-министърът на регионалното развитие и благоустройството Деница Николова ще открие реновираната сграда на Общината.\r\n***\r\nОт 17.30 часа в Градската библиотека „Паисий Хилендарски“ ще бъдат наградени победителите в Петия национален поетичен конкурс „Наздравица за любовта” на Община Асеновград.\r\n***\r\nОт 18.00 часа в зала 1 на Фестивален и конгресен център Варна ще се състои поздравителен концерт, премиера на документалния филм на БНТ2 \"Около света за 202 дни и фотоизложба, във връзка с отбелязването на 40 - годишнината от завършването на първата българска самотна ветроходна обиколка на Света направена от кап. Георги Георгиев.\r\n***\r\nОт 12.00 часа пред сградата на общинска администрация ще се състои тържество с раздаване на новогодишна баница с късмети.\r\n***\r\nОт 12.30 часа пред сградата на общинска администрация ще бъдат наградени победителите от конкурса за най- атрактивна коледна украса „Нека бъде светлина“. \r\n***\r\nОт 14.00 часа в залата на община Кюстендил ще се проведе последното за годината заседание на Общински съвет. \r\n***\r\nВ от 11.00 часа в зала 203 на Общината кметът Живко Тодоров ще се срещне с представителите на медиите в града.\r\n***\r\nОт 10.00 часа в зала 28 в сградата на Общината ще бъдат наградени победителите в конкурса за празнична украса на Община Търговище.", "date": "2017.12.29", "title": "Предстоящи събития за 29 декември (Агенция „Фокус”)"}
{"url": "http://www.focus-news.net/news/2017/12/29/2471712/balgariya-komentari-v-chuzhdite-medii-agentsiya-fokus.html", "text": "На 1 януари 2018 г. България поема ротационното председателство на Съвета на Европейския съюз – за първи път след присъединяването й към Общността, подчертава австрийският вестник Wiener Zeitung.\r\nПод мотото „Съединението прави силата“, България ще насочи усилията си към три основни точки – консенсус, конкуренция и сближаване, чрез които се надява да допринесе за засилване на сигурността, стабилността и солидарността в Европа.\r\nОт редакцията поясняват: консенсус трябва да бъде намерен в областта на политиката за сигурност и убежище, конкуренцията трябва да бъде насърчена на цифровия пазар, а сближаването трябва да бъде засилено в рамките на ЕС. София е категорична, че то може да бъде постигнато само чрез изравняване на стандарта на живот в отделните държави членки на Общността. \r\nАмбициозният проект на правителството в София е подсилено от традиционно проевропейското настроение на българските граждани, отбелязва изданието.\r\n***\r\nПрез 2017 г. България заема 74-то място в списъка на Световния икономически форум (СИФ) за продължителността на живота на населението в отделните страни. \r\nВ рейтинга на СИФ са включени общо 137 държави. На върха в класацията е Хонконг, чието население средно доживява до 84,3 г. Втора е Япония със средна продължителност на живота 83,8 г. Челната тройка затваря Италия, чието население доживява средно до 83,5 г.\r\nВ „Топ 10“ попадат още няколко държави от Европа – Испания (4), Швейцария (5), Исландия (6), Франция (7) и Швеция (9). \r\nВеликобритания заема 20-то място със средна продължителност на живота от 81,6 г. Германия е на 28-ма позиция, съответно с 81,1 г.\r\n***\r\nПреди единадесет години България се присъедини към Европейския съюз; но балканската страна все „не е съвсем пристигнала“, коментират в редакцията на германското икономическо издание Handelsblatt, като изтъкват пет неща, които читателите трябва да знаят за държавата в навечерието на поемането на ротационното председателство на Съвета на ЕС. \r\nПод мотото „Съединението прави силата“, България ще поеме председателството на 1 януари 2018 г. – за първи път след присъединяването й към Общността през 2007 г. Черноморската страна обаче все още остава извън еврозоната и Шенгенското пространство, пояснява изданието. \r\nКакво обаче следва да знаят останалите за нея? Според Handelsblatt има пет важни неща, които открояват страната ни.\r\n***\r\nДвама сирийци са обвинени в трафик на хора от прокуратурата в южния български град Свиленград, предава македонската медия A1oN.\r\nТе са имали разрешение за пребиваване във Великобритания и са арестувани, докато са навлизали в България от турска територия, придружени от 25-годишно момиче.\r\nТримата са били задържани, след като полицията забелязва, че паспортът на момичето принадлежи на друга жена.", "date": "2017.12.29", "title": "България – коментари в чуждите медии (Агенция „Фокус“)"}
{"url": "http://www.focus-news.net/news/2017/12/29/2471713/pri-investitsionno-namerenie-shte-ima-vtori-lift-na-bansko-obzor.html", "text": "Кабинетът възложи на министъра на околната среда и водите да предприеме всички мерки по екологичното законодателство за изграждането на нова кабинкова линия в ски зона Банско при наличие на инвестиционен интерес. Правителството прие и изменения в Плана за управление на Национален парк „Пирин“, за което настоя кметът на Банско Георги Икономов през ноември. Двете решения дават възможност за изграждане на втори кабинков лифт в Банско при инвестиционен интерес. Промените в Плана за управление на НП „Пирин“ съответстват с решенията на Комитета за световно наследство, които допускат развитие на съоръжения за ски спорт в т. нар. „буферна зона“ на обекта на световното наследство – Пирин, съвпадаща по граници с туристическата зона, за която се отнасят одобрените промени. Те ще позволят на община Банско да изготви план за развитие на туристическата зона, включваща ски зоната над града, която обхваща само 2% от НП „Пирин“.\r\nГласуването беше внесено от министъра на околната среда и водите Нено Димов като извънредна точка в дневния ред на правителственото заседание. Премиерът Бойко Борисов му даде един час, за да се подготви и да изложи предложението си, след което то да бъде гласувано от кабинета. Министър Димов определи решението за втория кабинков лифт като добър сигнал за развитието на ски спорта в България и добра новина за скиорите. Той заяви, че всяко инвестиционно намерение ще мине през ОВОС, екологична оценка и оценка за съответствие. Нено Димов коментира, че не очаква да има проблеми с изграждането на втори лифт на Банско, защото процедурите включват и обществено обсъждане. По думите му всеки, който е заинтересован ще има правото да изкаже своето мнение в процедурата по обществено обсъждане, която е прекалено ясна като законодателство. „Втори лифт на Банско е нещо, което се желае от огромното мнозинство от гражданите. Не мисля, че ще има сериозни спънки в тази посока“ посочи Нено Димов.\r\nПремиерът Бойко Борисов заяви, че правителството е „за“ втори лифт на Банско, но нищо в Пирин няма да се прави без съответните процедури по екологичното законодателство. Според него с решенията си МС е решил два проблема– за изграждане на нов лифт на Банско и за запазване на природата на Пирин. „Не може да се направи една колиба, не хотел – една колиба, без да мине съответната процедура по екологичното законодателство“, категоричен беше премиерът.\r\n„Никой не може да си присвоява правото като единствен говорител и като последна инстанция да говори, че природата на Пирин трябва да бъде спасена. И ние искаме да спасим природата на Пирин, може би от псевдоеколозите“, коментира вицепремиерът Валери Симеонов. Той посочи, че решенията на МС по казуса „Банско“ са сериозна крачка към създаване на условия за планинския туризъм в Пирин. „Предстои да подходим по същия начин по отношение на другите възможни планински курорти в Стара планина, Родопите и Витоша“, посочи вицепремиерът. Валери Симеонов благодари на премиера Бойко Борисов за национално отговорното поведение относно втория лифт на Банско. Министърът на младежта и спорта Красен Кралев уточни, че е взето решение за възстановяване на държавното спортно съоръжение „Заека“ на Витоша. Стартирана е процедура за реконструиране на съоръжението, което има важно значение за обучение на децата и подрастващите.\r\nМинистърът на отбраната Красимир Каракачанов заяви, че решенията за Банско дават възможност за допълнително икономическо развитие на Югозападна България. Според него ако занапред цялостната концепция за развитието на планинския туризъм и в Родопите, Рила, Стара планина и Витоша продължи, това ще бъде от полза за хората, които обичат планината и спорта. Ще осигури поминък, развитие и нормален стандарт на живот на гражданите в тези региони.\r\nГласуването на промените и обсъждането на казуса „Банско“ бяха съпътствани от два протеста. Жители на Банско и околните населени места протестираха на главния път Е-79 край Симитли с настояване за втори лифт в курортния град. Те блокираха за около 20 минути движението. Образува се задръстване от товарни автомобили от около 1 км. Кметът на Банско Георги Икономов заяви, че твърденията, че решението на МС за втория лифт е незаконно, не защитават българския интерес. Контрапротест имаше под прозорците на Министерски съвет. Десетки граждани се събраха на площад „Независимост“ и се обявиха срещу изграждането на втори лифт на Банско. \r\nВ Банско брифинг по темата дадоха министърът на туризма Николина Ангелкова, комисарят по регионална политика на ЕК Корина Крецу и кметът на общината Георги Икономов.\r\nМинистър Ангелкова заяви, че решението на Министерски съвет ще подпомогне Банско да се превърне в целогодишна туристическа дестинация. По думите й тази възможност е свързана и с една от основните цели в работата на Министерството на туризма -  България да е туристическа дестинация за четири сезона. Тя коментира, че изграждането на втори кабинков лифт ще даде възможност за по-екологичен транспорт до планината през цялата година.  Николина Ангелкова посочи още, че всяко бъдещо искане като изграждане на втори кабинков лифт или съпътстваща инфраструктура, следва да премине всички процедури, като ОВОС и други свързани с действащото европейско и национално законодателство. „Това е правилният начин. Искаме успоредно с развитието на туризма да съхраним природата“, заяви министър Ангелкова. „От тук насетне всичко е в ръцете на местните хора и най-вече на концесионера, така че Банско да продължи да се развива  като туристически център“, каза още министърът и благодари на премиера Бойко Борисов за подкрепата, както и на министъра на околната среда и водите Нено Динов. \r\nКорина Крецу заяви, че днешното решение ще позволи на Банско да се развие. „А за мен като ресорен еврокомисар е важно регионите да се развиват“, допълни тя и поясни, че е от изключително значение да има баланс между развитие и спазване на екологичните правила, както и да се запази природата на Банско, с която той е известен.  Еврокомисарят коментира, че курортът е прекрасна дестинация и в момента има много туристи от Сърбия, Македония, Румъния, Турция, както и посетители от Великобритания, Германия. \r\nОт своя страна Георги Икономов каза, че решението касае Банско, но има отношение и към ски туризма, а зад него стоят и всички кметове от област Благоевград. Той допълни, че всяко инвестиционно намерение ще минава през всички необходими екологични оценки и ще бъде гарантирано спазването на законодателството. По думите му няма да се отреже нито едно дърво повече от необходимото.\r\nБиляна ИВАНОВА", "date": "2017.12.29", "title": "При инвестиционно намерение ще има втори лифт на Банско (ОБЗОР)"}
{"url": "http://www.focus-news.net/news/2017/12/29/2471714/karvav-atentat-v-shiitski-tsentar-v-kabul-obzor.html", "text": "Най-малко 40 души са убити и повече от 90 са ранени при експлозия в шиитски културен център в афганистанската столица Кабул.  „Целта на нападението е културен център, където се е провеждала церемония по повод 38-та годишнина от съветската инвазия в Афhанистан. Тогава бомбата е избухнала“, заяви говорител на вътрешнополитическото ведомство в Кабул. \"Ислямска държава\" пое отговорност за атентата. \r\n„Терористичните групировки и тези, които ги подкрепят, трябва да знаят, че народът на Афганистан е обединен и стои твърдо срещу плана, скроен от враговете му. Тези подли атаки няма да сломят афганистанския народ“, съобщава афганистанското президентство на страницата си в социалната мрежа „Туитър“. Президентът Ашраф Гани е инструктирал властите да разследват нападението и да обърнат сериозно внимание на ранените и на семействата на жертвите\r\nБританският министър на външните работи Борис Джонсън определи терористичното нападение в Кабул, при което загинаха десетки хора, като „отвратително“. „Аз съм потресен от това отвратително нападение срещу културния център в Кабул, отнело толкова много невинни животи“, заяви Борис Джонсън.  „Ние оставаме твърди в намерението си да помогнем на афганистанския народ на победи тероризма и ще продължим да подкрепяме правителството на Афганистан в търсенето на по-добро бъдеще за народа си“, допълни той.\r\nАфганистанското разклонение на „Ислямска държава“, което се нарича само себе си „Провинция Хорасан“ засили атаките си през последните месеци, макар и халифатът на ислямистите в Сирия и в Ирак да се разпадна.", "date": "2017.12.29", "title": "Кървав атентат в шиитски център в Кабул (ОБЗОР)"}
{"url": "http://www.focus-news.net/news/2017/12/29/2471715/yambol-studenti-ot-straldzha-shte-poluchavat-obshtinski-stipendii.html", "text": "Наредба за отпускане стипендии на студенти прие ОбС  – Стралджа, съобщиха от Общината. Тя е част от политиката за насърчаване на учащите се за постигане на по-високи резултати в обучението им, завръщане в родното място, с цел подпомагане развитието чрез квалифицирани и млади специалисти, нужни за просперитета и по-доброто развитие на Община Стралджа. Новата наредба има за цел да подпомогне със стипендии учащи във висши училища, които отговарят на критериите за подбор съгласно утвърдения документ.\r\nЧрез това решение, с оглед задоволяване потребности от изпълнителски и ръководни кадри Община Стралджа ще може да отпуска стипендии на студенти обучаващи се в редовна  форма на обучение по бакалавърски и магистърски програми във висши училища на територията на Република България. Конкретните специалности и броят на стипендиантите по тях, за които ще се отпускат стипендии, ще се определят ежегодно с решение на Общински съвет. Стипендиите ще се отпускат от бюджета на Община Стралджа. Размерът на стипендията ще се определя с решение на Общински съвет.", "date": "2017.12.29", "title": "Ямбол: Студенти от Стралджа ще получават общински стипендии"}
{"url": "http://www.focus-news.net/news/2017/12/29/2471716/vladimir-putin-prizna-eksploziyata-v-sankt-peterburg-za-teroristichen-atentat-prizova-banditite-da-ne-badat-vzimani-v-plen-obzor.html", "text": "Държавният глава на Руската федерация Владимир Путин призна за терористичен атентат експлозията, която във вечерните часове на сряда разтърси магазин за хранителни стоки в Санкт Петербург.\r\n„Вчера (сряда, 27 декември – бел.р.) в Санкт Петербург бе извършен терористичен атентат“, заяви президентът в рамките на среща с офицери, участвали във военната операция в Сирия.\r\nПутин напомни за хилядите екстремисти, които остават в близкоизточната арабска република. „А какво ще стане, ако тези хиляди, стотици се върнат сред нас? Обучени, въоръжени, добре подготвени?“, бе реторичният въпрос към военнослужещите на Москва, който отправи руският президент, цитиран от TACC.\r\nСъщевременно той разкри, че е дал „указание на директора на Федералната служба за сигурност при работа с тези бандити, при задържането им да се действа – разбира се, в рамките на закона“. Путин обаче допълни: „Но при опасност за живота и здравето на нашите сътрудници, нашите офицери трябва да действат решително, да не взимат никого в плен и да ликвидират всички такива бандити на място“. \r\nСлед изявлението на Путин говорителят на Кремъл Дмитрий Песков уточни, че във взривното устройство е имало поразяващи елементи, така че „при всички положения, така или иначе, това е терористичен атентат“, привежда думите му РИА Новости.\r\nОт Кремъл обаче подчертаха, че случилото се не е в резултат на пропуски, допуснати от спецслужбите. \r\nСледователите на свой ред увериха, че работят по всички версии за взрива в супермаркета в Санкт Петербург, включително и по тази за терористичен атентат. \r\n„Разследването се намира в активен стадий, разглеждат се всички версии за случилото се, включително терористичен атентат“,  заяви говорителят на органа Светлана Петренко пред агенция Интерфакс. \r\nВ сряда около 18.45 часа местно време (17.45 българско) в магазин „Перекресток“ на Кондратиевски проспект в Санкт Петербург избухна взрив, в резултат на който пострадаха 13 души. Шестима от тях остават в болница. \r\nСъщевременно от Следствения комитет на Русия съобщиха, че по предварителни данни, взривеното устройство е съдържало поразяващи елементи и мощността му е била 200 грама тротилов еквивалент. По данни на Националния антитерористичен комитет на Русия устройството е било поставено в каса за съхраняване на багаж. \r\nИзвършителят все още не е идентифициран, а към момента нито една групировка не е поела отговорност.", "date": "2017.12.29", "title": "Владимир Путин призна експлозията в Санкт Петербург за терористичен атентат, призова „бандитите да не бъдат взимани в плен“ (ОБЗОР)"}
{"url": "http://www.focus-news.net/news/2017/12/29/2471717/aktualna-patna-obstanovka.html", "text": "Информация за състоянието на републиканските пътища, предоставена от Агенция “Пътна инфраструктура”.Метеорологична обстановка:\r\nДъжд вали в областите Сливен и Ямбол, на места в обл. Кюстендил и обл. Търговище, както и в районите на Ришки проход (обл. Бургас), Леденика (обл.Враца), Сестримо (обл. Пазарджик). Сняг вали в района на Каратепе (обл. Пазарджик). \r\nПътните настилки в по-голямата част от страната са сухи, на местата с валежи – мокри, а по усойните и планински райони – частично заледени и обработени.\r\nНамалена видимост поради мъгла има до 20 м в планинската част в района на гр. Сливен и до 50 м в проход „Шипка“ (обл. Стара Загора).Ограничения за товарни автомобили:\r\nЗабранява се движението на моторни превозни средства, предназначени за превоз на товари с техническа допустима максимална маса над 12 тона, включително състав с ремаркета и полуремаркета, селскостопанска и земеделска техника, трактори и специализирана строителна техника, както следва:\r\nцелогодишно за периода на официалните празници: последния работен ден преди празници – от 16:00 часа до 20:00 часа и последния почивен /празничен/ ден – от 14:00 часа до 20:00 часа. Забраната се отнася за всички периоди, в които е определен повече от един празничен ден.\r\nОграниченията важат само за участъците от републиканската пътна мрежа, както следва:\r\n- Автомагистралите; \r\n- път I-1 с. Ребърково-Ботевград, като движението се пренасочва по път II-16 Ребърково-Своге-София;\r\n- път I-1 Благоевград-ГКПП „Кулата“;\r\n- път I-4 п. в. „Коритна“-Велико Търново-Шумен;\r\n- път I-5 Русе-Велико Търново;\r\n- път I-8 ГКПП „Калотина“-София;\r\n- път I-9 Варна-Бургас;\r\n- път II-18 Околовръстен път София;\r\n- път II-99 Бургас-Царево.\r\nЗабраната не важи за моторни превозни средства, които извършват превози на опасни товари (ADR), живи животни, бързо развалящи се хранителни продукти и товари на температурен режим.Състояние на автомагистралите:\r\nАМ „Тракия“: няма ограничения.\r\nАМ „Хемус“: няма ограничения.\r\nАМ „Струма“: няма ограничения.\r\nАМ „Марица“: няма ограничения.\r\nАМ „Черно море“: няма ограничения.\r\nАМ „Люлин“: няма ограничения.Въведени ограничения по основните пътни направления:\r\n1. Проходи:\r\n- „Върбишки” - затворен за всички МПС; \r\n- „Златишки” - затворен за всички МПС;\r\n- „Айтоски” - отворен за всички МПС;\r\n- „Котленски” - отворен за всички МПС;\r\n- „Обзорски” - отворен за всички МПС;\r\n- „Печинско” - отворен за всички МПС;\r\n- „Превала” – отворен за всички МПС;\r\n- „Предел” - отворен за всички МПС;\r\n- „Републиката“ - отворен за всички МПС;\r\n- „Ришки” - отворен за всички МПС;\r\n- „Рожен” - отворен за всички МПС;\r\n- „Вратник” - забранен за МПС над 10 т;\r\n- „Дюлински” - забранен за МПС над 3,5 т;\r\n- „Пампорово” - забранен за МПС над 3,5 т; \r\n- „Петрохан” - забранен за МПС над 12 т;\r\n- „Твърдишки” - забранен за МПС над 10 т;\r\n- „Троянски” - забранен за МПС над 12 т;\r\n- „Шипка” - забранено е движението на МПС, предназначени за превоз на товари с технически допустима максимална маса над 12 тона от категория N3, както и тегленето на ремаркета и полуремаркета с технически допустима максимална маса над 10 тона от категория О4. Срок до 31.03.2018 г.Състояние на републиканската пътна мрежа:\r\nОграничения в движението на МПС по първокласната пътна мрежа:\r\n- път I-1 /Е79/ Граница Румъния-Видин-Монтана-Враца-София-Благоевград-Кулата-граница Гърция:\r\nОбласт Монтана: при км 121+919 се забранява влизането в с. Сумер на тежкотоварни превозни средства над 10 т. по общински път „пътна връзка за с. Сумер”. Движението на МПС при км 120+390 от Монтана посока Вършец се отклонява по път ІІІ-1621 Сумер-Вършец. Срок до 18.11.2018 г.\r\nОбласт София: Забранено е движението на всички МПС в участъка Жерково-Елешница от км 224+600 до км 229+700 поради намален габарит на пътното платно. Срок 01.09.2018 г.; \r\nот км 276+162 /Александров мост/ до км 282+485 до г-ца с област Перник – забранено движението на товарни МПС над 15 т. Срок до 13.09.2018 г.; \r\nОбласт Перник: ограничено е движението за тежкотоварни автомобили с тегло над 15 т в участъка от пътен възел „Даскалово“ посока Владая. Участъкът с ограничение за територията на ОПУ-Перник е от км 282+485 (граница ОПУ София) до км 287+183 (п.в. „Даскалово“); от км 276+162 /Александров мост/ до км 282+485 до г-ца с област Перник – забранено движението на товарни МПС над 15 т.; Срок 13.09.2018 г. \r\n- път І-2 Граница Румъния-Русе-Цар Калоян-Разград-Шумен-Девня-Варна: няма ограничения.\r\n- път І-3 Гара Бяла-Плевен-Луковит-Коритна-Ябланица-Ботевград: \r\nОбласт София: Правец-с.Разлив-Трудовец-Ботевград – забранено движението на МПС над 12 т в участъка от км 193+345 /отклонение за п.в. „Правец”/ до км 204+200 /заустване в път І-1 Видин-Враца-Ботевград/. Обходен маршрут: АМ „Хемус” /за п.в. „Правец”/-път ІІ-17 (Мездра-Ботевград)-п.в. І-3-п.в. „Ботевград” на АМ „Хемус” и обратно. Срок до 30.09.2018 г.\r\n- път І-4 Коритна-Български Извор-Микре-Севлиево-В. Търново-Омуртаг-Търговище-Шумен: няма ограничения.\r\n- път І-5 Русе-В.Търново-Шипка-Стара Загора-Хасково-Кърджали-Маказа-граница Гърция: \r\nобласт Кърджали: Черноочене-Кърджали – ограничено е движението на МПС над 15 т. Срок до 21.12.2018 г.\r\nОбходен маршрут: път І-5-път ІІІ-505 /с. Манастир/-път ІІІ-507-Г. Войводино-Мост- Чифлик-Кърджали.; Надлез Кирково - ГКПП „Маказа“ – ограничено движението на МПС над 3,5 т. Срок до 21.12.2018 г.\r\n- път І-6 Граница Македония-Гърляно-Кюстендил-Перник-София-Пирдоп-Карлово-Сливен-Карнобат-Бургас:\r\nОбласт Перник: Движение в една лента от км 78+500 до км 79+500, поради аварийни дейности. Движението се осъществява в активната лента посока Радомир – Перник и е регулирано с пътни знаци. Срок до 31.01.2018 г.\r\n- път І-7 Граница Румъния-Силистра-Дулово-Преслав-Върбишки проход-Петолъчката-Елхово-Лесово-граница Турция: няма ограничения.\r\n- път І-8 Граница Сърбия-Драгоман-София-Ихтиман-Пазарджик-Пловдив-Хасково-Капитан Андреево-граница Турция: \r\nОбласт София: Вакарел-Ихтиман от км 110+700 до км 118+800 – ограничено движение за всички МПС, поради намален габарит на пътното тяло. Поставена е необходимата сигнализация указваща забраната. Срок до 30.09.2018 г.; \r\nОбласт Хасково: от км 370+500 до км 377+900 в участъка гр. Свиленград-Капитан Андреево – затворен за движение на МПС, поради пропадане на насип. Обходен маршрут: гр. Свиленград-п.в. „Свиленград”-АМ „Марица”-п.в. „Капитан Андреево“-с. Капитан Андреево.\r\n- път І-9 граница Румъния-Дуранкулак-Балчик-Варна-Бургас-Звездец-Малко Търново-граница Турция: \r\nобласт Варна: Кранево-Варна при км 83+100 – ограничено движение на МПС над 10 т. Обходен маршрут: Кичево-Оброчище. Срок до 31.12.2017 г.;\r\nобласт Бургас: Движението по път I-9 Бургас – Слънчев бряг в участъка обход на гр. Ахелой се осъществява с повишено внимание спрямо поставената вертикална сигнализация, поради обезопасяване на движението в следствие на ремонтни дейности. Срок до 30.10.2018 г.Състояние на републиканската пътна мрежа:\r\n1. Ремонтни дейности и временна организация на движението /ВОД/: \r\nОПУ-Благоевград:\r\nВременно са въведени следните ограничения за движение на МПС: няма ограничения.\r\nОПУ-Бургас:\r\nВременно са въведени следните ограничения за движение на МПС:\r\nПът III-908: Движението по път III-908 Варовник – Вълчаново ханче от км 20+000 до 39+200 е ограничено на МПС над 10 т. поради стесняване на пътното платно. Срок до 31.12.2017 г; \r\nПът III-908: Движението по път ІІІ-908 от разклона за с. Варовник до кръстовището с път II-79 от км 22+400 до км 39+300 е ограничено за МПС над 10 т поради намален габарит на пътното тяло. Срок до 31.12.2017 г; \r\nПът III-992: Движението по път ІІІ-7306 Черница – Сунгурларе – Чубра е ограничено за МПС над 10 т поради намален габарит на пътното тяло. Срок 10.01.2018 г.\r\nОПУ-Варна:\r\nВременно са въведени следните ограничения за движение на МПС: няма ограничения.\r\nОПУ-В. Търново:\r\nВременно са въведени следните ограничения за движение на МПС: \r\nПът III-407: Движението по път ІІІ-407 Лозен – Полски Тръмбеш е ограничено за движението на МПС с обща маса над 12 т поради намален габарит на пътното тяло. Срок до 07.01.2018 г.\r\nОбходен маршрут: Лозен – Драганово – Янтра – Поликраище – Полски Тръмбеш;\r\nПът ІІІ-504: Движението по път ІІІ-504 Самоводене – Ресен в участъка от км 1+845 до км 5+925 е ограничено поради ремонтни дейности . \r\nОбходен маршрут: път ІІІ-504 Самоводене - до км 1+845, път ІІІ-3031 от км 1+845 до с. Хотница, път VTR 2011 с. Хотница - с. Ресен и обратно. Срок до 05.01.2018 г.;\r\nПът III-551: Движението по път ІІІ-551 Дебелец – Средни колиби – Елена е ограничено за МПС над 10 т поради намален габарит на пътното тяло. \r\nОбходен маршрут: Дебелец – В. Търново – Лясковски кантон – Миндя – Елена и обратно. Срок целогодишно.\r\nПът III-4073: Движението по път ІІІ-4073 Царски извор – Драганово от км 0+000 до км 5+500 е ограничено поради свлачище. \r\nОбходен маршрут: Царски извор – Сушица – Драганово и обратно. Срок целогодишно.\r\nПът III-4082: Движението по път ІІІ-4082 Чешма – Кесарево е ограничено за МПС над 3,5 т поради намален габарит на пътното тяло. Срок до 07.01.2018 г.\r\nОбходен маршрут: Чешма – Сливовица – Горско Ново село – Джулюница – Кесарево.\r\nОПУ-Видин:\r\nВременно са въведени следните ограничения за движение на МПС: \r\nПът III-1411: Движението по път III-1411 с. Слана Бара – Видин при км 24+990 е ограничено за МПС над 5 т поради компрометирано експлоатационно състояние на мост. \r\nОбходен маршрут: Видин – път II-14 до пътно кръстовище на км 3+217 през с. Слана Бара до път III-1411. Срок до 31.01.2018 г.\r\nОПУ-Враца:\r\nВременно са въведени следните ограничения за движение на МПС:\r\nПът II-11: Движението по път ІІ-11 Оряхово – Лесковец – граница с област Плевен от км 118+000 до км 119+000 е ограничено за МПС над 3.5 т. поради свлачищни процеси и деформации в асфалтовата настилка.\r\nОбходен маршрут: Оряхово – Селановци /път ІІІ-306/ Галово – Остров /пътища ІV-ти клас/-път ІІ-11-граница Плевен. Срок 31.03.2018 г.\r\nПът ІІІ-161: Движението по път ІІІ-161 Ребърково – Люти дол от км 0+000 до км 8+700 се осъществява при стеснение в двете посоки и ограничение за движението на МПС над 10 т от км 0+000 до км 5+900 и над 3,5 т от км 5+900 до км 8+700, поради свлачищни процеси. Срок 31.12.2017 г. \r\nПът III-308: Движението по път ІІІ-308 Своде – Караш – Хубавене – Роман в участъка от село Караш до село Хубавене е ограничено поради свлачище от км 25+000 до км 25+200. Срок 31.03.2018 г.\r\nОбходен маршрут: Роман – Ябланица – Осикова Лъкавица – Правешка Лъкавица – Караш за пътуващите от Роман за Караш. Ябланица – Роман – Хубавене за пътуващите от София и Ловеч. \r\nОПУ-Габрово:\r\nВременно са въведени следните ограничения за движението на МПС:\r\nПът III-403: Движението по път III-403 с. Кормянско – с. Малък Вършец при км 10+080 е ограничено за МПС с ширина, включително на товара, по-голяма от 3,30 м поради стеснен участък при мост над р. Крапец. Сигнализирано е с пътен знак В15. \r\nОбходен маршрут: за МПС над 3,30 м по път III-401 Граница Ловеч - /Кормянско – Малък Вършец/ - при км 46+800 по общински път до III-403 в с. Малък Вършец. Срок до 31.03.2018 г.\r\nПът III-3011: Движението по път III-3011 Крамолин – В. Търново от км 22+129 до км 28+380 е ограничено за МПС над 10 т поради намален габарит на пътното тяло при км 26+444. Срок до 30.06.2018 г.\r\nПът III-5004: Движението по път III-5004 Граница В. Търново – Дряново – Габрово – граница Ст. Загора от км 10+940 до км 11+550 съвпадащ с ул. Малина в гр. Габрово е ограничено поради извършване на строителни дейности. \r\nОбходен маршрут: за квартал Чехлевци: по път III-5004, път II-44, път III-4404. Поставена е необходимата сигнализация. Срок до 31.08.2018 г.\r\nОПУ-Добрич:\r\nВременно са въведени следните ограничения за движение на МПС: няма ограничения.\r\nОПУ-Кюстендил:\r\nВременно са въведени следните ограничения за движение на МПС: \r\nПът ІІІ-6222: Движението по път ІІІ-6222 Смоличано – Пелатиково от км 10+000 до км 14+000 е ограничено поради пропадане на част от пътното платно при км 10+650, км 11+720, км 12+830 и км 13+360. Срок до 03.01.2018 г.\r\nОПУ-Кърджали:\r\nВременно са въведени следните ограничения за движение на МПС: \r\nПът III-5009: Движението по път ІІІ-5009 Зорница – Бели пласт – Стремци – Черноочене – Кърджали е ограничено за МПС над 12 т. \r\nОбходен маршрут: по път I-5 Хасково – Кърджали и път III-507 Кърджали – Мост през с. Мост. Срок до 21.12.2018 г.\r\nОПУ-Ловеч: \r\nВременно са въведени следните ограничения за движение на МПС: \r\nПът III-3505: Движението по път III-3505 Казачево – Стефаново от км 0+000 до км 8+500 е ограничено за МПС над 12 т поради пропадане на тротоар и подпорна стена при км 1+250 в с. Казачево, където има и стесняване на едната лента за движение. Водачите да се движат със съобразена скорост и повишено внимание. Срок до 30.04.2018 г.\r\nОПУ-Монтана:\r\nВременно са въведени следните ограничения за движение на МПС: \r\nПът ІІІ-112: Движението по път ІІІ-112 Дъбова Махала – Смирненски – Славотин – Студено Буче – Монтана е ограничено за МПС над 12 т поради изпълнение на строително-монтажни работи. Останалите автомобили да се придвижват с повишено внимание. Срок до 31.03.2018 г.\r\nПът III-8104: Движението по път ІІІ-8104 Замфирово – Пърличево от км 7+000 до км 7+700 е ограничено за МПС над 12 т поради пропадане на част от едната лента и банкета. Движението се осъществява двупосочно в една лента. Скоростта на движение е ограничена до 50 км/ч и е сигнализирано с пътни знаци. Срок до 05.01.2018 г.; \r\nОПУ-Пазарджик: \r\nВременно са въведени следните ограничения за движение на МПС:\r\nПът III-3704: Движението по път III-3704 Пазарджик – Ветрен при км 11+485 в с. Бошуля е ограничено за МПС над 10 т. \r\nОбходен маршрут: гр. Пазарджик, път I-8 с. Звъничево – Септемврийски ханчета, път III-8402 гр. Септември, кръгово кръстовище с път III-3704 с. Бошуля. Срок до 18.09.2018 г.\r\nОПУ-Перник:\r\nВременно са въведени следните ограничения за движение на МПС:\r\nПът ІІІ-637: Движението по път ІІІ-637 от с. Мрамор до разклон за с. Лева река е ограничено за МПС над 10 т. Срок до 09.01.2018 г.\r\nОПУ-Плевен:\r\nВременно са въведени следните ограничения за движение на МПС: \r\nПът III-118: Движението по път ІІІ-118 в чертите на гр. Долна Митрополия от км 23+057 до км 24+038 е ограничено за всички МПС, поради ремонтни дейности.\r\nОбходен маршрут: през съседни улици в града, съгласно поставената вертикална сигнализация. Срок – целогодишно.\r\nПът ІІІ-301: Движението по път III-301 край регулация с. Козар Белене – начало регулация гр. Левски от км 1+750 до км 5+753 е ограничено за МПС общо тегло над 7 т.\r\nОбходен маршрут: път III-303 Българене – Малчика – Аспарухово – Левски. Срок – целогодишно.\r\nПът ІІІ-304: Движението по път III-304 Изгрев – Трънчовица – Бацова махала – Новачене – Дебово от км 0+030 до км 24+650 е ограничено транзитното движение на МПС над 15 т.\r\nОбходен маршрут: по път ІІ-34 Плевен – Никопол. Срок – целогодишно.\r\nПът III-3004: Движението по път III-3004 в гр. Долна Митрополия от км 6+199 до км 8+027 е ограничено за всички МПС поради подмяна на ВИК мрежа. \r\nОбходен маршрут: по сигнализирана вътрешна улична мрежа в гр. Д. Митрополия. Срок до 31.01.2018 г.\r\nПът ІІІ-3004: Движението по път III-3004 Опанец – Долна Митрополия от км 0+000 до км 6+125 в района на с. Опанец е ограничено транзитно движение на МПС над 3.5 т.\r\nОбходен маршрут: по път І-3 Бяла – Плевен – Ботевград (от п.в. \"КАТ\" на км 88+973 към п.в. на км 95+099). Срок – целогодишно.\r\nПът ІІІ-3005: Движението по път III-3005 Ясен – Търнене – Градина в района на с. Ясен от км 1+793 до км 4+223 е ограничено за движение на МПС над 3.5 т, осигурен е сигнализиран обходен маршрут; Срок – целогодишно.\r\nПът ІІІ-3005: Движението по път III-3005 Ясен – Търнене – Градина – Петърница – Бъркач – Беглеж, в района на с. Беглеж от км 21+062 до км 27+123 е ограничено за МПС над 8 т.\r\nОбходен маршрут: път ІІІ-3502 Брестовец – Горталово – Беглеж – Бежаново – Ъглен. Срок – целогодишно.\r\nПът ІІІ-3006: Движението по път III-3006 Радомирци – Рупци – Червен бряг от км 8+904 до км 9+221 в участъка на свлачище в землището на гр. Червен бряг е ограничено за МПС над 12 т.\r\nОбходен маршрут: по път І-3 до гр. Луковит, кръстовище с път ІІІ-306, дясно, до гр. Червен бряг и обратно. Срок – целогодишно.\r\nОПУ-Пловдив: \r\nВременно са въведени следните ограничения за движение на МПС:\r\nПът II-86: Движението по път II-86 Асеновград – Нареченски бани е ограничено за МПС с височина над 4 м. през тунелите.\r\nОбходен маршрут: път III-866 Кричим – Девин.\r\nПът ІІІ-667: Движението по път III-667 Плодовитово – Първомай – Асеновград при км 6+832 в района на мост над р. Марица е ограничено за МПС над 5 т поради намален габарит на пътното платно на стоманения мост на р. Марица.\r\nОбходен маршрут: път ІІ-66 Стара Загора – Поповица и път І-8 София – Пловдив – Свиленград.\r\nПът III-804: Движението по път III-804 Поповица – Болярци е ограничено за МПС над 12 т поради намален габарит на пътното платно на мост в с. Поповица. Срок до 21.12.2018 г. \r\nПът III-861: Движението по път III-861 в отсечката гр. Лъки-пътно кръстовище за хижа Момчил юнак е ограничено за МПС с тегло над 12 т поради намален габарит на пътното тяло. Срок до 31.03.2018 г.\r\nПът III-5802: Движението по път III-5802 Тополово – Леново – Поройна в участъка от край с. Поройна до кръстовище с път III-667 от км 19+287 до км 19+495 е ограничено за всички МПС. Срок до 21.12.2018 г. \r\nПът III-8611: Движението по път III-8611 Белица-Загражден – Давидково в участъка от км 13+500 от Държавно ловно стопанство ”Кормисош” след с. Белица до границата с област Смолян при км 18+431 е ограничено за всички МПС. Срок до 21.12.2018 г.\r\nОПУ-Разград:\r\nВременно са въведени следните ограничения за движение на МПС: няма ограничение.\r\nОПУ-Русе:\r\nВременно са въведени следните ограничения за движение на МПС: \r\nПът ІІІ-202: Движението по път III-202 Русе – Щръклево – Нисово – Кацелово при км 36+945 е ограничено за МПС над 10 т поради поради компрометирано експлоатационно състояние на мост до с. Кацелово при км 36+945 над р. Черни Лом. Едната лента е затворена за движение и е въведен пропускателен режим по свободната лента за движение. Въведено е ограничение на скоростта 40 км/ч. Срок до 26.04.2018 г.\r\nПът III-202: Движението по път ІІІ-202 Нисово – Кацелово от км 17+750 до км 33+900 се ограничава за всички МПС за целия зимен период. Срок до 31.03.2018 г.\r\nОбходен маршрут: път ІІІ-501 Русе – Иваново – Две могили – път ІІІ-5001 Две могили – Широково – Кацелово и обратно. \r\nПът III-501: Движението по път ІІІ-501 Борово – Бяла от км 46+665 до км 51+ се ограничава за всички МПС за целия зимен период. \r\nОбходен маршрут: гр. Борово – път І-5 /Русе – В. Търново/ - кръгово кръстовище гр. Бяла и обратно. Срок до 31.03.2018 г.\r\nОПУ-Силистра:\r\nВременно са въведени следните ограничения за движение на МПС: няма ограничения.\r\nОПУ-Сливен:\r\nВременно са въведени следните ограничения за движение на МПС: няма ограничения.\r\nОПУ-Смолян:\r\nВременно са въведени следните ограничения за движение на МПС: \r\nПът ІІІ-8683: Движението по път ІІІ-8683 с. Арда – с. Горна Арда от км 27+000 до км 29+500 е ограничено за МПС с тегло над 10 т поради пропадане и стеснение на една от пътните ленти. Движението в района се регулира с пътни знаци. Срок до 31.03.2018 г.\r\nПът III-861: Движението по път III-861 в отсечката гр. Лъки-пътно кръстовище за хижа Момчил юнак е ограничено за МПС с тегло над 12 т поради намален габарит на пътното тяло. Срок до 31.03.2018 г.\r\nОПУ-София:\r\nВременно са въведени следните ограничения за движение на МПС: \r\nПът II-81: Ограничено движение по път ІІ-81 Монтана – София през проход „Петрохан“ за автомобили над 12 т.\r\nОбходен маршрут: през гр. Своге. Срок до 31.03.2018 г. \r\nПът ІІ-82: Движението по път II-82 Костенец – Самоков от км 0+000 до км 39+176 е ограничено за товарни МПС над 10 т в двете посоки. Срок до 30.09.2018 г.\r\nПът III-801: Движението по път III-801 Вакарел – Панагюрище е ограничено за МПС с ремаркета и полуремаркета поради намален габарит на пътното тяло. Срок до 31.03.2018 г. \r\nПът ІІІ-3701: Движението по път III-3701 в участък от края на с. Ямна до края на област Ловеч от км 16+600 до км 22+300 е ограничено за всички МПС поради свлачищни процеси. Срок до 30.09.2018 г.\r\nОбходен маршрут: път II-37 Етрополе – Лъга – Джурово, път I-3 Джурово – Ябланица граница област Ловеч, път III-358 Ябланица – Гложене, път III-3701 Гложене – Черни Вит.\r\nПът ІІІ-8001: Движението по път III-8001 Беренде извор – Беренде от км 4+700 до км 9+410 е ограничено за движение на МПС поради намален габарит на пътното платно. Срок до 01.09.2018 г. \r\nПът ІІІ-8102: Движението по път III-8102 Чибаовци – Свидня от км 10+000 до км 16+750 е ограничено поради активирали се свлачища. Срок до 30.09.2018 г.\r\nОбходен маршрут: до Чибаовци да се ползва път II-81 до Бучин проход, път III-164 Бучин проход – Искрец – Свидня. \r\nОПУ-Стара Загора:\r\nВременно са въведени следните ограничения за движение на МПС: \r\nПът ІІІ-807: Движението по път III-807 в с. Скобелево е ограничено поради аварирал р. Марица при км 7+600. \r\nОбходни маршрути:\r\n- път ІІ-66 Поповица – Плодовитово – Първомай – Скобелево;\r\n- път ІІ-66 Чирпан – Плодовитово – Първомай – Скобелево;\r\n- Скобелево – Първомай – Плодовитово – път ІІ-66.\r\nПът III-5005: Движението по път III-5005 връх Шипка – връх Бузлуджа от км 0+000 до км 12+213 се ограничава за всички МПС за целия зимен период. Срок до 31.03.2018 г.\r\nПът ІІІ-5031: Движението по път III-5031 Опан – Гълъбово е ограничено на МПС над 10 т. \r\nОбходен маршрут: път І-5 Стара Загора – Димитровград и път ІІІ-554 Раднево – Гълъбово. \r\nОПУ-Търговище:\r\nВременно са въведени следните ограничения за движение на МПС:\r\nПът III-4082: Движението по път III-4082 Капище – Банковец от км 0+000 до 11+300 е ограничено за МПС над 3,5 т поради компрометирано експлоатационно състояние на мостово съоръжение. Срок до 30.04.2018 г.\r\nОПУ-Хасково:\r\nВременно са въведени следните ограничения за движение на МПС:\r\nПът III-5009: Движението по път III-5009 Козлец – Кърджали от км 0+000 до км 26+080 e ограничено за МПС над 12 т. Срок до 21.12.2018 г.\r\nОПУ-Шумен:\r\nВременно са въведени следните ограничения за движение на МПС: \r\nПът ІІІ-731: Движението по път III-731 Радко Димитриево – Друмево e ограничено за МПС над 10 т поради свлачищни процеси. Срок до 21.05.2018 г.\r\nОбходен маршрут: Шумен – Овчарово – Друмево.\r\nОПУ-Ямбол:\r\nВременно са въведени следните ограничения за движение на МПС:\r\nПът ІІІ-7008: Движението по път III-7008 Елхово – Изгрев от км 2+440 до км 2+560 е ограничено поради компрометирано експлоатационно състояние на дървен мост над р. Тунджа.\r\nОбходен маршрут: по изграден обходен път до моста с ограничение на скоростта до 30 км/ч. Срок до 31.12.2017 г.Опасност от падащи камъни: Искърско дефиле; Кресненско дефиле; проход на Републиката; път І-1 /Е-79/ Мездра-Ботевград, Видин-Монтана и в участъците от км 321+400 до км 321+500 и от км 352+650 до км 352+750; път I-4 София-Варна при с. Пролаз и Коритна-Български Извор-Микре; път I-5 /Е 85/ В. Търново-Дряново-Габрово-Шипка; път І-6 Коняво-разклон Клапаровци и София-Карлово-Бургас, проходи „Козница” и „Стражата”; път I-8 при кръстовище за с. Габровица; път I-9 Крушевец-М.Търново; път ІІ-19 Симитли- Г. Делчев; път II-35 Троян-Кърнаре; път II-37 Пещера-Батак-Ш. Поляна; път II-53 Стара река-Сливен; път ІІ-62 Самоков-Дупница /местност Дервена/; път ІІ-82 Самоков-София /Г.Окол-Пасарел-Кокаляне/; път II-84 Варвара-гара Костандово /кръстовище за Св. Петка/; път ІІ-86 Асеновград-Смолян; път ІІІ-102 Превала-Монтана; път ІІІ-104 Бобошево-Четирци; път ІІІ-107 Рила-Рилски Манастир; път III-305 Дерманци-Торос-Гложене; път ІІІ-488 Градец-Ичера-Сливен; път ІІІ-601 Горановци-Олтоманци; път ІІІ-606 в района на Копривщица; път ІІІ-622 Друмохар-Ваксево; път III-842 Юндола-Голямо Белово; път ІІІ-861 Юговско ханче-Югово-Лъки-Здравец; път ІІІ-865; Стояново-Ардино; път ІІІ-866 Смолян-Кричим-Стамболийски-път І-8; път ІІІ-3011 стената на яз. „Ал. Стамболийски”; път ІІІ-8611 Белица-Загражден, всички пътища на област Смолян; път II-55 от км 34+900 до км 45+000 на Прохода на Републиката има опасност от свличане на скални и земни маси; път ІІ-73 Шумен-Карнобат има опасност от свличане на скални и земни маси. Шофьорите да се движат с повишено внимание по тези участъци.", "date": "2017.12.29", "title": "Актуална пътна обстановка"}
{"url": "http://www.focus-news.net/news/2017/12/29/2471718/predstoyashti-mezhdunarodni-sabitiya-za-29-dekemvri-agentsiya-fokus.html", "text": "Очаква се приключване на евакуацията на тежко болните цивилни от държания от опозицията район Дума в Сирия. \r\n***  Политическата криза в Перу продължава, предизвикана от това, че президентът Педро Пабло Кучински амнистира своя предшественик Алберто Фухимори.\r\n*** В парламента на Южна Африка започват обсъждания между опозиционните партии за начало на процедура по импийчмънта на президента Джейкъб Зума.  \r\n***  Разследването около атентата в Кабул продължава. \r\n***", "date": "2017.12.29", "title": "Предстоящи международни събития за 29 декември (Агенция \"Фокус\")"}
{"url": "http://www.focus-news.net/news/2017/12/29/2471719/predstoyashti-sabitiya-v-stranata-za-29-dekemvri-agentsiya-fokus.html", "text": "***\r\nОт 11.00 часа в сградата на СДВР (ул. „Антим I“ № 5) ще се състои брифинг за предприетите от полицията мерки във връзка с предстоящите новогодишни празници.\r\n***\r\nОт 11.00 часа 6-и състав на Специализирания наказателен съд ще заседава по делото, образувано по молба на Александър С. за изменение на мярката му за неотклонение.\r\n***\r\nВ 11.00 часа в сградата на ул. „Георг Вашингтон“ № 22 омбудсманът Мая Манолова ще даде старт на кампанията за закрила правата на децата, останали с един родител. \r\n***\r\nОт 12.00 часа в зала 108 в Българската народна банка ще се състои пресконференция за представяне на новата сребърна възпоменателна монета с нанесено частично позлатяване на тема \"Българско председателство на Съвета на Европейския съюз, 2018 г.\" и новата разменна монета с номинална стойност 2 лева на същата тематика.\r\n***\r\nОт 13.00 часа в църквата „Свети Седмочисленици”, Съюзът на комунистите в България организира поклонението пред тленните останки на Костадин Чакъров. \r\n***\r\nВ 10.30 часа заместник-министърът на регионалното развитие и благоустройството Деница Николова ще открие реновираната сграда на Общината.\r\n***\r\nОт 17.30 часа в Градската библиотека „Паисий Хилендарски“ ще бъдат наградени победителите в Петия национален поетичен конкурс „Наздравица за любовта” на Община Асеновград.\r\n***\r\nОт 18.00 часа в зала 1 на Фестивален и конгресен център Варна ще се състои поздравителен концерт, премиера на документалния филм на БНТ2 \"Около света за 202 дни и фотоизложба, във връзка с отбелязването на 40 - годишнината от завършването на първата българска самотна ветроходна обиколка на Света направена от кап. Георги Георгиев.\r\n***\r\nОт 12.00 часа пред сградата на общинска администрация ще се състои тържество с раздаване на новогодишна баница с късмети.\r\n***\r\nОт 12.30 часа пред сградата на общинска администрация ще бъдат наградени победителите от конкурса за най- атрактивна коледна украса „Нека бъде светлина“. \r\n***\r\nОт 14.00 часа в залата на Община Кюстендил ще се проведе последното за годината заседание на Общински съвет. \r\n***\r\nВ от 11.00 часа в зала 203 на Общината кметът Живко Тодоров ще се срещне с представителите на медиите в града.\r\n***\r\nОт 10.00 часа в зала 28 в сградата на Общината ще бъдат наградени победителите в конкурса за празнична украса на Община Търговище.", "date": "2017.12.29", "title": "Предстоящи събития в страната за 29 декември (Агенция „Фокус”)"}
{"url": "http://www.focus-news.net/news/2017/12/29/2471720/nimh-vremeto-shte-bade-dazhdovno-s-maksimalni-temperaturi-mezhdu-9-i-14.html", "text": "Атмосферното налягане е значително по-ниско от средното за месеца и през деня ще се повишава. Днес ще има значителна облачност с превалявания от дъжд, на повече места в източната половина на страната. Над Западна България ще има временни разкъсвания и намаления на облачността. Югозападният вятър ще отслабне, по-късно през деня ще се ориентира от северозапад и с него ще прониква студен въздух. Максимални температури между 9° и 14°, в София около 9°. Такава е прогнозата за времето на Националния институт по метеорология и хидрология (НИМХ) при БАН, съобщи за Агенция „Фокус“ дежурният синоптик Христо Христов. \r\nНад Черноморието ще е облачно и дъждовно. Вятърът ще отслабне до умерен от юг-югозапад. Максималните температури ще са 12°-14°. Температурата на морската вода е 9°-10°. Вълнението на морето ще бъде 2-4 бала.\r\nВ планините ще е облачно, с валежи от сняг. Вятърът ще отслабне до умерен от запад-югозапад. Максималната температура на височина 1200 метра ще е около 2°, на 2000 метра около минус 4°.", "date": "2017.12.29", "title": "НИМХ: Времето ще бъде дъждовно с максимални температури между 9° и 14°"}
{"url": "http://www.focus-news.net/news/2017/12/29/2471721/the-guardian-pone-12-dushi-sa-zaginali-zaradi-pozhar-v-nyu-york.html", "text": "Поне 12 души, включително едно дете, са загинали вследствие на пожар, разразил се в нюйоркския северен квартал Бронкс, съобщава британският Guardian. По данни на кмета на американския град още четирима души са ранени и се намират в критично състояние. \r\nВ съобщение публикувано в социалната мрежа „Туитър“ градоначалникът Бил де Блазио отбеляза, че инцидента е „най-лошата трагедия в последния четвърт век“ заради големия брой на загиналите. Други 12 души са били спасени от екипите на пожарната. Огънят е избухнал на първия етаж на сградата и бързо се е разпространил. Причините за инцидента все още се изясняват. : Цанко Цолов", "date": "2017.12.29", "title": "The Guardian: Поне 12 души са загинали заради пожар в Ню Йорк"}
{"url": "http://www.focus-news.net/news/2017/12/29/2471722/ombudsmanat-maya-manolova-zapochva-kampaniya-za-podkrepa-na-detsa-ostanali-s-edin-roditel.html", "text": "Омбудсманът Мая Манолова ще даде старт на кампанията за закрила правата на децата, останали с един родител. Поводът е гневното писмо до Дядо Коледа, което изпрати Златина Хаджипанайотова. Това съобщиха от пресцентъра на Омбудсмана на Република България. Началото на инициативата ще бъде в 11.00 часа днес.\r\nМайката на три деца, чийто съпруг е починал, се обърна към омбудсмана с молба да бъдат подкрепени усилията за осигуряване на постоянна персонална помощ за деца, останали с един родител. \r\nНа срещата са поканени родители в сходна ситуация, представители на Министерство на труда и социалната политика, Агенцията за социално подпомагане, Националния осигурителен институт, Комисията за защита от дискриминация, Държавната агенция за закрила на детето, народни представители, неправителствени организации и др.", "date": "2017.12.29", "title": "Омбудсманът Мая Манолова започва кампания за подкрепа на деца, останали с един родител"}
{"url": "http://www.focus-news.net/news/2017/12/29/2471723/zamestnik-ministar-denitsa-nikolova-shte-otkrie-saniranata-sgrada-na-obshtinata-v-sandanski.html", "text": "Заместник-министърът на регионалното развитие и благоустройството Деница Николова ще открие днес реновираната сграда на Община Сандански, съобщиха от пресцентъра на министерството. Събитието ще се състои в 10.30 часа. Зданието е санирано по проект „Енергийна ефективност на административна сграда - Общинска администрация Сандански, община Сандански“ по Оперативна програма „Региони в растеж 2014 – 2020“. С реализацията му е подобрено техническото състояние на сградата, намалени са разходите за енергия и е постигнато по-високо ниво на енергийна ефективност, удължен е „животът“ на зданието.", "date": "2017.12.29", "title": "Заместник-министър Деница Николова ще открие санираната сграда на Общината в Сандански"}
{"url": "http://www.focus-news.net/news/2017/12/29/2471724/kakvo-se-sluchi-v-noshtta-sreshtu-29-dekemvri-agentsiya-fokus.html", "text": "Поне 12 души загинаха при пожар в жилищна сграда в нюйоркския квартал Бронкс. Състоянието на други четирима е критично.\r\n*** Турският външен министър Мевлют Чавушоглу проведе телефонен разговор с американския държавен секретар Рекс Тилърсън. Не се съобщава какво са обсъдили. \r\n*** Руският президент Владимир Путин подписа указ за месечни плащания за семейства при раждане на първото им дете. \r\n*** Великобритания заплаши социалните платформи „Фейсбук“ и „Туитър“ със санкции ако не предоставят конкретна информация относно наличието или липсата на дезинформационни кампании на Русия засягащи референдума за Брекзит, извършени посредством платформите на двете интернет страници. \r\n***", "date": "2017.12.29", "title": "Какво се случи в нощта срещу 29 декември (Агенция „Фокус“)"}
{"url": "http://www.focus-news.net/news/2017/12/29/2471725/brifing-za-predprietite-ot-politsiyata-merki-vav-vrazka-s-predstoyashtite-novogodishni-praznitsi-shte-se-provede-v-sgradata-na-sdvr.html", "text": "Брифинг за предприетите от полицията мерки във връзка с предстоящите новогодишни празници ще се проведе в сградата на СДВР (ул. „Антим I“ № 5) от 11.00 часа. Това съобщиха от пресцентъра на МВР. В брифинга ще участват началникът на отдел „Охранителна полиция“ - комисар Борислав Муеров, началникът на отдел „Пътна полиция“ - комисар Тенчо Тенев, и представил на сектор „Контрол на общоопасните средства“ при СДВР, както и Мирослав Йотов от ГД “Контрол на пазара”- ДАМТН. Те ще предоставят информация за предприетите мерки по охрана на обществения ред и организация на движението във връзка с предстоящите новогодишни празници, както и съвети за безопасно използване на пиротехнически изделия.", "date": "2017.12.29", "title": "Брифинг за предприетите от полицията мерки във връзка с предстоящите новогодишни празници ще се проведе в сградата на СДВР"}
{"url": "http://www.focus-news.net/news/2017/12/29/2471726/ria-novosti-pozhar-v-mumbay-pone-15-dushi-sa-zaginali.html", "text": "Поне 12 души са загинали след пожар в индийския град Мумбай, съобщава РИА Новости, като се позовава на данни от местни медии. Други трима се намират в тежко състояние и са настанени в болница. Огънят е избухнал в един от градските барове в нощта срещу 29 декември, като впоследствие стихията е обхванала всички 12 етажа на сградата, където се е помещавало заведението. Полицията все още не е изляза с официално становище. По предварителни данни пожарът е причинен от късо съединение. : Цанко Цолов", "date": "2017.12.29", "title": "РИА Новости: Пожар в Мумбай, поне 15 души са загинали"}
{"url": "http://www.focus-news.net/news/2017/12/29/2471727/blagoevgrad-avtomobil-e-katastrofiral-na-glaven-pat-e-79-predi-kresna-v-posoka-kulata.html", "text": "Автомобил е катастрофирал на главен път Е-79 малко преди Кресна, в посока Кулата, съобщи слушател на Радио „Фокус“. Превозното средство се намира на пътното платно. Движението е затруднено.", "date": "2017.12.29", "title": "Благоевград: Автомобил е катастрофирал на главен път Е-79 преди Кресна, в посока Кулата"}
{"url": "http://www.focus-news.net/news/2017/12/29/2471728/interfaks-rusiya-e-uspyala-da-vazstanovi-vrazkata-sas-spatnika-angosat.html", "text": "Русия е успяла да възстанови връзката със изстреляния по-рано спътник „Ангосат“, съобщава Интерфакс, като се позовава на официално съобщение от фирмата собственик на съоръжението. Според представител на Ракетната космическа корпорация „Енергия“ „от спътника е получен сигнал, който показва, че всички негови системи са изправни и работят“. \r\nПо предварителни данни, причината за липсата на сигнали от спътника, който бе изтрелян на 26 декември, е повреда в захранването. \r\n„Ангосат-1“ е първият изкуствен спътник на Ангола, построен от Ракетната космическа корпорация „Енергия“ и поддържан от компанията „Ангосат“. : Цанко Цолов", "date": "2017.12.29", "title": "Интерфакс: Русия е успяла да възстанови връзката със спътника „Ангосат“"}
{"url": "http://www.focus-news.net/news/2017/12/29/2471729/denyat-29-dekemvri-v-balgarskata-istoriya.html", "text": "Сраженията в Руско-турската Освободителна война са в разгара си в последните дни на декември 1877 година. От Гюргево на румънския бряг започва артилерийски обстрел на Русе. Братоубийствената вражда между крилата на Македонското движение взима нова жертва- през 1932 година е извършен атентат срещу Симеон Евтимов - редактор на вестник \"Ла Маседоан\" (1927 - 1932 г.), който излиза в Женева на френски език и в. \"Македония\" (1932 г.). Тежко ранен, Евтимов умира два дни по-късно. Атентатът срещу сподвижника на Ванче Михайлов и виден деец на ВМРО, е дело на групата на Александър Протогеров в съюз с комунистическата ВМРО (обединена). \"Смъртта на Евтимов е една национална катастрофа\", казва писателят Симеон Радев. През 1989 година, малко повече от месец след демократичната промяна на 10 ноември, с решение на пленум на ЦК на БКП се отхвърля \"възродителният процес\". Правителството обявява правото на българските мюсюлмани да възстановят традиционните си имена. В друга държава от бившия източен блок - Чехословакия - Вацлав Хавел полага клетва като демократично избран президент. През 1819 година Болград - селище на българските преселници в Южна Бесарабия, получава статут на град с указ на руския цар Александър І. Основан е на мястото на село Табак от бежанци от Сливенско, които се заселват там, за да се спасят от погромите на османските власти.\r\n2001 г.\r\nПрезидентът на Република България присъжда Орден „Стара планина” на първа степен проф. Венцеслав Янков.\r\n1994 г.\r\nСлед загуба на изборите на 18 декември лидерът на СДС Филип Димитров се оттегля от ръководството на синята коалиция. Иван Костов оглавява НКС на СДС. На същата дата Иван Костов е избран за председател на СДС.\r\n1989 г.\r\nС решение на пленум на ЦК на БКП се отхвърля \"възродителният процес\" и правителството обявява правото на българските мюсюлмани да възстановят традиционните си имена.\r\n1964 г.\r\nОткрит е миннообогатителният комбинат \"Медет\" край Пирдоп. През 1991 г. е създадено на акционерното дружество “Асарел – Медет” на базата на миннообогатителните комбинати “Медет” и миннообогатителен комбинат “Асарел”. “Асарел-Медет\" е с предмет на дейност открит добив и обогатяване на медни и медно-пиритни руди, биохимично излужване на мед и свързаните с това търговски и инженерингови дейности.\r\n1950 г.\r\nНародното събрание приема Закон за защита на мира. Забранява се подстрекателството и пропагандата за война. За подстрекателство към въоръжено нападение на една държава върху друга се предвижда доживотен строг тъмничен затвор. За пропаганда на война наказанието е строг тъмничен затвор до 15 г.\r\n1947 г.\r\nНа 28 и 29 декември е проведен XXVII конгрес на БЗНС, който отхвърля съсловния принцип и идеята за самостоятелна селска власт и възприема платформата за изграждане на социализма. За секретар на БЗНС е избран Георги Трайков.\r\n1945 г.\r\nНа 29 и 30 декември се провежда XXVI конгрес на БЗНС. За главен секретар е избран Александър Оббов. Александър Христов Оббов е политически и държавен деец. Роден е в Плевен през 1887 г. Завършва Лозарското училище в родния си град, следва в Юридическия факултет на СУ \"Св. Климент Охридски\". Отрано става член на БЗНС. От 1908 г. до 1919 г. неизменно е член на ПП на БЗНС, през последните 5 години е и негов секретар. През 1919 г.–1923 г. е депутат и подпредседател на ХVIII ОНС. По време на управлението на Ал. Стамболийски (21 май 1920 г.–9 юни 1923 г.) е министър на земеделието и държавните имоти. Взема участие в Юнското въстание. След разгрома му емигрира. Член е на Задграничното представителство на БЗНС (1923 г.–1925 г.). През 1936 г. се завръща в България и се налага като един от ръководителите на БЗНС \"Александър Стамболийски\" (\"Пладне\"). След 9 септември 1944 г. отново е избран за член на ПП на БЗНС (1945 г.–1947 г.) и политически секретар. През 1946 г.–1947 г. е министър на земеделието и подпредседател на МС. Александър Оббов умира през 1975 година.\r\n1944 г.\r\nВ хода на Втората световна война Първа българска армия преминава към отбрана в Сремска област.\r\n1944 г.\r\nС постановление на Министерския съвет е утвърдена наредба-закон за изменение на Екзархийския устав, което засяга процедурата по избора на екзарх и състава на църковно-избирателния събор. Българската екзархия е върховна национална организация (до 1953 г.) на Българската православна църква. Учредена е със султански ферман на 27 февруари 1870 г. Извоювана е в резултат на църковно-националната борба на българския народ. Екзархийския устав е изработен от Църковно-народния събор в Цариград (1871 г.). На 16 февруари 1872 г. за екзарх е избран Антим I, видински митрополит. На 16 септември 1872 г. Българската църква е обявена от Вселенската патриаршия за схизматична. Българската църква съдейства за обединението на българските земи. Воюва за културно единство и независимост на българския народ, противопоставя се на западно религиозно-политическа пропаганда. При обявяване на Руско-турската освободителна война Антим I е свален от османските власти заради симпатии към Русия. За екзарх е избран ловешкият митрополит Йосиф I. От 1915 г. Българската екзархия се управлява от Синод. През 1945 г. за екзарх е избран софийският митрополит Стефан I (до 1948 г.). От 10 май 1953 г. Българската екзархия преминава в патриаршия, за патриарх е избран пловдивският митрополит Кирил. От 1971 г. патриарх е Максим\r\n1940 г.\r\nПриет е Закон за организиране на българската младеж. С него се създава казионна младежка организация \"Бранник\" по образец на немската \"Хитлерюгенд\". Тя има централизирана военизирана структура начело с премиера. Издръжката й се поема от общините и държавата. Предвижда се участието в организацията на всички учащи се да е задължително, но не успява да се наложи. Разтурена е от правителството на К. Муравиев със специална наредба-закон от 6 септември 1944 г.\r\n1932 г.\r\nИзвършен е атентат срещу Симеон Евтимов, при който редакторът на в. \"Ла Маседоан\" (1927-1932 г.) и в. \"Македония\" (1932 г.) е тежко ранен. Умира след два дни. Атентатът е организиран от групата на протогеровистите в съюз с комунистическата ВМРО (обединена). \"Смъртта на Евтимов е една национална катастрофа\", изрича Симеон Радев. Симеон Евтимов е деец на Вътрешната македонска революционна организация, журналист. Роден е в село Емборе, Кайлярско. След Първата световна война 1914–1918 г. е един от видните дейци на ВМРО. Близък сподвижник е на Иван (Ванче) Михайлов. Редактор е на вестник \"Македония\", излизащ на френски език в Женева (от 1927 г.). Няколко години по-късно е директор на в. \"Македония\" в София.\r\n1903 г.\r\nФормират се две конни бригади с управления в София и Пловдив.\r\n1877 г.\r\nЗапочва артилерийски обстрел на Русе от Гюргево. В същото време снежна буря връхлита руските части в района на връх Шипка. През 1877- 1878 г. се води война между Русия и Турция, която довежда до освобождаването на по-голямата част от българския народ от османска власт и до възстановяването на Българската държава. Тя е предизвикана от подема на националноосвободителните движения на Балканите (въстанието в Босна и Херцеговина 1875-1878 г., с което започва т. нар. Източна криза, Старозагорското въстание 1875 г., Априлското въстание 1876 г.) и широкото обществено движение в тяхна подкрепа. Целта на Русия е да подпомогне революционното движение в стремежа си да засили своето влияние на Балканите и да премахне някои неблагоприятни за нея последици от Кримската война (1853-1856 г.).\r\n1872 г.\r\nВасил Левски е изпратен под силна охрана от Търново за София.На 27 декември 1872 г. Левски е заловен от турските власти. На следващия ден е отведен в Търново, където се провежда първият предварителен разпит. Членовете на местния комитет свикват извънредно заседание, на което обсъждат възможността да освободят Левски, но не успяват да приведат решението си в изпълнение. На 29 декември Васил Левски е изпратен за София. След това е изправен пред специален съд в София. Първият разпит е проведен на 4 януари 1873 г. от комисия начело с Али Саиб паша. Пред съдиите Апостолът прехвърля цялата вина за дейността на ВРО върху себе си и предотвратява задържането на други нейни дейци. На 7 януари е организирана очна ставка с Димитър Общи и Атанас Попхинов. На следващия ден за одобрение специалната комисия изпраща до великия везир в Цариград присъдата на членовете на Революционния комитет в с. Голям извор, Тетевенско, участвали в обира при Арабаконак. Осъден е на смърт и е обесен на 18 февруари 1873 г. (6 февруари стар стил) край София (на мястото на днешния паметник в центъра на столицата).За изготвянето на историческата справка на Агенция “Фокус” са използвани следните източници:\r\nЕнциклопедия “България” - Издателство на БАН, 1982 г.;\r\nЕнциклопедия “Британика” (2004 г.);\r\nБолшая Советская Энциклопедия (1970 г.);\r\nФамилна енциклопедия “Larousse”;\r\nИстория на Българите - Късно средновековие и Възраждане - Издателство “Знание” ЕООД, Книгоиздателска къща “Труд”, 2004 г.;\r\nИстория на Българите - От древността до края на XVI век - Издателство “Знание” ЕООД, Книгоиздателска къща “Труд”, 2003 г.;\r\nИстория на Българите - Българската дипломация от древността до наши дни - Издателство “Знание” ЕООД, Книгоиздателска къща “Труд”, 2003 г.; \r\nИстория на България по дати - Книгоиздателска къща “Труд”, 2003 г.;\r\nБългарски традиционен календар - БАН, Издателство Вион, 2002 г.;\r\nИстория на Балканите XIV - XX век - Издателска къща “Хермес”, 2002 г.;\r\nБългарска военна история - БАН, 1989 г.;\r\nИстория на войните в дати - Издателска къща “Емас”, 2001 г.;\r\nИстория на Русия - Книгоиздателска къща “Труд”, 2002 г.;\r\nИстория на Османската империя - Издателство “Рива”, 1999 г.;\r\nБългарска енциклопедия, БАН, Книгоиздателска къща “Труд”, 2003 г.;\r\nИсторически бюлетин – на “The New York Times”;\r\nИсторически бюлетин – на “The History Channel”;\r\nИсторически бюлетин – на “World of Quotes”;\r\nИсторически архив на Агенция “Фокус” - отдел “Архив и бази данни” и други.;", "date": "2017.12.29", "title": "Денят 29 декември в българската история"}
{"url": "http://www.focus-news.net/news/2017/12/29/2471730/guardian-premierat-na-avstraliya-be-globen-zaradi-nespazvane-na-iziskvaniya-za-bezopasnost.html", "text": "Министър-председателят на Австралия Малкълм Търнбул получи глоба в размер на 250 долара, като причината е неспазване на изискванията за безопасност по време на каране на лодка, съобщава британският вестник Guardian. Търнбул е бил сниман в сряда по време на управление на гумена лодка, като премиерът не е носил спасителна жилетка. \r\nОт своя страна Търнбул се оправда, че е искал просто да премести лодката на няколко метра. Въпреки това премиерът увери, че „си е научил урока“ и винаги ще спазва изискванията за безопасност занапред. : Цанко Цолов", "date": "2017.12.29", "title": "Guardian: Премиерът на Австралия бе глобен заради неспазване на изисквания за безопасност"}
{"url": "http://www.focus-news.net/news/2017/12/29/2471731/danachnite-sluzhbi-na-stolichna-obshtina-shte-priemat-kasovi-plashtaniya-do-1200-ch.html", "text": "Данъчните поделения на Столична община ще обработват декларации и ще приемат касови плащания на местни данъци и такси до 12.00 ч., по информация на дирекция \"Общински приходи\" в Общината. Това съобщиха от пресцентъра на Столична община. Онлайн плащания през електронната страница на Столична община ще могат да се правят до по-късно, но в зависимост от работното време на банките. \r\nСправки за задължения и плащания могат да се правят в сайта на Общината в интернет на адрес: https://sonet09.sofia.bg/OnlineReportWSClient/obligations.", "date": "2017.12.29", "title": "Данъчните служби на Столична община ще приемат касови плащания до 12.00 ч."}
{"url": "http://www.focus-news.net/news/2017/12/29/2471732/v-stolichniya-otdel-patna-politsiya-registratsiyata-na-patni-prevozni-sredstva-shte-se-izvarshva-do-1300-chasa.html", "text": "Поради годишна инвентаризация в отдел „Пътна полиция“ - СДВР регистрацията на пътни превозни средства ще бъде преустановена в 13.00 часа, съобщиха от пресцентъра на МВР. До края на работния ден ще бъдат извършвани единствено административни услуги, свързани с прекратяване на регистрация на пътни превозни средства (брак, спиране от движение и др.).", "date": "2017.12.29", "title": "В столичния отдел „Пътна полиция“ регистрацията на пътни превозни средства ще се извършва до 13.00 часа"}
{"url": "http://www.focus-news.net/news/2017/12/29/2471733/reuters-vlastite-v-yuzhna-koreya-sa-zadarzhali-korab-zaradi-samnenie-che-e-prevozval-nelegalno-neft-kam-severna-koreya.html", "text": "Южнокорейските власти са задържали кораб, принадлежащ на Хонконг заради съмнение, че морският съд е извършвал нелегални доставки на нефт към Северна Корея, в разрез с международните санкции, съобщава Reuters. Според данни на официално лице от външното министерство на Сеул, корабът се е срещнал в международни води с морски съд на пхенянския режим в края на октомври, когато е извършено и нарушението. Не е дадена допълнителна информация. \r\nПо-рано през декември Съветът за сигурност на ООН наложи допълнителни икономически санкции срещу Северна Корея, които ограничиха продажбата на нефт към режима в Пхенян с 90%. Новите рестрикции са мотиривани с факта, че нефтът и нефтените продукти са от изключителна важност за развиване на ядрената и ракетна програма на Северна Корея. : Цанко Цолов", "date": "2017.12.29", "title": "Reuters: Властите в Южна Корея са задържали кораб заради съмнение, че е превозвал нелегално нефт към Северна Корея"}
{"url": "http://www.focus-news.net/news/2017/12/29/2471734/denyat-29-dekemvri-v-svetovnata-istoriya.html", "text": "Международен ден на биологичното разнообразие — Отбелязва се по решение на 49-ата сесия на Общото събрание на ООН от 1995 г. в деня на влизане в сила през 1993 г. на Международната конвенция за биологичното разнообразие, подписана на 14 юни 1992 г. в Рио де Жанейро, Бразилия. През 1798 година е основана Петербургската медико-хирургическа академия. Томас Едисон патентова радиото през 1891 година. Югославия скъсва отношенията със сталинския Съветски съюз. Годината е 1949 - Тито заявява, че страната ще следва свой комунистически път на развитие. На 29 декември са родени: легендарната Мадам Помпадур - метреса на френския крал Луи ХV, известна със своето влияние върху управлението на страната; Чарлс Гудиър - американският изобретател, открил през 1839 г. процеса на вулканизация на гумата, чието име носят една от най-известните марки автомобилни гуми; 17-ият президент на САЩ Андрю Джаксън. британският политик Уилям Гладстон. На тази дата умират: английският църковен и политически деец Томас Бекет. \r\n2016 г.\r\n50 души се удавят и хиляди остават без дом поради наводнения в Демократична република Конго.\r\n2016 г.\r\nСъединените щати изгонват 35 руски дипломати за предполагаемата намеса на Русия по време на президентските избори в страната.\r\n2016 г.\r\nЕгипет одобрява сделка за предоставяне на два острова на Червено море на Саудитска Арабия.\r\n2014 г.\r\nГръцкият парламент отхвърли кандидата за президент Ставрос Димас, номиниран от министър-председателя Андонис Самарас, при което Гърция отива на предсрочни общи избори.\r\n2013 г.\r\nПри атентат във Волгоград загиват 18 човека, а други 45 са ранени.\r\n2012 г.\r\nПътнически самолет „Ту-204”, с 8 души на борда, излизайки при кацане в московското летище „Внуково” от ПИК (пистата за излитане и кацане) на Киевско шосе, се разпада и се запалва. Загиват на място 2 души, останалите са хоспитализирани, като почиват още 2 души. Принадлежи на руската авиакомпания Red Wings Airlines, летял е от Пардубице (Чехия) за Москва. Конституционният съд на Франция обявява като противоконституционно предложението на правителството през да 2013 г. да облага с данък 75% най-богатите граждани на страната.\r\n2011 г.\r\nИзраелските военновъздушни сили нанасят удари в централната и северната част на Ивицата Газа в отговор на ракетен обстрел.\r\n2010 г.\r\nАлександър Джомбич (политик от Република Сръбска) е избран за 10-ти министър-председател на Република Сръбска. Бивш министър на финансите на Република Сръбска. Член на СНСД.\r\n2008 г.\r\nАбдуллахи Юсуф Ахмед подава оставка.\r\nМежду 2004 и 2008 г. е начело на така нареченото преходно правителство на Сомалия. Представител е на клана Дарод. От 1998 г. до 2004 г. е президент на обявената от него и на практика независима държава Пунтленд в Югоизточна Сомалия. През 1970-те год. Абдуллахи Юсуф Ахмед е начело на партизанското движение, борещо се за сваляне от власт на бившия диктатор Сиад Баре. \r\n2006 г.\r\nИндонезийски ферибот потъва между островите Ява и Борнео, загиват над 500 пътници и екипаж.\r\n2001 г.\r\nПо време на най-големия пожар в историческия квартал в столицата на Перу — Лима загиват 274 души.\r\n1998 г.\r\nЧервените кхмери поднасят извинение за извършения геноцид на над 1 милион граждани по време на своето управление в Камбоджа.\r\n1997 г.\r\nВ Хонконг започва убиването на всички домашни птици (1,25 милиона), за да се спре разпространението на щама на смъртоносен птичи грип.\r\n1996 г.\r\nПодписан е мирен договор между правителството на Гватемала и партизанската съпротива, с което се слага край на продължилата 36 години гражданска война.\r\n1993 г.\r\nВ Перу след референдум, проведен 31 октомври 1993 г., е приета нова конституция. Перу е държава в Южна Америка, на тихоокеанския бряг. В състава й влизат и няколко крайбрежни острова. Площта й е 1 285 200 кв. км. Населението е 23 900 000 жители за 1996 г. Около 50% индианци (гл. кечуа и аймара), останалите са испаноезични перуанци, метиси и емигранти. Официални езици са испански и кечуа. Столицата й е Лима. Паричната единица е нов сол. Административно се дели на 25 департамента. Главата на държавата е президент. Законодателният орган е еднокамарен парламент.\r\n1989 г.\r\nВацлав Хавел полага клетва като президент на Чехословакия.\r\nВацлав Хавел е президент от 1989 г. до 1992 г. Той е създател (1989 г.) и ръководител на Граждански форум. Хавел е един от основателите и главен председател на Гражданската инициатива и \"Харта-77\". Създател е на чешкия театър на абсурда. Автор е на пиесите - \"Градинско увеселение\", \"Вернисаж\", \"Аудиенция\". Създава сборници есета - \"Силата на безсилните” и Слово за словото\".\r\n1949 г.\r\nРъководителят на Югославия Йосип Броз Тито заявява, че страната ще следва свой комунистически път и скъсва отношенията си със Сталин. Тито е сръбски политик, държавник; генерален секретар на ЮКП. От 1937 г. до смъртта си е министър -председател на СФР Югославия (1945-1953 г.); президент (1953-1974 г.); пожизнен президент (1974-1980 г.); маршал. След конфронтацията със Сталин пропагандата в СССР и неговите съюзници обявява Тито за “троцкист” и “предател”. Югославия е включена в Движението на необвързаните страни, като е представян за една от водещите му фигури в световен мащаб. Под негово ръководство югославските комунисти развиват теорията за т. нар. “самоуправляващо се социалистическо общество” като особен тип “народна демокрация”, но на практика управлението на Тито е тоталитарна диктатура от комунистически тип.\r\n1911 г.\r\nСун Ят Сен е избран за временен президент на Китай. Сун Ят Сен е китайски политик; първият китайски държавник без конфуцианско образование, християнин. През 1883-1894 г. работи като лекар. През 1884 г. заминава за Пекин, където създава “Общество за възраждане на Китай”. След неуспешен опит да организира въоръжено въстание в Кантон срещу манджурска династия Цин Сун Ят Сен е принуден да емигрира със семейството си. В емиграция живее 16 год. - до революцията през 1911 г. През 1905 г. в Токио той създава “Обединена лига” (“T’ung-meng Hui”). През декември 1911 г. (след обявяването на Китай за република) се завръща в Шанхай и е избран за временен президент от делегатите на Първия конгрес на Република Китай в Нанкин (до 13.02.1912 г.). През 1912 г. “Обединената лига” е реформирана в “Гоминдан” (“Националистическа партия”). По време на Първата световна война до началото на 1917 г. Сун Ят Сен живее ту в Япония, ту в САЩ. През 1918 г. е избран за генералисимус на независим военен режим в провинция Кантон, но е принуден да избяга, защото губи подкрепата на военните. Между 1918 г. и 1922 г. Сун Ят Сен живее между Шанхай и Кантон, стараейки се да бъде водач и главнокомандващ. През февруари 1923 г. Сун Ят Сен е избран за генералисимус на Република Китай, макар че под негова власт е основната територията между Кантон и Шанхай. Умира от рак на 12 март 1925 г. Тялото му не е погребано, а се пази в будистки храм до 1929 г., когато е пренесено с почести от Чан Кай-ши до Нанкин и е положено в специален саркофаг.\r\n1891 г.\r\nТомас Едисон патентова радиото. Томас Алва Едисон (1847 - 1931) е американски изобретател в областта на електротехниката и предприемач. Основател на големи електротехнически компании. Първото му изобретение е устройство за дуплекс по телеграфиране. След първия успех напуска работата си, заселва се в Нюарк (щата Ню Джърси) и създава работилници, в които произвежда създадените от него устройства. Създава редица оригинални устройства, които защитава с патенти. Заселва се в Менлоу Парк (щата Ню Йорк) (1876-1888 г.), където създава голяма лаборатория и работилници. По това време усъвършенства телефона на Ал. Бел и създава фонограф (грамофон), предлага и внедрява електрическа лампа с нагреваема жичка (1879 г.) и различна електротехническа апаратура (цокъл и фасунка за електрически лампи, предпазител със стопяеми жички, електрически ключ, електромер и мн. др.); експериментира електрификацията на железниците; разработва електромагнитната сепарация на железни руди; открива термоелектронната емисия (1883 г.). Конструира най-мощните електрически генератори. По проект на Томас Едисон в Ню Йорк е построена първата в света електростанция за постоянен ток за обществено ползване (1882 г.). До края на живота си (от 1887 г.) живее в Уест Ориндж, където ръководи създадения от него изобретателски център. През този период усъвършенства фонограма и кинокамера, създава апарат за записване на телефонни разговори. Изобретява жп спирачка, желязно-никелов акумулатор и др. Автор на повече от 1 000 изобретения.\r\n1845 г.\r\nТексас става 28–ият щат на САЩ, което става повод за избухването на война между САЩ и Мексико\r\n1813 г.\r\nПо време на войната от 1812 г. английските войски опожаряват град Бъфало (Ню Йорк). Войната от 1812 г. се води между САЩ и Великобритания. Тя се води в периода , от юни 1812 г. до пролетта на 1815 г., макар че мирният договор, слагащ край, е подписан в Европа на декември 1814 г. Главното бойно поле по време на войната се разполага покрай Канадската граница, в залива Чезапийк и покрай Мексиканския залив. Провеждат се и активни морски военни действия.\r\n1708\r\nПетър I издава указ за създаването на губернии в Русия. Губернията е най- голямата административно-териториална единица в Русия до 1930 г.\r\nПетър I Велики (1672-1725) е руски цар (от 1682 г.), първият руски император (от 1721 г.). Син на цар Алексей I Михайлович; от династията Романови. Наследява короната от Фьодор III (1682 г.) царува заедно с брат си Иван под регентството на сестра им София Алексеевна (до 1689 г.). Започва модернизация на Русия: реорганизира администрацията, установява йерархията на чиновниците (учредени са сенат, колегии), страната е разделена на губернии, построява новата столица Санкт-Петербург (1703 г.). Поверява на Светия синод управлението на църквата, като я отделя от държавата. Използва опита на западноевропейски държави в развитието на промишлеността, търговията и културата. За да получи излаз на Черно море, отвоюва Азов от турците (1696 г.). Обявява война на Швеция, но претърпява неуспех при обсадата на Нарва (1700 г.). Успява да отвори руски \"прозорец\" на Финския залив. През 1709 г. разбива при Полтава швед. крал Карл ХII, който търси убежище в Турция. Потегля срещу турците, но е обкръжен при р. Прут и едва се спасява от плен (1711 г.). Губи Азов, но чрез Нищадския договор получава Лифландия, Естландия, Карелия и част от Финландия. Открива АН в Петербург (1725 г.), Морската академия. Създател е съвременният граждански шрифт (дн. печатна форма на кирилицата), въведен е нов календар (1700 г.).На тази дата са родени:\r\n1879 г.\r\nРоден е Франц фон Папен - германски генерал, политик. Офицер от Германския генщаб до Първата световна война, след което е военен аташе в САЩ. За шпионска дейност е обявен от американците за персона нон грата и през 1915 г. е отзован. Член е на Партията на католически център, депутат е в Пруския ландтаг (1921-1932 г.), отговаря за партийния орган “Германия”. Изповядва ултраконсервативни, монархически възгледи. На 1 юни 1932 г. е назначен от Хинденбург за канцлер и съставя крайно десен “кабинет на националната концентрация”. Без успех се опитва да интегрира Хитлер в управлението на страната, но фюрерът иска цялата власт. Идеалът на Франц фон Папен е елитарно съсловна диктатура. На 3 декември 1932 г. той губи канцлерския пост, но запазва доверието на райхспрезидента Хинденбург. През следващите дни преговаря с Хитлер за съвместно управление; използва авторитета си пред държавния глава и на 30 януари 1933 г. фюрерът е назначен за канцлер, а Франц фон Папен - за вицеканцлер. Макар че разчиства пътя на ГНСРП към властта, генералът е отстранен в края на 1933 г.; посланик е в Австрия (1934-1938 г.) и в Турция (1939-1944 г.). През април 1945 г. е арестуван в Рур от американската военна администрация и е изправен пред Нюрнбергския международен военен трибунал. Оправдан е, но през 1947 г. е осъден от Германската комисия по денацификация на 8 месеца затвор. Умира на 2 май 1969 г.\r\n1809 г.\r\nРоден е Уилям Гладстон - английски общественик, политик и държавник. Министър -председател на Великобритания (1868-1974 г., 1880-1885 г., 1896 г. и 1892-1894 г.). По време на първия си мандат провежда реформи на избирателната система, административния апарат, армията и образованието.\r\nГладстон получава образование в аристократично училище в Итън и в Оксфорд. Лидер е на Либералната партия от 1868 г. През 1876 г. (на митинги, в парламента, даже и с брошурите си \"Ужасите в България и източният въпрос\" и \"Уроци от клане\") протестира срещу поведението на Биконсфилдовия кабинет по отношение на Руско-турската война. Приема и изслушва на 26 октомври 1876 г. делегатите на цариградските българи Др. Цанков и М. Балабанов, които представят искането за автономия на България.\r\n1721 г.\r\nРодена е Жана Антоанета Пуасон (Мадам Помпадур) - метреса на френския крал Луи ХV, станала известна със своето влияние върху управлението на страната.\r\n1709 г.\r\nРодена е Елисавета Петровна - руска императрица от 25 ноември 1741 г. Дъщеря на Петър I и на Екатерина I. Заема престола след дворцов преврат, при който е свален и затворен в крепост малолетният император Иван VI Антонович. Управлението й съвпада със съживяване и подем на икономическия живот в Русия. Фактически ръководител на вътрешната политика в империята става граф П. И. Шувалов (от 1750 г.), който прокарва редица важни закони: отмяна на вътрешните митници и организиране на външната търговия (1753-1754 г.), свикване на законодателна комисия и др. Известни държавници по време на нейното управление са: А. П. Бестужев-Рюмин, оберпрокурора Я. П. Шаховский, братя М. И. и Р. И. Воронцови, И. И. Шувалов. М. В. Ломоносов. Създадени са художествената академия, банки, превъоръжена е армията и др. Русия води редица успешни войни, сред които най-известна е Седемгодишната война (1756-1763 г.).На тази дата умират:\r\n1170 г. \r\nУмира Томас Бекет - английски църковен и политически деец. От 1155 г. е канцлер на Англия. От 1162 г. - кентърбърийски епископ. Обявява се срещу политиката на крал Хенри II Плантагенет, който се стреми да подчини английската църква на светската власт и да прехвърли делата на криминално проявените църковни служители за разглеждане на светските съдилища (Кларендонската конституция от 1164 г.). Опитвайки се да си осигури поддръжката на папата, Бекет влошава отношенията си с краля. Принуден е да избяга във Франция. През 1170 г. се завръща в Англия. Убит е по внушение на Хенри II. На 23 февруари 1173 г. е канонизиран от папа Александър III.За изготвянето на историческата справка на Агенция “Фокус” са използвани следните източници:\r\nЕнциклопедия “България” - Издателство на БАН, 1982 г.;\r\nЕнциклопедия “Британика” (2004 г.);\r\nБолшая Советская Энциклопедия (1970 г.);\r\nФамилна енциклопедия “Larousse”;\r\nИстория на Българите - Късно средновековие и Възраждане - Издателство “Знание” ЕООД, Книгоиздателска къща “Труд”, 2004 г.;\r\nИстория на Българите - От древността до края на XVI век - Издателство “Знание” ЕООД, Книгоиздателска къща “Труд”, 2003 г.;\r\nИстория на Българите - Българската дипломация от древността до наши дни - Издателство “Знание” ЕООД, Книгоиздателска къща “Труд”, 2003 г.; \r\nИстория на България по дати - Книгоиздателска къща “Труд”, 2003 г.;\r\nБългарски традиционен календар - БАН, Издателство Вион, 2002 г.;\r\nИстория на Балканите XIV - XX век - Издателска къща “Хермес”, 2002 г.;\r\nБългарска военна история - БАН, 1989 г.;\r\nИстория на войните в дати - Издателска къща “Емас”, 2001 г.;\r\nИстория на Русия - Книгоиздателска къща “Труд”, 2002 г.;\r\nИстория на Османската империя - Издателство “Рива”, 1999 г.;\r\nБългарска енциклопедия, БАН, Книгоиздателска къща “Труд”, 2003 г.;\r\nИсторически бюлетин – на “The New York Times”;\r\nИсторически бюлетин – на “The History Channel”;\r\nИсторически бюлетин – на “World of Quotes”;\r\nИсторически архив на Агенция “Фокус” - отдел “Архив и бази данни” и други.;", "date": "2017.12.29", "title": "Денят 29 декември в световната история"}
{"url": "http://www.focus-news.net/news/2017/12/29/2471735/dobrich-kasite-na-direktsiya-mestni-danatsi-i-taksi-shte-rabotyat-do-1030-chasa.html", "text": "Работното време на касите на Дирекция „Местни данъци и такси“ при Община град Добрич днес ще бъде до 10.30 часа поради необходимостта от приключване и преустановяване на банковото обслужване за 2017 година. Това съобщиха от пресцентъра на Общината.\r\nВ първия работен ден на 2018 г. - 2 януари, в приходните звена на общините ще се извършва годишно приключване и няма да се работи с граждани.\r\nНа 3 януари 2018 година Дирекция „Местни данъци и такси“ се връща към нормалното си работно време - от 08.00 часа до 17.00 часа, като касите ще работят от 08.00 часа до 16.00 часа.", "date": "2017.12.29", "title": "Добрич: Касите на Дирекция „Местни данъци и такси“ ще работят до 10.30 часа"}
{"url": "http://www.focus-news.net/news/2017/12/29/2471736/blagoevgrad-nyama-postradali-pri-katastrofata-na-glaven-pat-e-79-predi-kresna.html", "text": "Няма пострадали при катастрофата на главен път Е-79 преди Кресна. Това каза за Радио „Фокус“ - Пирин дежурният служител в Областно пътно управление - Благоевград. Лек автомобил е катастрофирал в мантинелата в посока Кулата. При инцидента няма пострадали, а само материални щети. Автомобилът се намира на пътното платно и се очаква всеки момент да бъде отстранен.\r\nЛора КАЛЧЕВА", "date": "2017.12.29", "title": "Благоевград: Няма пострадали при катастрофата на главен път Е-79 преди Кресна"}
{"url": "http://www.focus-news.net/news/2017/12/29/2471737/ria-novosti-vladimir-putin-podpisa-ukaz-za-uvelichenie-na-minimalnata-rabotna-zaplata-v-rusiya.html", "text": "Руският президент Владимир Путин подписа на 29 декември указ за увеличение на минималната работна заплата в страната, съобщава РИА Новости, като се позовава на официална информация. Така през 2018 г. минималното възнаграждение ще се равнява на 9,489 рубли (ок. 160 долара). До момента минималната работна заплата се равняваше на 7,800 рубли (ок. 135 долара). По-рано подписаният документ бе одобрен от Държавната дума и Съветът на Руската федерация. : Цанко Цолов", "date": "2017.12.29", "title": "РИА Новости: Владимир Путин подписа указ за увеличение на минималната работна заплата в Русия"}
{"url": "http://www.focus-news.net/news/2017/12/29/2471738/plovdiv-patishtata-v-planinskite-chasti-na-oblastta-sa-obraboteni-sreshtu-zaledyavane-trafikat-po-osnovnite-napravleniya-se-izvarshva-normalno.html", "text": "Трафикът по основните направления в Пловдивска област се осъществява нормално и без затруднения. Това съобщиха за Радио „Фокус“ – Пловдив от Областното пътно управление. Интензивно движение се отчита по участъка на автомагистрала „Тракия“ в областта. Пътните настилки в по-голямата част на областта са сухи, в усойните и планински райони – мокри, но обработени срещу заледяване. Не са постъпвали сигнали за сериозни пътни инциденти в рамките на изминалата нощ. Опасност от свлачищна активност има по пътищата Асеновград - Смолян, Смолян - Кричим - Стамболийски, Кричим - Девин и в района на проходите Козница и Стражата. Ограничението е движението на МПС над 12 тона през прохода Троян - Кърнаре, по пътя Югово - Лъки - Здравец, в отсечката град Лъки - кръстовището за хижа \"Момчил юнак\" и по направлението Поповица - Болярци. Все още е забранено преминаването на моторни превозни средства по-високи от 4 метра през тунелите по пътя Асеновград - Нареченски бани.\r\nТони МИХАЙЛОВ", "date": "2017.12.29", "title": "Пловдив: Пътищата в планинските части на областта са обработени срещу заледяване, трафикът по основните направления се извършва нормално"}
{"url": "http://www.focus-news.net/news/2017/12/29/2471739/yambol-tsentarat-za-uslugi-i-informatsiya-shte-raboti-s-namaleno-rabotno-vreme.html", "text": "Центърът за услуги и информация на община Ямбол ще работи с намалено работно време. Това съобщиха от пресцентъра на Община Ямбол. Във връзка с годишното приключване гражданите ще могат да се възползват от услугите в центъра до 10.00 часа.", "date": "2017.12.29", "title": "Ямбол: Центърът за услуги и информация ще работи с намалено работно време"}
{"url": "http://www.focus-news.net/news/2017/12/29/2471740/daily-sabah-pozhar-e-izbuhnal-v-sklad-v-turskata-provintsiya-kodzhaeli.html", "text": "Огромен пожар е избухнал в склад, принадлежащ на фабрика за опаковане, разположен в северната турска провинция Коджаели, съобщава турският ежедневник Daily Sabah. Огънят бързо се е разпространил към съседните сгради. На мястото веднага са пристигнали екипи на пожарната, които се опитват да погасят пожара. Обстоятелствата около инцидента все още се изясняват, но по данни на работници, огънят най-вероятно е причинен от необезопасени електрически жици. : Цанко Цолов", "date": "2017.12.29", "title": "Daily Sabah: Пожар е избухнал в склад в турската провинция Коджаели"}
{"url": "http://www.focus-news.net/news/2017/12/29/2471741/ministar-neno-dimov-horata-koito-protestirat-tryabva-da-znayat-che-ne-sashtestvuvat-opaseniyata-za-stroitelstvo-na-hoteli-v-natsionalen-park-pirin.html", "text": "Опасенията за хотели и прочие не съществуват. Става дума за изграждане на спортно съоръжение. Това каза министърът на околната среда и водите Нено Димов в предаването „Здравей, България“ по Нова телевизия. „При наличието на инвестиционно намерение, трябва да може бързо да премине всичко екологично законодателство. Освен решението вчера, трябва да има и още едно, което е свързано с концесията. Като цяло концесионерът може да заяви инвестиционно намерение. Имайки предвид, че тъй притежава правото на концесията, много трудно някой друг би могъл да се състезава. Ако друг тръгне, той ще бъде в много неизгодна позиция“, заяви Димов. По думите му концесионерът е този, който определя цените на картите, а държавата е тази, която на базата на приходите получава концесионната такса. „Държавата има интерес от повече приход. Високата цена невинаги означава по-високи приходи. Повече кабинкови лифтове означава по-бързо извозване на гражданите. В момента такова инвестиционно намерение няма. Това е една сага, която продължава с години. Цялата ски зона на Банско представлява 2% от Национален парк „Пирин“. В тези 2% няма как да застроявате. Тази спортна инфраструктура, ако има инвестиционно намерение, минава през цялата оценка, както и през обществено обсъждане. Да говорим, че е станало нещо неясно, имайки предвид, че започва през 2013 г., е имало достатъчно много време, за да бъдат наясно всички. Трябваше да изчистим текстовете, за да се стигне до целта“, допълни министърът. Той подчерта, че вчера всички са искали да бъде разрешено и да се задейства процедурата, за да може да бъде изграден втори лифт на Банско. „Нито аз, нито правителството сме среда. Ние търсим баланс между опазването на околната среда и икономическия интерес. Зелените си имат своите крайности, своето виждане. Не може да постигаме консенсус, това е твърде сложно нещо. Тук имаше много ясно желание. Имаше 3 групи на вчерашния протест. Опашката обаче на Банско стига до 3000 . Този баланс трябва да бъде намиран. При всички положения втори лифт би спестил много от колите, които се качват. Ски туризмът и спортът е много важен – това е здравето. Ако искаме да бъдем конкурентни, трябва да развиваме зимния туризъм“, добави Нено Димов и уточни, че протестите са елемент на демокрацията. „Не можем да направим доволни всички, но в крайна сметка трябва да има развитие напред. Сложно е да се каже кога ще има втори лифт на Банско. Ако има и съдебен контрол, е трудно да се каже. Ако няма обжалване, в рамките на около една година, би могло да се достигне до разрешение за изграждане на втори лифт на Банско“, каза още Нено Димов.", "date": "2017.12.29", "title": "Министър Нено Димов: Хората, които протестират, трябва да знаят, че не съществуват опасенията за строителство на хотели в Национален парк „Пирин“"}
{"url": "http://www.focus-news.net/news/2017/12/29/2471742/mvr-edin-chovek-e-zaginal-a-38-sa-postradali-pri-katastrofi-v-stranata-prez-izminaloto-denonoshtie.html", "text": "Един човек е загинал, а 38 са пострадали при катастрофи в страната през изминалото денонощие. Това съобщиха от пресцентъра на МВР. Общо в страната са станали 21 тежки пътнотранспортни произшествия. Двама от пострадалите са с опасност за живота. В София са регистрирани 149 леки и две тежки катастрофи, при които са пострадали петима души.", "date": "2017.12.29", "title": "МВР: Един човек е загинал, а 38 са пострадали при катастрофи в страната през изминалото денонощие"}
{"url": "http://www.focus-news.net/news/2017/12/29/2471743/nova-srebarna-vazpomenatelna-moneta-na-tema-balgarsko-predsedatelstvo-na-saveta-na-evropeyskiya-sayuz-2018-g-shte-bade-predstavena-v-bnb.html", "text": "Днес от 12.00 часа в зала 108 в Българската народна банка ще се състои пресконференция за представяне на новата сребърна възпоменателна монета с нанесено частично позлатяване на тема \"Българско председателство на Съвета на Европейския съюз, 2018 г.\" и новата разменна монета с номинална стойност 2 лева на същата тематика. Това съобщиха от пресцентъра на БНБ.", "date": "2017.12.29", "title": "Нова сребърна възпоменателна монета на тема \"Българско председателство на Съвета на Европейския съюз, 2018 г.\" ще бъде представена в БНБ"}
{"url": "http://www.focus-news.net/news/2017/12/29/2471744/blagoevgrad-padnali-kamani-zatrudnyavat-dvizhenieto-na-mesta-v-rayona-na-prohoda-predel-i-kresnenskoto-defile.html", "text": "Паднали камъни затрудняват движението на места в района на прохода Предел и Кресненското дефиле. Това каза за Радио „Фокус“ - Пирин дежурният служител в Областно пътно управление - Благоевград. По думите му в резултат на валежите през изминалото денонощие на места са паднали камъни. Към този час служителите на ОПУ - Благоевград  продължават да ги отстраняват. Препоръчват на водачите да карат изключително внимателно в тези райони. Интензивно е движението по автомагистрала „Струма“, главен път Е-79 и второкласен път-19. Пътните настилки навсякъде са мокри и хлъзгави, а на места се образуват и частични задръствания. Най-натоварен към този час е районът на пътен възел „Симитли“, където са събира целият трафик от Банско и от главен път Е-79.\r\nЛора КАЛЧЕВА", "date": "2017.12.29", "title": "Благоевград: Паднали камъни затрудняват движението на места в района на прохода Предел и Кресненското дефиле"}
{"url": "http://www.focus-news.net/news/2017/12/29/2471745/dobrich-mokri-na-mesta-sa-patnite-nastilki-v-grada.html", "text": "Пътните настилки в града са мокри на места заради слаби превалявания от дъжд в сутрешните часове, предаде кореспондент на Радио „Фокус” – Варна. Няма нови ограничения на движението на автомобили в областта. Времето в Добрич е облачно, ръми слаб дъжд, температурата е около 9 градуса към 8.30 часа, духа слаб вятър.  \r\nЖулиета НИКОЛОВА", "date": "2017.12.29", "title": "Добрич: Мокри на места са пътните настилки в града"}
{"url": "http://www.focus-news.net/news/2017/12/29/2471746/hurriyet-turtsiya-shte-podpishe-dogovora-za-ruskiya-zaem-prednaznachen-za-zakupuvane-na-pvo-sistemi.html", "text": "Турция ще подпише по-късно в петък, 29 декември, договора за отпускане на заем от страна на Русия, предназначен за закупуване на руски системи за противовъздушна отбрана, припомня турският всекидневник  Hurriyet. Кредитът ще бъде в размер на 2,5 млн. долара, но ще бъде отпуснат в рубли, пише още вестникът, като се позовава на изказване, направено по-рано от президента на страната Реджеп Тайип Ердоган.\r\nПо думите на държавния глава „те (представителите на Русия – бел.ред) ще пристигнат в петък и ще бъде подписано споразумението за отпускане на кредит“, като Ердоган добави още, че „ние ще вземем не долари, а рубли“. Според президента, по този начин „бюджетният дълг ще бъде много по-малък“. \r\nАнкара по-рано постигна споразумение с Москва за закупуване на четири противовъздушни системи тип \"земя-въздух\" S-400, но изпълнението на сделката чакаше финализирането и на последната стъпка, която бе отпускане на руски заем на Турция, който да покрие част от разходите по закупуването. Москва очаква да успее да извърши първите доставки към месец март 2020 г.   : Цанко Цолов", "date": "2017.12.29", "title": "Hurriyet: Турция ще подпише договора за руския заем, предназначен за закупуване на ПВО системи"}
{"url": "http://www.focus-news.net/news/2017/12/29/2471747/plovdiv-sektor-patna-politsiya-i-direktsiya-mestni-danatsi-i-taksi-shte-rabotyat-s-namaleno-rabotno-vreme.html", "text": "Банковият офис в сектор „Пътна полиция“ ще работи до 13.00 часа днес. Това съобщиха за Радио „Фокус“ – Пловдив от ОДМВР - Пловдив. Причината е приключване на финансовата година. Препоръчва се гражданите, които възнамеряват да плащат глоби по Закона за движение по пътищата, да направят това по възможност в предобедните часове. До края на работното време такси по всички административни услуги могат да бъдат внасяни чрез ПОС терминалните устройства на гишетата в сектора.\r\nВъв връзка с годишното приключване Дирекция „Местни данъци и такси” при Община Пловдив също ще работи с намалено работно време днес – до 11.00 часа, съобщават от Общината. На 2 януари 2018 г. Дирекция „Местни данъци и такси” няма да работи с клиенти за времето от 08.00 до 13.00 часа.\r\nТони МИХАЙЛОВ", "date": "2017.12.29", "title": "Пловдив: Сектор „Пътна полиция“ и Дирекция „Местни данъци и такси“ ще работят с намалено работно време"}
{"url": "http://www.focus-news.net/news/2017/12/29/2471748/pregled-na-osnovnite-temi-v-starozagorskiya-pechat.html", "text": "„Затвор грози мъж от Черганово, влачил куче с колата си“ е водещо заглавие от страниците на вестник „Старозагорски новини“. Досъдебно производство за особено жестоко поведение спрямо гръбначно животно, следствие на което то е получило тежки наранявания, е образувала Районна прокуратура - Казанлък, след появили се публикации в социалните мрежи. Инцидентът е от 25 декември, когато жителят на село Черганово Минчо Иванов завързал току-що закупено 5-годишно куче от породата \"азиатска овчарка\" за теглича на личния си автомобил и го влачил близо 2 км до дома си. Гледката на окървавеното животинче предизвика истинска буря от възмущение в социалните мрежи, подаден е бил сигнал до СНЦ \"Любов за животните - България\", техен представител е издирил извършителя. По думите на бай Минчо се наложило да влачи кучето, защото бившият му стопанин го предупредил, че има твърде злобен нрав и може да го ухапе. След намесата на активистите на сдружението пострадалото животно е било прегледано от ветеринарен лекар, назначено му е лечение, започнала е и кампания за набирането на необходимите средства. \"Още в първия работен ден след празниците образувахме досъдебно производство по член 325б, ал. 2, т. 3 от НК, проверката ще бъде извършена от служители на Районното полицейско управление\", коментира районният прокурор в Казанлък Таня Димитрова. Законът предвижда затвор от 1 до 3 години и глоба от 2 до 5000 лв. за извършителя на такова деяние. Няма данни Минчо Иванов да е криминално проявен, човекът гледал животни и платил за кучето 200 лв. Срокът за приключване на производството е едномесечен, уточняват от държавното обвинение. \r\n„Задържаният за блудство математик отрича да е извършил престъпление“ е друго заглавие от страниците на ежедневника. Задържаният преди Коледа за блудствени действия с непълнолетна 66-годишен преподавател по математика от Казанлък Стоян Ганчев отрича да е извършил някакво престъпление, категоричен е неговият защитник адвокат Райко Колев. \"Клиентът ми е описал всичко онова, което рутинно е вършел при даване на консултации на невръстните момчета и момичета, по думите му в тях нямало нищо свързано с блудство и, че най-вероятно 13-годишната, заради която е задържан, е останала с погрешно впечатление, коментира адвокатът. Той обаче не възнамерява да обжалва наложената постоянна мярка за неотклонение \"задържане под стража\" на насроченото за 29 декември заседание на Окръжен съд - Стара Загора. \"Така преценихме с клиента и съпругата му, няма обаче пречки да искаме промяната веднага след Нова година. При задържането му съдът в Казанлък се съобрази с мнението на прокуратурата, че Ганчев може да повлияе на момичето или на свидетелите, с които добре се познава като техен преподавател и ние се съобразяваме. Ще изчакаме още известно време\", уточни юристът, който призна че клиентът му има в миналото си задочна присъда за аналогично деяние, която обаче е отпаднала по давност. Случаят е от далечната 1988 година, през 2004-та пък му е била наложена глоба от 500 лв. за хулиганство. Тогава Ганчев е бил директор на ОУ \"Антон Страшимиров\" в ромския казанлъшки квартал \"Кармен\". След пенсионирането си преди 2 години математикът е работел като старши преподавател последователно в Основно училище \"Кулата\" и в ОУ \"Георги Кирков\". Случаят с 13-годишното момиченце е станал на 13 декември в кабинета на математика. Дни по-късно сигналът е бил подаден от самотно живеещата майка на жертвата до директорката на школото Людмила Абдишева, прокуратурата се е самосезирала. \r\n„Златен медал от Тайланд за старозагорски ученик“, пише още изданието. Още 7 сребърни и 13 бронзови медала спечелиха млади математици от Стара Загора от международната олимпиада. Второкласникът от СУ \"Максим Горки\" Йоан Михайлов спечели златен медал от Тайландската международна олимпиада по математика. Това съобщи вчера за медията ни координаторът на българските участници в олимпиадата Любомир Любенов, след като станаха известни резултатите. Още 7 сребърни и 13 бронзови медала спечелиха младите старозагорски математици, изпращайки 2017 г. с надежда за успешно начало. Тайландската международна олимпиада по математика се проведе на 17 декември т.г. Тя е за ученици от 6 до 18 години и включваше по 25 задачи за всяка от 11-те възрастови групи. Второкласникът Йоан Михайлов отвя конкуренцията, решавайки успешно 20 от 25-те задачи. Семейството на златния медалист открива интереса му към цифрите още когато е бил в детската градина и поощрява този негов талант. Йоан започна участия в математически състезания в предучилищна възраст, но тъй като няма навършени години, въпреки успешните си представяния, не е включван в класациите. Със съдействието на СУ \"Максим Горки\", където Йоан е бил записан като бъдещ първокласник, успява все пак да се включи в \"Математика без граници\" и едва 6-годишен печели първия си златен медал и два сребърни, така че настоящият успех на второкласника е поредният. Майка му Ева Михайлова сподели пред медията ни, че освен математиката, другата му голяма страст е футболът. Гордост за Стара Загора са и останалите млади медалисти от Тайландската международна олимпиада. 7-те сребърни медала са за съученика на Йоан от СУ \"Максим Горки\" Иво Ивков Ганчев, за Ивалин Боев от II Основно училище, Христо Георгиев, Димитър Енчев, Любен Карбанов, Михаил Михов и Мирослав Минчев - всичките от ППМГ \"Гео Милев\". Бронзовите медалисти са: Фабияна Николаева (1 клас, VI ОУ); Мария Георгиева (3 клас, СУ \"Иван Вазов\"), Станислав Димов и Иван Точев (4 клас, СУ \"М. Горки\"), Димитър Георгиев (6 клас, ППМГ), Паола Павлова, Никола Кирилов и Пламен Крумов (5 клас, ППМГ), Кристиян Тошев, Светослав Карабалиев (7 клас, ППМГ), Калоян Руев (9 клас, ГПЧЕ \"Ромен Ролан\"), Елина Димова (10 клас, ГПЧЕ \"Ромен Ролан\"), Деян Дечев (11 клас, ГПЧЕ \"Ромен Ролан\"). В началото на януари 2018 г. ще бъде определена и квотата на България, но отсега е ясно, че Стара Загора отново ще бъде на престижния форум - на 21 февруари 2018 г. в столицата на Тайланд - Банкок. Медията припомня, че през 2017 г. в Куала Лумпур старозагорецът Теодор Танков стана шампион по математика на Азия. Примерът на Теодор е заразителен. Дано и продължението през 2018-а да е също така успешно, пожелава математикът Любомир Любенов.", "date": "2017.12.29", "title": "Преглед на основните теми в старозагорския печат"}
{"url": "http://www.focus-news.net/news/2017/12/29/2471749/blagoevgrad-natovaren-e-trafikat-po-osnovnite-bulevardi-v-grada-nyama-obrazuvali-se-koloni-ot-avtomobili.html", "text": "Натоварен е трафикът по основните булеварди в града, няма образували се колони от автомобили или задръствания, предаде репортер на Радио „Фокус“ – Пирин. По-натоварено движение се наблюдава на булевард „Св. Димитър Солунски“ и на изхода на квартал „Струмско“. Пътните настилки са мокри и хлъзгави. През деня няма регистрирани тежки пътни инциденти. Градският транспорт се движи без закъснение или отклонения от маршрута си. Светофарните уредби са в изправност.\r\nЛора КАЛЧЕВА", "date": "2017.12.29", "title": "Благоевград: Натоварен е трафикът по основните булеварди в града, няма образували се колони от автомобили"}
{"url": "http://www.focus-news.net/news/2017/12/29/2471751/pazardzhik-snyag-vali-v-rayona-na-karatepe-v-rodopskata-chast-na-oblastta-patnite-nastilki-sa-mokri.html", "text": "Сняг вали в района на Каратепе в Родопската част на областта, пътните настилки са мокри, съобщи за Радио „Фокус“ – Пазарджик дежурният в Областно пътно управление – Пазарджик. Пътните настилки са мокри, тъй като на места в региона вали дъжд. Сняг вали в района на Каратепе. Въведено е ограничение на моста в село Бошуля, който е част от републиканската пътна мрежа. Там е забранено движението на товарни автомобили с тегло над 10 тона. Определеният обходен маршрут е през село Звъничево – Септемврийски ханчета – град Септември – село Бошуля. В Родопската част на областта остава опасността от падащи камъни. Тя е най-голяма по направленията Пещера – Батак – Широка поляна, Варвара – Гара Костандово и Белово – Юндола.\r\nВаня НИКОЛОВА", "date": "2017.12.29", "title": "Пазарджик: Сняг вали в района на Каратепе в Родопската част на областта, пътните настилки са мокри"}
{"url": "http://www.focus-news.net/news/2017/12/29/2471752/veliko-tarnovo-mokri-i-hlazgavi-sa-patnite-nastilki-v-grada-trafikat-e-intenziven.html", "text": "Мокри и хлъзгави са пътните настилки в града заради превалявания от слаб дъжд. Трафикът е интензивен в сутрешните часове, предаде репортер на Радио „Фокус“ – Велико Търново. Интензивно е движението в района на Кооперативния пазар, в района на пощата и по бул. „България“ и ул. „Никола Габровски“. В града няма допълнително въведени ограничения и нови затворени участъци. Светофарите работят нормално. Полицейското присъствие е засилено. Патрули са разположени на входовете и изходите на Велико Търново. \r\nВ областта условията за пътуване също са добри за сезона. Времето навсякъде е облачно и на много места превалява все още слаб дъжд. Температурите са положителни. Пътните настилки са предимно мокри, а по усойните и планински райони – частично заледени и обработени. Няма допълнително въведени ограничения. Затворен е участък от пътя между селата Ресен и Самоводене. Ограничението е въведено в отсечката от км 1+845 до км 5+925. Причината е изпълнение на ремонтни работи. Обходният маршрут е през Хотница. Срокът за приключване на дейностите е 5 януари 2018 г. Затворен за товарни автомобили над 10 тона е път -551 Дебелец - Средни колиби - Елена. Обходният маршрут е през Дебелец - Велико Търново - Лясковски кантон - Миндя - Елена. Ограничено е движението на моторни превозни средства над 3,5 т. по път ІІІ-4082 Чешма - Кесарево. Срокът за приключване на ремонтите е 31 декември, а обходният маршрут е през Чешма -\r\n Сливовица - Горско Ново село - Джулюница - Кесарево.\r\nЛуиза ТРАНЧЕВА", "date": "2017.12.29", "title": "Велико Търново: Мокри и хлъзгави са пътните настилки в града, трафикът е интензивен"}
{"url": "http://www.focus-news.net/news/2017/12/29/2471753/shumen-dazhd-prevalyava-v-oblastta-patnite-nastilki-sa-mokri-i-hlazgavi.html", "text": "Дъжд превалява в града и областта, предаде репортер на Радио „Фокус“ - Шумен. Пътните настилки са мокри и хлъзгави. Интензивен към този час е трафикът в посока Варна и Русе. Спокойно се пътува по главния път Шумен - Силистра. Няма въведени нови промени в организацията на движение в областта. В сила са постоянните забрани – за всички видове пътни превозни средства през Върбишки проход и за товарни автомобили над 10 тона по пътя Радко Димитриево - Друмево, обходът е Шумен - Овчарово - Друмево. Опасност от свличане на скални и земни маси има по пътя Шумен - Карнобат.\r\nИвелина ИВАНОВА", "date": "2017.12.29", "title": "Шумен: Дъжд превалява в областта, пътните настилки са мокри и хлъзгави"}
{"url": "http://www.focus-news.net/news/2017/12/29/2471755/kyustendil-mokri-i-hlazgavi-sa-patnite-nastilki-na-teritoriyata-na-oblastta.html", "text": "Мокри и хлъзгави са пътните настилки на територията на областта. Това съобщи за Радио „Фокус” – Кюстендил дежурният в ОДМВР – Кюстендил. С нормална интензивност е движението по пътищата в региона. Към този час на деня трафикът по автомагистрала „Струма” и главен път Е-79 е слаб. Спокойно е движението в посока ГКПП „Гюешево” и по пътя Кюстендил – София. Забранено е движение на товарни автомобили по пътя между селата Смоличано – Пелатиково. Въведеното ограничение за товарните моторни превозни средства е заради пропадане на участъци от пътното платно. Участъците са сигнализирани с пътни знаци, временната организация е със срок до 3 януари 2018 г.\r\nВенцеслав ИЛЧЕВ", "date": "2017.12.29", "title": "Кюстендил: Мокри и хлъзгави са пътните настилки на територията на областта"}
{"url": "http://www.focus-news.net/news/2017/12/29/2471756/pss-loshi-sa-usloviyata-za-turizam-v-planinite.html", "text": "Лоши са условията за туризъм в планините. Това съобщиха за Агенция „Фокус“ от Планинската спасителна служба (ПСС) при БЧК.  Във високата част на планините е мъгливо, духа от умерен до силен вятър. В Стара планина вали сняг, като в ниските ѝ части преминава в дъжд. Пътеките са навяти. Има нов сняг на Витоша – около 10 см. Към върха има навявания от половин метър. Някъде пътеките не са пробити. По курортите ски пистите работят, но повечето са на изкуствен сняг. От ПСС уточняват, че това означава, че са по-твърди и заледени. Хората трябва да бъдат внимателни. Скиорите все още не могат да си позволят излизане извън ски пистите, защото няма сняг. Все още няма и лавиноопасни места. Няма регистрирани инциденти през изминалото денонощие. \r\nИнформация за обстановката в планините може да намерите на .\r\nТелефоните на ПСС са: 02/ 9632000 и 088 1470", "date": "2017.12.29", "title": "ПСС: Лоши са условията за туризъм в планините"}
{"url": "http://www.focus-news.net/news/2017/12/29/2471757/gabrovo-ogranicheno-e-dvizhenieto-v-uchastak-ot-pat-veliko-tarnovo-stara-zagora-v-rayona-na-gabrovo.html", "text": "Ограничено е движението в участък от път Велико Търново – Дряново – Габрово – Стара Загора, в района на град Габрово. По улица „Малина“ в града се извършват строителни дейности, които трябва да приключат до 31 август 2018 година. На място е поставена необходимата сигнализация, а обходният маршрут за квартал Чехлевци е по път III-5004 – път II-44 – път III-4404. Това съобщиха за Радио „Фокус” – Велико Търново от Областно пътно управление – Габрово. Условията за пътуване в областта са нормални за сезона. В по-голямата част от региона превалява слаб дъжд. Настилките са предимно мокри, в по-усойните места – заледени. Трафикът към този час е интензивен, като най-натоварено е движението по главните отсечки и в района на прохода Шипка. Там все още е в сила забраната за движение на товарни автомобили над 12 тона. Затворен за моторни превозни средства с ширина по-голяма от 3.30 метра е участък от пътя между селата Кормянско и Малък Вършец. Ограничението е въведено за отсечката при км 10+080, където има стеснен участък при мост над река Крапец. В региона е поставена необходимата сигнализация. Въведен е обходен маршрут за превозни средства над 3.30 м по път III-401 Граница Ловеч – Кормянско –\r\n Малък Вършец при км 46+800 по общински път до III-403 в с. Малък Вършец. До 31 август 2018 година включително ще се извършват ремонти в участък от пътя Чехлевци – Велчевци. Движението е в едната лента.\r\nЛуиза ТРАНЧЕВА", "date": "2017.12.29", "title": "Габрово: Ограничено е движението в участък от път Велико Търново – Стара Загора в района на Габрово"}
{"url": "http://www.focus-news.net/news/2017/12/29/2471758/reuters-11-filipinski-politsai-sa-uvolneni-sled-kato-sa-otkrili-strelba-po-prevozno-sredstvo-i-ubili-dvama-ot-patnitsite-v-nego.html", "text": "Правителството в Манила е уволнило дисциплинарно 11 служители на полицията, след като късно в четвъртък те са стреляни по грешка по превозно средство и убили двама от возещите се в него, съобщава Reuters. В микробусът са се намирали общо седем души, един от които е била ранена жена, която останалите са превозвали в болница, след като е била простреляна по-рано същата вечер. По данни на властите, полицаите се помислили шофьора за един от хората, извършили нападението. \r\nПо случая е организирано разследване.  : Цанко Цолов", "date": "2017.12.29", "title": "Reuters: 11 филипински полицаи са уволнени, след като са открили стрелба по превозно средство и убили двама от пътниците в него"}
{"url": "http://www.focus-news.net/news/2017/12/29/2471759/smolyan-mokri-i-hlazgavi-sa-patishtata-v-oblastta.html", "text": "Проходими при зимни условия са пътищата в област Смолян. Пътните настилки са мокри и хлъзгави и затова шофьорите трябва да се движат с повишено внимание, съобщиха за Радио „Фокус“ – Смолян от Областно пътно управление – Смолян. Времето е облачно, без валежи, а температурата на въздуха са положителни. Заради затоплянето на времето е повишена опасността от падащи камъни по всички направления в региона. През нощта не са регистрирани инциденти по републиканските пътища в региона. Поради стеснен габарит на пътя остава ограничено движението за МПС над 12 тона без ремаркета и полуремаркета по пътя Лъки – Рожен през целия зимен сезон. Движението по пътя с. Арда – с. Горна Арда остава ограничено за МПС с тегло над 10 тона поради пропадане и стеснение на една от пътните ленти. Заради пропадане на каменна подпорна стена  движението между селата Кошница и Могилица се осъществява в едната лента. И двата участъка са обозначени с пътни знаци.\r\nВ Смолян пътните настилки по улиците в града са мокри. Автомобилният трафик е интензивен по централните улици и входно-изходните артерии на града.\r\nНели ГЕРГЬОВСКА", "date": "2017.12.29", "title": "Смолян: Мокри и хлъзгави са пътищата в областта"}
{"url": "http://www.focus-news.net/news/2017/12/29/2471760/pazardzhik-obshtinskata-organizatsiya-na-mgerb-v-batak-dari-knigi-na-bibliotekata-v-grada.html", "text": "За втора поредна година общинската организация на МГЕРБ в Батак събра над осемдесет книги само за пет дни, съобщиха от ГЕРБ - Пазарджик. Книгите са популярни съвременни издания на художествена литература, а дарители са както членове на МГЕРБ, така и общински съветници. Дарението бе направено на най-голямата обществена библиотека в общината, която се намира в читалище „4-ти май“ в град Батак. „Поздравихме читалищните дейци за Рождество Христово и пожелахме 2018 г. да бъде мирна, успешна и да донесе много нови читатели на библиотеката, от младите жители на Батак“, каза ръководителят на МГЕРБ - Батак и общински съветник Димитър Балабанов. През 2016 година бе направено дарение на книги на библиотеката в село Фотиново.", "date": "2017.12.29", "title": "Пазарджик: Общинската организация на МГЕРБ в Батак дари книги на библиотеката в града"}
{"url": "http://www.focus-news.net/news/2017/12/29/2471761/ombudsmanat-maya-manolova-noi-ne-razpolaga-s-analiz-kolko-sa-minyorite-v-zakrivashtite-se-rudnitsi-koito-sa-zasegnati-ot-promenite-v-zakona.html", "text": "НОИ не разполага с анализ колко души са засегнати от промените в закона, които засягат миньорите в закриващи се рудници. Това каза в предаването „Денят започва“ по БНТ омбудсманът Мая Манолова. По думите ѝ промените са голяма несправедливост, защото налагат хора с 25-годишен стаж под земята да работят още десет години. „Преди промените, наскоро обнародвани в Държавен вестник, е било възможно подземните работници да се пенсионират, след като са набрали необходимия брой точки (90), били са съкратени и имат навършени 45 години. След промените те ще трябва да навършат 60 години, за да излязат в пенсия. Миньори уточниха, че промяната в законодателството засяга над 500 души само от бобовдолските мини“, коментира Манолова. Тя обясни, че досега не е съществувало изискването възрастта на пенсиониращите се от 45 години и 6 месеца да е навършена към момента на закриване на рудника. „Хората, които ще навършат тази възраст догодина, можеха досега да се пенсионират спокойно следващата година, но сега ще се наложи да чакат още 10 години, когато ще навършат предвидената в Кодекса възраст от 54 години“, допълни омбудсманът.\r\n„Това се прави, както в НОИ обясниха, заради просто прецизиране на един текст в кодекса за социално осигуряване, но депутатите са го „проспали“, тъй като нито един от тях не се е изказал нито в подкрепа на текста, нито срещу него. Оказва се, че НОИ няма анализ колко души ще бъдат засегнати от промяната и колко ще спести държавата от това, че ще удължи работния стаж на тези миньори“, заяви Манолова. Тя допълни, че става дума за хора с 25 години подземен стаж и те ще се пенсионират по нормалния ред.\r\nОмбудсманът благодари на шефа на НОИ, че се е съгласил да се направи среща с миньорите, но отбеляза, че е недопустимо да няма анализ на промените. „Става дума за няколкостотин души, които са от тези набори. Разчитам, че НОИ в спешен порядък ще направи анализ и в началото на следващата година ще разполагам с числата, за да внеса законодателно предложение. Не бих казала, че служителите в НОИ не са си свършили работата. Те гледат интереса на НОИ. Реално политическите решения се вземат в парламента, обясни Манолова, и няма как те да се случват без дебат. За правата на миньорите винаги се е воювало в парламента“, подчерта тя. Мая Манолова бе категорична, че такава несправедливост не може да съществува.\r\nТя посочи, че по въпроса с частните съдебни изпълнители се е постигнало немалко. „В момента всички работници, които имат неизплатени задължения от три години, ще могат да си вземат парите. Ще има кой вместо тях да започне процедура - това ще бъде Главна инспекция по труда и има достатъчен срок в рамките на тригодишния период те да си поискат средствата от Фонда“, обясни тя. Манолова заяви, че може да се появи проблем при онези случаи, в които вече е започнала процедура по несъстоятелност. Тя обясни, че не е успяла да убеди депутатите и тези случаи да се покриват от Фонда. Мая Манолова благодари на гражданите, че са достатъчно активни за цените на водата и парното. Тя обясни, че е открила десетки нарушения при определянето на цената на водата. С големите числа обаче КЕВР не се е съобразила и единственият начин да го направят е чрез съда. „Оптимист съм, че този път КЕВР ще изпие студената чаша вода и ще преосмисли решението си. Незаконното повишаване на цената на водата ще бъде отменено и съм сигурна в този резултат“, каза още омбудсманът.", "date": "2017.12.29", "title": "Омбудсманът Мая Манолова: НОИ не разполага с анализ колко са миньорите в закриващите се рудници, които са засегнати от промените в закона"}
{"url": "http://www.focus-news.net/news/2017/12/29/2471763/kyustendil-obshtinskiyat-savet-shte-izbere-svoy-predsedatel-v-ramkite-na-poslednoto-si-zasedanie-za-godinata.html", "text": "В последното си за годината заседание общинските съветници в Кюстендил ще избират председател. Това съобщи за Радио „Фокус” – Кюстендил настоящият председател на Общински съвет – Кюстендил Михаела Крумова. Изборът ще се проведе по време на насроченото за 14.00 часа в залата на Община Кюстендил заседание. В дневния ред са включени две точки, касаещи избирането на ротационен председател. Първата е избор на комисия, а втората точка е тайно гласуване на направените номинации. В дневния ред са включени и докладни записки за изменение и допълнение на две общински наредби. Общинските съветници трябва да приемат общински план на Община Кюстендил за противодействие на тероризма, както и промени в правилника за работа на Обединения детски комплекс в града. Съветниците трябва да гласуват предложението за посмъртно удостояване със званието „Почетен гражданин на Кюстендил” на д-р Цветан Крумов Константинов по повод 70 години от рождението му и 40 години академична дейност. Предстои утвърждаването на окончателната план-сметка за чистота за 2017 година и приемане на размера на таксата за битови отпадъци за 2018 година. В дневния ред са включени две точки за обявяване на концесии. Едната е за „Дервиш баня”, а втората е за сграда – общинска собственост.\r\nВенцеслав ИЛЧЕВ", "date": "2017.12.29", "title": "Кюстендил: Общинският съвет ще избере свой председател в рамките на последното си заседание за годината"}
{"url": "http://www.focus-news.net/news/2017/12/29/2471764/veliko-tarnovo-s-13-sm-se-e-ponizhilo-nivoto-na-reka-dunav-kray-svishtov-prez-izminaloto-denonoshtie.html", "text": "С 13 см се е понижило нивото на река Дунав при Свищов за изминалото денонощие, съобщиха от Хидрометеорологичната станция в града. Водният стоеж на реката е 405 см. Температурата на водата e 4.8 градуса. Дъждовно ще бъде през целия ден над българския участък на река Дунав. Разкъсвания и намаления на облачността се очакват в следобедните часове над западната част. Ще духа слаб северозападен вятър, който ще понижи температурите. Максималните стойности днес ще са между 6° и 11°.", "date": "2017.12.29", "title": "Велико Търново: С 13 см се е понижило нивото на река Дунав край Свищов през изминалото денонощие"}
{"url": "http://www.focus-news.net/news/2017/12/29/2471765/stara-zagora-do-50-metra-e-namalena-vidimostta-na-prohoda-shipka-poradi-magla.html", "text": "До 50 метра е намалена видимостта на прохода Шипка поради мъгла, пътните настилки са мокри. Това каза за Радио „Фокус“ дежурният в Областно пътно управление – Стара Загора. Мокри са пътните настилки в Прохода на Републиката, времето е облачно. На автомагистралите „Тракия“ и „Марица“ пътните настилки са сухи. В останалата част от областта пътните настилки са мокри, а времето - облачно.\r\nСлавяна ГАЙДАРОВА", "date": "2017.12.29", "title": "Стара Загора: До 50 метра е намалена видимостта на прохода Шипка поради мъгла"}
{"url": "http://www.focus-news.net/news/2017/12/29/2471766/api-ot-1600-chasa-do-2000-chasa-se-ogranichava-dvizhenieto-na-kamionite-nad-12-t-po-nay-natovarenite-patishta.html", "text": "Днес от 16.00 часа до 20.00 часа се ограничава движението на камионите над 12 тона по автомагистралите и най-натоваренитe пътища. Това съобщиха от пресцентъра на Агенция \"Пътна инфраструктура\". Целта е повишаване на безопасността при пътуване и увеличаване на пропускателната способност на инфраструктурата за предстоящите три почивни дни около посрещането на новата 2018 година. Шофьорите трябва да тръгват на път с автомобили подготвени за зимни условия, да карат внимателно и със съобразена скорост, да не предприемат резки маневри и да спазват въведените ограничения, пътната сигнализация и указанията на „Пътна полиция“, която следи и предприема необходимите действия за организацията на движението.\r\nОграничено ще е преминаването на камионите над 12 тона по следните участъци от републиканската мрежа:\r\n- автомагистралите;\r\n- път I-1 с. Ребърково - Ботевград, като движението се пренасочва по път II-16 Ребърково - Своге - София;\r\n- път I-1 - етапна връзка на лот 2 на АМ „Струма“ при Благоевград - ГКПП „Кулата“;\r\n- път I-4 п. в. „Коритна“ - Велико Търново - Шумен;\r\n- път I-5 Русе - Велико Търново;\r\n- път I-8 ГКПП „Калотина“ – София;\r\n- път I-9 Варна - Бургас;\r\n- път II-18 Околовръстен път на град София;\r\n- път II-99 Бургас - Царево.\r\nПо същите направления тежкотоварните камиони ще бъдат спрени и на 1 януари 2018 г. от 14.00 часа до 20.00 часа. Забраната не важи за МПС, превозващи бързоразвалящи се хранителни продукти и товари на температурен режим, живи животни и опасни товари (ADR).\r\nЗа улеснение на трафика през Владая и повишаване на пътната безопасност има две ленти за излизащите от София по път I-1 (Е-79). Временната организация е от км 278+910 до 282+038 и от пътен възел „Даскалово“ до кръстовище „Драгичево“.\r\nНа 1 януари 2018 г. от 10.00 часа до 20.00 часа в същия участък ще има две ленти за прибиращите се към София. По този начин пристигащите в столицата шофьори ще могат да пътуват по-удобно и безопасно. Алтернативен маршрут на първокласния път през Владая е АМ „Люлин“.\r\nВсички граждани и транспортни фирми могат да получават информация за актуалната пътна обстановка от безплатното мобилно приложение LIMA, интернет страницата на АПИ – www.api.bg, lima.api.bg и по всяко време от денонощието на тел. 0700 130 20 в АПИ. В агенцията целогодишно при 24-часов режим работи Ситуационен център, който събира и обобщава данните за състоянието на републиканските пътища.\r\nКарта с временната организация на движението по участъците от републиканската пътна мрежа в празничните дни през 2017 г. може да бъде открита .", "date": "2017.12.29", "title": "АПИ: От 16.00 часа до 20.00 часа се ограничава движението на камионите над 12 т по най-натоваренитe пътища"}
{"url": "http://www.focus-news.net/news/2017/12/29/2471767/pregled-na-osnovnite-temi-v-shumenskiya-pechat.html", "text": "„Ремонтът на рухналата изолация започва“ е водещото заглавие във вестник „Шуменска заря“. Ремонтът на подпокривната част на ДГ „Конче Вихрогонче“, от която се откъснаха парчета от изолация, ще започне през месец януари. Заместник-кметът по строителство и екология на Община Шумен Боян Тодоров е провел разговор с фирмата, която е поела ангажимент да възстанови  разрушеното пространство от фасадата на детското заведение. От Общината съобщиха още, че гаранционният срок на строителството е изтекъл. Вчера сутринта парче от изолационни плоскости се отлепи и падна върху пешеходната зона в детската градина. Деца, родители и служители по това време е нямало, защото детското заведение е във ваканция. „Негово  Високопреосвещенство Варненският и Великопреславски митрополит Йоан: “Господ да ни помага и през Новата година да възрастваме във вярата, любовта и добродетелите!” е друго заглавие от първа страница. „Информационните кампания на полицията намалили пътните произшествия“, пише още вестникът. Брошури с най-често допусканите нарушения на пътя, глобите за тях и опасностите, които крие разговорът по телефона по време на път са акцентите, на които полицията заложи в информационните си материали през 2017 г. „Представиха проекта за бюджет 2018 на Община Шумен“, информира изданието. Близо 69.400 млн. лева е проектобюджетът на Община Шумен за 2018 г. Основните акценти в него бяха представени вчера от заместник-кмета по бюджет и финанси Татяна Костова и директора на Дирекция „Бюджет и финанси“ Десислава Петрова по време на обявеното обществено обсъждане. Кметът Любомир Христов се обърна към присъстващите с обещанието, че и през 2018 г. кметският екип ще работи за един по-добър град, с един по-добър бюджет. „Шумен създадоха сдружение „Рок общество” е акцент от стр. 2 в броя.", "date": "2017.12.29", "title": "Преглед на основните теми в шуменския печат"}
{"url": "http://www.focus-news.net/news/2017/12/29/2471768/montana-ostava-zabranata-za-preminavane-na-avtomobili-nad-12-tona-prez-prohoda-petrohan.html", "text": "Остава забраната за преминаване на автомобили над 12 тона през прохода Петрохан. До 31 март 2018 г. те ще се движат през гр. Своге. Това каза за Радио „Фокус“ – Видин дежурният служител в Областно пътно управление – Монтана. Той посочи, че пътната настилка на прохода Петрохан е мокра, а снегът се е стопил. Опесъчени са участъци, при които има опасност от заледяване.  Пътуването през прохода става при зимни условия. В област Монтана движението по път ІІІ-112 Дъбова Махала – Смирненски – Славотин – Студено Буче – Монтана също е ограничено за автомобили  над 12 т поради изпълнение на строително-монтажни работи. Останалите автомобили трябва  да се придвижват с повишено внимание. По път ІІІ-8104 Замфирово – Пърличево е ограничено движението на автомобили  над 12 т поради пропадане на част от едната лента и банкета. Движението се осъществява двупосочно в една лента. Скоростта на движение е ограничена до 50 км/час и е сигнализирано с пътни знаци.\r\nАнна ЛОЗАНОВА", "date": "2017.12.29", "title": "Монтана: Остава забраната за преминаване на автомобили над 12 тона през прохода Петрохан"}
{"url": "http://www.focus-news.net/news/2017/12/29/2471769/sofiya-181-dushi-sa-noshtuvali-v-krizisniya-tsentar-za-nastanyavane-na-bezdomni-v-stolitsata.html", "text": "181 души са нощували в Кризисния център за настаняване на бездомни в столицата. Това съобщи за Агенция „Фокус“ директорът на Кризисния център за настаняване на бездомни лица в столицата - Пепи Джуренов. Той уточни, че нощта е протекла нормално с изключение на това, че един човек е създавал проблеми след употреба на алкохол. По думите му въпросът е бил решен и не се е стигало до инциденти.", "date": "2017.12.29", "title": "София: 181 души са нощували в Кризисния център за настаняване на бездомни в столицата"}
{"url": "http://www.focus-news.net/news/2017/12/29/2471770/sliven-dazhd-i-magla-zatrudnyavat-dvizhenieto-na-mesta-v-oblastta.html", "text": "Дъжд и мъгла затрудняват движението в Сливенска област. Пътните настилки навсякъде са мокри, видимостта е намалена. Това съобщиха за Радио „Фокус“ – Сливен от Областно „Пътно управление“. Проходите Вратник и Твърдишки и пътят Сливен  – Стара река са  забранени за МПС над 10 т. Котленски проход е отворен за всички моторни превозни средства.  Няма други нововъведени ограничения по пътищата на територията на област Сливен. Трафикът  в сливенския участък на АМ „Тракия“, по Подбалканския път, пътят Нова Загора – Сливен – Бургас, Ямбол – Сливен и Нова Загора – Раднево е натоварен. Камери за видеонаблюдение са разположени в районите на селата Подслон и Съдиево и на изхода на Нова Загора в посока София. В района на село Крушаре, по пътя Сливен – Ямбол, и на разклона за село Камен има засилено полицейско присъствие.\r\nВ област Ямбол движението по път III-7008 Елхово – Изгрев от км 2+440 до км 2+560 е ограничено поради компрометирано експлоатационно състояние на дървен мост над р. Тунджа. Движението се осъществява по изграден обходен път до моста с ограничение на скоростта до 30 км/ч. Движението по пътя Ямбол – Роза от км 3+100 до км 9+700 се осъществява в една лента поради ремонтни дейности на асфалтовата настилка. Движението по пътя  Каменец – Стефан Караджово от км 24+600 до км 39+300 се осъществява двупосочно в една лента поради ремонтни дейности на асфалтовата настилка. Движението по пътя Малък Манастир –  Голям Манастир от км 18+059 до км 18+127 се осъществява в една лента поради пропаднала настилка и пропаднал насип. Срок до 31 декември 2017 г.", "date": "2017.12.29", "title": "Сливен: Дъжд и мъгла затрудняват движението на места в областта"}
{"url": "http://www.focus-news.net/news/2017/12/29/2471771/kyustendil-obshtestvenoto-obsazhdane-na-byudzheta-na-obshtinata-za-sledvashtata-godina-shte-se-provede-na-4-yanuari-2018-g.html", "text": "Община Кюстендил обяви дата за обществено обсъждане на бюджета за 2018 година. Това съобщи за Радио „Фокус” – Кюстендил Надя Каратова, зам.-кмет на Община Кюстендил. По думите ѝ общественото обсъждане е насрочено за 4 януари 2018 година от 17.30 часа в залата на Общината. „Предстои приемането на бюджета на Община Кюстендил за 2018 година и средносрочната бюджетна прогноза за периода 2019 - 2020 г. По традиция и водени от убеждението, че разработването и приемането на общинския бюджет са част от най-важните решения за нашата община и те трябва да се вземат с активното участие на гражданите, ние обявяваме и това обществено обсъждане”, каза Надя Каратова. Предвижда се общият размер на бюджета да бъде над 38 млн. лв., от които 25 млн. лв. ще са средствата от бюджетни взаимоотношения, а близо 14 млн. лева се очакват от собствени приходи. При разходите най-много средства се отделят за функция „Образование” – 14.7 млн. лв.\r\nВенцеслав ИЛЧЕВ", "date": "2017.12.29", "title": "Кюстендил: Общественото обсъждане на бюджета на Общината за следващата година ще се проведе на 4 януари 2018 г."}
{"url": "http://www.focus-news.net/news/2017/12/29/2471772/varna-dazhd-vali-v-oblastta-patnite-nastilki-sa-mokri.html", "text": "Слаб дъжд вали във Варна и областта, предаде репортер на Радио „Фокус“ – Варна. Пътните настилки са мокри. Движението по направленията за София, Добрич и Бургас се осъществява без нововъведени ограничения. По-интензивен е трафикът по главния път Варна – Добрич. По пътя Кранево - Варна при км 83+100 е ограничено движението на моторни превозни средства над 10 т. Обходът е през участъка Кичево - Оброчище.\r\nМарияна ВАЛЕНТИНОВА", "date": "2017.12.29", "title": "Варна: Дъжд вали в областта, пътните настилки са мокри"}
{"url": "http://www.focus-news.net/news/2017/12/29/2471773/pazardzhik-sektor-patna-politsiya-v-grada-shte-obsluzhva-grazhdani-do-1400-chasa.html", "text": "Поради предвидено приключване на финансовата 2017 година днес служителите от  сектор „Пътна полиция“ – Пазарджик ще обслужват граждани до 14.00 часа, съобщиха от ОДМВР - Пазарджик. От полицията уведомяват гражданите, за да се съобразят с направената промяна и се извиняват за причиненото неудобство.", "date": "2017.12.29", "title": "Пазарджик: Сектор „Пътна полиция“ в града ще обслужва граждани до 14.00 часа"}
{"url": "http://www.focus-news.net/news/2017/12/29/2471774/politico-evropa-donald-tramp-zayavi-che-razsledvaneto-otnosno-ruskata-namesa-e-spravedlivo-no-protsesat-naranyava-mezhdunarodniya-obraz-na-stranata.html", "text": "Американският президент Доналд Тръмп заяви, че специалният прокурор по делото за възможна руска намеса на американските президентски избори Робърт Мюлер се отнася с него „справедливо“, но разследването наранява международния образ на САЩ, пише европейската редакция на Policito. \r\nВ интервю за The Times, Тръмп е уверил многократно за липсата на руско вмешателство по време на изборите за президент от 2016 г., но е изразил мнението си, че разследването и водещият го Мюлер, са \"справедливи“. Държавният глава на САЩ обаче подчерта, че разследването „прави страната да изглежда много зле и я поставя в лоша позиция“ на международната сцена. „Колкото по-бързо приключи всичко, толкова по-добре за САЩ“, убеден е Тръмп.   \r\nПрезидентът също така е засегнал и темата за Северна Корея в интервюто си и скорошните доклади за нарушение на международните санкции спрямо Северна Корея от страна на Китай. \"Нефт бива продаван на Северна Корея\", заяви Тръмп, като отбеляза че \"това не е каквото се спозумяхме\". Държавният глава добави още: \"Ако те не ни помогнат със Съверна Корея ще направя това, което винаги съм намирал за нужно\", като обаче Тръмп не предостави повече яснота по въпроса.: Цанко Цолов", "date": "2017.12.29", "title": "Politico (Eвропа): Доналд Тръмп заяви, че разследването относно руската намеса е „справедливо“ но процесът наранява международния образ на страната"}
{"url": "http://www.focus-news.net/news/2017/12/29/2471775/plovdiv-katastrofa-mezhdu-tri-avtomobila-e-stanala-na-komatevsko-shose-nyama-seriozno-postradali.html", "text": "Катастрофа между три автомобила е станала на „Коматевско шосе“ в Пловдив. Това съобщи за Радио „Фокус“ – Пловдив говорителят на Областната дирекция на МВР. Сигналът за пътнотранспортното произшествие е получен минути след 09.00 часа. По първоначални данни няма сериозно пострадали. Екип на „Пътна полиция“ пътува към мястото на катастрофата. Движението е затруднено, водачите да се движат с повишено внимание и съобразена скорост в района на пътния инцидент.\r\nТони МИХАЙЛОВ", "date": "2017.12.29", "title": "Пловдив: Катастрофа между три автомобила е станала на „Коматевско шосе“, няма сериозно пострадали"}
{"url": "http://www.focus-news.net/news/2017/12/29/2471776/pregled-na-nyakoi-ot-osnovnite-temi-v-evropeyskiya-pechat-agentsiya-fokus.html", "text": "Поне 12 души, включително едно дете, са загинали вследствие на пожар, разразил се в нюйоркския северен квартал Бронкс, съобщава британският Guardian. По данни на кмета на американския град още четирима души са ранени и се намират в критично състояние. \r\nВ съобщение публикувано в социалната мрежа „Туитър“ градоначалникът Бил де Блазио отбеляза, че инцидента е „най-лошата трагедия в последния четвърт век“ заради големия брой на загиналите. Други 12 души са били спасени от екипите на пожарната. Огънят е избухнал на първия етаж на сградата и бързо се е разпространил. Причините за инцидента все още се изясняват. \r\n*** Турция ще подпише по-късно в петък, 29 декември, договора за отпускане на заем от страна на Русия, предназначен за закупуване на руски системи за противовъздушна отбрана, припомня турският всекидневник  Hurriyet. Кредитът ще бъде в размер на 2,5 млн. долара, но ще бъде отпуснат в рубли, пише още вестникът, като се позовава на изказване, направено по-рано от президента на страната Реджеп Тайип Ердоган.\r\nПо думите на държавния глава „те (представителите на Русия – бел.ред) ще пристигнат в петък и ще бъде подписано споразумението за отпускане на кредит“, като Ердоган добави още, че „ние ще вземем не долари, а рубли“. Според президента, по този начин „бюджетният дълг ще бъде много по-малък“. \r\nАнкара по-рано постигна споразумение с Москва за закупуване на четири противовъздушни системи тип \"земя-въздух\" S-400, но изпълнението на сделката чакаше финализирането и на последната стъпка, която бе отпускане на руски заем на Турция, който да покрие част от разходите по закупуването. Москва очаква да успее да извърши първите доставки към месец март 2020 г.   \r\n*** Американският президент Доналд Тръмп заяви, че специалният прокурор по делото за възможна руска намеса на американските президентски избори Робърт Мюлер се отнася с него „справедливо“, но разследването наранява международния образ на САЩ, пише европейската редакция на Policito. \r\nВ интервю за The Times, Тръмп е уверил многократно за липсата на руско вмешателство по време на изборите за президент от 2016 г., но е изразил мнението си, че разследването и водещият го Мюлер, са \"справедливи“. Държавният глава на САЩ обаче подчерта, че разследването „прави страната да изглежда много зле и я поставя в лоша позиция“ на международната сцена. „Колкото по-бързо приключи всичко, толкова по-добре за САЩ“, убеден е Тръмп.   \r\nПрезидентът също така е засегнал и темата за Северна Корея в интервюто си и скорошните доклади за нарушение на международните санкции спрямо Северна Корея от страна на Китай. \"Нефт бива продаван на Северна Корея\", заяви Тръмп, като отбеляза че \"това не е каквото се спозумяхме\". Държавният глава добави още: \"Ако те не ни помогнат със Съверна Корея ще направя това, което винаги съм намирал за нужно\", като обаче Тръмп не предостави повече яснота по въпроса.\r\n*** Италия смята да изпрати 470 войници в Нигер, чиято цел ще бъде да съдействат за спирането на мигрантския поток към Европа. Това е разкрил премиерът на страната Паоло Джентилони, пише местната редакция на The Local. \r\n„Ще изпратим хора в Нигер след молба на местното правителство, отправено в началото на декември, за да подсилим сигурността във вътрешността и по границите“, се казва в изявлението на Джентилони. Според него, Нигер е главната транзитна страна, през която минава маршрут на икономически мигранти, опитващи се навлязат в Европа. Джентилони добави, че също така Нигер е държавата, която  има най-голямо желание да съдейства за решаването на този проблем. Първите военни части ще бъдат пратени в началото на 2018 г. \r\n***", "date": "2017.12.29", "title": "Преглед на някои от основните теми в европейския печат (Агенция \"Фокус\")"}
{"url": "http://www.focus-news.net/news/2017/12/29/2471777/haskovo-kontsert-na-pavel-i-ventsi-vents-i-different-highway-se-provede-v-zala-druzhba.html", "text": "Павел и Венци Венц и “Different Highway” изнесоха концерт снощи в препълнената зала “Дружба“. Това съобщиха от пресцентъра на Община Хасково. Събитието бе част от празничната програма на Община Хасково и част от кампания \"Антидрога\" на Превантивния информационен център. Доброволци раздадоха на публиката брошури, описващи вредата от наркотиците, указания за родители и млади хора как да бъде разпознат човек взел дрога, начини да му се помогне и др. \r\nПърви пред родните фенове пяха “Different Highway”. Момчетата екзалтираха публиката с истински хардрок в брилянтно изпълнение. Веднага след тях публиката пя и танцува заедно с Павел и Венци Венц, които обещаха да помислят за създаването на вокална група “Хасково“ от най-гласовитите си фенове в зала „Дружба“. За втори път популярният рап дует е в Хасково по покана на Общината. Павел и Венци заявиха след концерта, че това е града където имат най-прекрасната и вярна публика.", "date": "2017.12.29", "title": "Хасково: Концерт на Павел и Венци Венц и “Different Highway” се проведе в зала “Дружба“"}
{"url": "http://www.focus-news.net/news/2017/12/29/2471778/varna-v-sektor-patna-politsiya-kam-odmvr-registratsiya-na-patni-prevozni-sredstva-shte-se-izvarshva-do-1530-chasa.html", "text": "Поради годишна инвентаризация в сектор „Пътна полиция“ към ОДМВР – Варна регистрацията на пътни превозни средства ще бъде преустановена в 15.30 часа. Това съобщиха от ОДМВР – Варна.  До края на работния ден ще бъдат извършвани единствено административни услуги, свързани с прекратяване на регистрация на пътни превозни средства (брак, спиране от движение и др.).", "date": "2017.12.29", "title": "Варна: В сектор „Пътна полиция“ към ОДМВР регистрация на пътни превозни средства ще се извършва до 15.30 часа"}
{"url": "http://www.focus-news.net/news/2017/12/29/2471779/kyustendil-obshtina-dupnitsa-e-podlozhila-na-obshtestveno-obsazhdane-obsht-ustroystven-plan-za-tsyalata-teritoriya-na-obshtinata.html", "text": "Общината е подложила на обществено обсъждане общ устройствен план за цялата територия на общината. Това каза пред Радио „Фокус” – Кюстендил кметът на Дупница инж. Методи Чимев. Целта на общия устройствен план е устойчивото развитие на града и територията на общината през следващите 20 - 25 години при използване на териториалните ресурси, чрез възможността това да бъде решено с методите на устройственото планиране. Планът формулира и представя основните, най-общи насоки за бъдещото демографско, социално-икономическо, културно-историческо, инфраструктурно развитие и екологичното състояние на Общината, водещи до създаване на комплексно устроена и хармонична жизнена среда. Освен това се определят и прилагат критериите за идентифициране на зоните на непосредствено влияние, интегриране на публични и частни инициативи, програми и инвестиционни намерения. Определени са схеми за транспорт, за зелена система, зони за застрояване, вилни и курортни селища и други. След общественото обсъждане, ще има срок за нанасяне на подадени предложения, а след това общият устройствен план ще бъде внесен за разглеждане и гласуване от страна на Общинския съвет в града.\r\nВенцеслав ИЛЧЕВ", "date": "2017.12.29", "title": "Кюстендил: Община Дупница е подложила на обществено обсъждане общ устройствен план за цялата територия на общината"}
{"url": "http://www.focus-news.net/news/2017/12/29/2471780/sliven-80-godishen-mazh-e-pochinal-sled-katastrofa-v-zemlishteto-na-selo-elenovo-shofyorat-na-kolata-e-upravlyaval-s-236-promila-alkohol.html", "text": "80-годишен мъж е починал след катастрофа на път ІІІ-5503 в землището на село Еленово. Това съобщиха от пресцентъра на ОДМВР-Сливен. Сигналът за инцидента е получен в РУ-Нова Загора вчера в 13.35 часа. Лек автомобил „Опел Корса“, управляван от водач на 62 години от град Нова Загора,  в зоната на десен завой е напуснал пътното платно и се е блъснал в крайпътно дърво. От произшествието на място е починал, возещият се на предна дясна седалка 80-годишен мъж от село Сокол. За лечение, с наранявания, без опасност за живота, в  МБАЛ-Сливен  са настанени водачът на лекия автомобил и жена на 60 години - пътник в автомобила. Водачът е изпробван за употреба на алкохол с техническо средство като уредът е отчел 2,36 промила. За случая е уведомена Окръжна прокуратура-Сливен. Образувано е досъдебно производство.", "date": "2017.12.29", "title": "Сливен: 80-годишен мъж е починал след катастрофа в землището на село Еленово, шофьорът на колата е управлявал с 2,36 промила алкохол"}
{"url": "http://www.focus-news.net/news/2017/12/29/2471781/varna-praznik-na-vodnite-sportove-shte-se-provede-v-grada.html", "text": "В последните дни на 2017 година под надслов „Планирай лятото! Започни още сега” във Варна дефилират водните спортове. Това съобщиха организаторите от  Яхтклуб „Кап. Г. Георгиев – Порт Варна”. Събитието е по проект WOW – Wave on Wave, водни спортове за физическа активност на младите хора. 10 клубове по различни водни спортове представят своята дейност, като вземат участие в своеобразен панаир на водните спортове, а след това и в двучасово водно шоу на басейна. В рамките на два дни на любознателните посетители ще бъдат показани възможностите за практикуване на разнообразни водни спортни дисциплини. Спортният празник започва с Информационен ден от 14.00 до 18.00 часа във Фестивалния и конгресен център, където ще има изложение на клубове, представители на различни водни спортове. Посетителите ще могат да се срещнат лично с треньори и спортисти и да получат отговори на въпросите си относно предпочитания воден спорт. От 18.00 в Зала 1 на ФКЦ ще се състои тържественото честване на 40 годишнината от първата българска самотна морска обиколка на света.\r\nНа 30 декември от 11.00 до 12.30 часа е Демонстрационния ден и варненци ще могат да се насладят на необичайно водно шоу – за първи път в града ни основния градски Плувен комплекс „Приморски” ще се превърне в арена на водни спортове, които са свързани не само с плуване, но и с плаване. В басейн „Алекси Алексиев” в динамична програма ще бъдат демонстрирани следните спортове: синхронно плуване, гмуркане (водолази), кану, суп, сърф, ветроходство, плуване, водна топка. Специален гост на програмата е единственият български състезател по екстремни скокове, Тодор Спасов, който има трайно място в челната 10-ка на световните първенства. Въпреки че за него кулата на градския басейн е ниска, Тодор ще покаже най-интересното от своя изключително зрелищен спорт. В допълнение към зрелищното водно шоу зрителите ще могат да опитат как се кара шверботната ветроходна яхта „Оптимист” и кану на специални тренажори на сухо, а по-смелите ще могат и да се намокрят и да станат част от самото шоу.", "date": "2017.12.29", "title": "Варна: Празник на водните спортове ще се проведе в града"}
{"url": "http://www.focus-news.net/news/2017/12/29/2471782/cyprus-daily-predstoi-da-bade-izvarshena-registratsiyata-na-kandidatite-za-prezidentskite-izbori-v-kipar-nasrocheni-za-2018-godina.html", "text": "В петък, 29 декември, предстои да бъде извършена регистрацията на кандидатите, желаещи да вземат участие в президентските избори в Кипър, насрочени за началото на 2018 г., съобщава местното издание Cyprus Daily. \r\nОчаква се общо девет кандидати да заявят желание за участие в насрочения за 28 януари вот. Всеки от тях трябва да плати такса в размер на две хиляди евро и представи 101 граждански подписа. Един от подписалите трябва е предложил кандидатурата а останалите 100 да са изразили подкрепата си. \r\nПри нужда ще бъда организиран втори тур на изборите на четвърти февруари.  \r\nРегистрацията ще се състои от 09:00 до 12:00 часа местно време в столицата Никозия. : Цанко Цолов", "date": "2017.12.29", "title": "Cyprus Daily: Предстои да бъде извършена регистрацията на кандидатите за президентските избори в Кипър, насрочени за 2018 година"}
{"url": "http://www.focus-news.net/news/2017/12/29/2471783/kyustendil-s-blagoslovenieto-na-patriarh-neofit-obshtinata-izdava-kompaktdisk-s-balgarski-narodni-pesni-s-pravoslavno-religiozno-sadarzhanie.html", "text": "С благословението на Негово Светейшество Българския Патриарх\r\nи Софийски Митрополит Неофит, Община Кюстендил за първи път издава компактдиск с български народни песни с православно-религиозно съдържание със заглавие „В православната вера да пребъдем!“, предаде репортер на Агенция \"Фокус\". Текстовете и музиката на песните са дело на Цветелина Велева, а аранжиментите - на композитора Йордан Владев. Песните са 26 на брой. Те са плод на дългогодишен труд и опити да се съчетаят българската народна музика с православни сюжети от жития на светии, иконография, нравствени теми и др. Компактдискът е предназначен за малки и големи, за тези които милеят за вярата и обичат Родината. \r\nПесните се изпълняват от свещ. Андон Петров, псалт Калин Кирилов, Цветелина Велева, Ивелина Николова. Към тях са приложени 12 тропара в изпълнение на иконом Кирил Попов и псалт Калин Кирилов. Декламации: Ивелина Николова.\r\nКъм компактдиска е приложена цветна книжка с текстовете на песните, текстовете на тропарите, кратки пояснения към основните идеи с православно съдържание и колекция снимки на някои български храмове и манастири. \r\nНикола ПЕТКОВ", "date": "2017.12.29", "title": "Кюстендил: С благословението на Патриарх Неофит, Общината издава компактдиск с български народни песни с православно-религиозно съдържание"}
{"url": "http://www.focus-news.net/news/2017/12/29/2471784/sofiya-vladimirova-sem-osnovniyat-problem-pri-falshivite-novini-e-che-te-trudno-biha-mogli-da-badat-definirani-koeto-pravi-nevazmozhno-izrabotvaneto-na-zakonodatelstvo-po-temata.html", "text": "Основният проблем при фалшивите новини е, че те трудно биха могли да бъдат дефинирани, което прави невъзможно изработването на законодателство по темата. Това каза в интервю за Агенция „Фокус“ председателят на СЕМ София Владимирова.  „2017 година беше изключително динамична, но и успешна за медийния регулатор. Тя беше изпълнена със събития, предизвикващи голям обществен интерес“, заяви Владимирова и открои  острия сблъсък между БНР и Музикаутор, предизборната кампания, конкурса за избор на генерален директор на Българската национална телевизия. „През есента, след многогодишни преговори, успяхме да подпишем Критерии за оценка на съдържание, което е неблагоприятно или създава опасност от увреждане на физическото, психическото, нравственото и/или социалното развитие на децата. През 2017 г. Съветът проведе и финализира 26 конкурса за издаване на лицензии за радиодейност за градовете Велинград, Златоград, Ловеч, Царево, Поморие, Несебър, Елена, Троян“, отбеляза председателя на СЕМ.\r\n„Регистрирани са 4 доставчика за създаване на аудио-визуални медийни услуги. Заличени са 9 регистрации за доставяне на аудио-визуални или радиоуслуги, като по-голяма част от тях не са разпространявани повече от 12 месеца. През 2017 г. са издадени над 70 наказателни постановления на доставчици на медийни услуги, допуснали нарушения на ЗРТ. Само 4 от тях не са обжалвани, по останалите са образувани или предстоят да бъдат образувани съдебни производства“, обясни София Владимирова.\r\n„В края на годината СЕМ, в партньорство с Представителството на Европейската комисия в България и с участието на българския еврокомисар Мария Габриел проведе кръгла маса, която беше посветена на предстоящите промени в Директивата за аудиовизуални медийни услуги и феноменът „фалшиви новини““, каза още тя. По думите й основният проблем при тях е, че те трудно биха могли да бъдат дефинирани, което прави невъзможно изработването на законодателство по темата. \"Водеща роля при противодействието на фалшивите новини трябва да играят саморегулацията и повишаването на медийната грамотност\", каза още Владимирова.", "date": "2017.12.29", "title": "София Владимирова, СЕМ: Основният проблем при фалшивите новини е, че те трудно биха могли да бъдат дефинирани, което прави невъзможно изработването на законодателство по темата"}
{"url": "http://www.focus-news.net/news/2017/12/29/2471785/burgas-lek-avtomobil-e-izgoryal-pri-pozhar-v-kompleks-slaveykov-ot-oganya-sa-zasegnati-oshte-dve-koli.html", "text": "Лек автомобил е изгорял при пожар в комплекс \"Славейков\", от огъня са засегнати още две коли. Това съобщиха от ОДМВР - Бургас. Около 02.00 часа тази сутрин във Второ Районно управление - Бургас е получено съобщение за горящи леки автомобили, паркирани срещу вх. 3 на бл. 1 В в к-с \"Славейков\". Установено е, че пожарът е започнал от лек автомобил \"Субаро Легаси\", с бургаска регистрация, собственост на 31-годишен бургазлия (автомобилът е изгорял напълно), а са засегнати частично два автомобила, паркирани в близост – \"Опел Астра\" (с обгоряла задна част и пръснато от високата температура задно стъкло) и \"Хюндай Лантра\", със софийска регистрация (с обгоряла предна лява част, както и изгоряла предна лява гума). Огънят е потушен от един противопожарен автомобил и трима огнеборци. Предстои извършването на повторен оглед в светлата част на денонощието с цел установяване на причините за инцидента, както и стойността на нанесените щети. Работата по случая продължава от служители на Второ Районно управление – Бургас.", "date": "2017.12.29", "title": "Бургас: Лек автомобил е изгорял при пожар в комплекс \"Славейков\", от огъня са засегнати още две коли"}
{"url": "http://www.focus-news.net/news/2017/12/29/2471786/tass-varhovniyat-sad-na-rusiya-shte-razglezhda-zhalbata-na-aleksey-navalni-na-30-dekemvri.html", "text": "Върховният съд на Русия ще разгледа жалбата на Алексей Навални относно решението на Централната избирателна комисия да не го допусне до участие в президентските избори в страната, предава TAСС. Това са съобщили от пресцентъра на съда. \r\n„На 30 декември в 11:00 часа московско време съдът ще разгледа административния иск на Алексей Навални срещу ЦИК“, се казва в съобщението. \r\nПо-рано руската Централна избирателна комисия отказа да регистрира кандидатурата на Навални за президентските избори, насрочени за месец март 2018 г. В отговор критикът на Кремъл призова за бойкот на вота. : Цанко Цолов", "date": "2017.12.29", "title": "ТАСС: Върховният съд на Русия ще разглежда жалбата на Алексей Навални на 30 декември"}
{"url": "http://www.focus-news.net/news/2017/12/29/2471787/vidin-politsai-sa-izzeli-81-kub-m-nezakonno-pridobiti-darva-za-ogrev-v-selata-dolni-lom-i-chuprene.html", "text": "Полицаи са иззели 43 куб. м незаконно придобити дърва за огрев в село Долни Лом. Това съобщиха от пресцентъра на ОДМВР-Видин. Сигналът е бил подаден вчера в 10.00 часа в РУ-Белоградчик от горски инспектор сигнализирал за установено в Долни Лом полуремарке, натоварено с дървен материал, немаркиран по съответния ред. При огледа на място, в района на бившия стопански двор в селото, полицейски служители установили полуремарке с врачанска регистрация, натоварено с около 43 куб.м дърва за огрев – немаркирани с контролна горска, общинска или производствена марка. Дървесината и полуремаркето са иззети, по случая е образувано досъдебно производство. \r\nКъм 11.30 часа горски инспектор отново сигнализирал в полицията за идентичен случай – установен в Чупрене товарен автомобил с видинска регистрация с немаркирани дърва. При последвалия оглед, в паркиран в бившия стопански двор товарен автомобил МАН с прикачено ремарке, полицаите установили натоварени около 38 куб.м. дърва – немаркирани с контролна горска, общинска или производствена марка. Превозното средство и дървесината са иззети, по случая е образувано досъдебно производство.", "date": "2017.12.29", "title": "Видин: Полицаи са иззели 81 куб. м незаконно придобити дърва за огрев в селата Долни Лом и Чупрене"}
{"url": "http://www.focus-news.net/news/2017/12/29/2471788/blagoevgrad-nad-100-grama-marihuana-sa-izzeti-ot-kashta-v-selo-vranya.html", "text": "Над 100 грама марихуана са иззети от къща в село Враня. Това съобщиха от ОДМВР - Благоевград. Полицейски служители на РУ - Сандански са извършили проверка в къщата на 28 декември в село Враня, община Сандански. Имотът е обитаван от 18-годишен младеж с инициали Б.И. от Сандански. В хода на проверката е намерена и иззета около 106.47 грама тревиста маса, която след направен полеви тест е реагирала положително на канабис. За случая е уведомена РП - Сандански. Работата продължава.", "date": "2017.12.29", "title": "Благоевград: Над 100 грама марихуана са иззети от къща в село Враня"}
{"url": "http://www.focus-news.net/news/2017/12/29/2471789/sliven-trima-kriminalno-proyaveni-sa-zadarzhani-za-krazhba-v-tseh-na-el-dvigateli-i-provodnitsi-na-stoynost-8000-lv.html", "text": "Трима криминално проявени са задържани за кражба в цех на ел. двигатели и проводници на стойност 8000 лв. Това съобщиха от пресцентъра на ОДМВР-Сливен. Служители на участък „Надежда“ разкриха кражба на стойност 8000 лева. Извършителите са задържани. Сигналът за кражбата е получен вчера в РУ-Сливен. От цех на фирма в индустриалната зона на град Сливен са били откраднати ел. двигатели и проводници на стойност 8000 лева. След проведените незабавни издирвателни действия полицейските служители са установили и задрали извършителите. Те са криминално проявените Г.К.(32г.), М.К.(21г.) и А.П.(23г.) от град Сливен. Задържани са за 24 часа. Работата по разкриване и документиране на цялостната престъпна дейност на тримата продължава.  Образувано е досъдебно производство.", "date": "2017.12.29", "title": "Сливен: Трима криминално проявени са задържани за кражба в цех на ел. двигатели и проводници на стойност 8000 лв."}
{"url": "http://www.focus-news.net/news/2017/12/29/2471790/montana-mazh-e-podal-falshiv-signal-za-postaveni-dve-bombi-v-diskoteka.html", "text": "Мъж е подал фалшив сигнал за поставени две бомби в дискотека. Това съобщиха от ОДМВР - Монтана. Сигналът е постъпил в ОДЧ на ОДМВР - Монтана около 01.07 часа тази сутрин от тел.112, на който е позвънил мъж. Той е позвънил на 112 от мобилен телефон. Мъжки глас е съобщил, че е поставил две бомби в нощен клуб в град Монтана - първата ще избухне в 02.30 часа, а втората - в 04.00 часа. При извършената проверка на място взривни вещества и съмнителни обекти не са открити. Установено е, че обаждането е фалшиво. По случая е образувано досъдебно производство по чл. 326, ал.1 от НК в РУ Монтана.", "date": "2017.12.29", "title": "Монтана: Мъж е подал фалшив сигнал за поставени две бомби в дискотека"}
{"url": "http://www.focus-news.net/news/2017/12/29/2471791/tashkena-kolcheva-advokat-shte-obzhalvam-reshenieto-na-sada-v-plovdiv-za-prisadata-na-ivan-evstatiev.html", "text": "Ще обжалвам решението на Окръжния съд в Пловдив, с което присъдата на Иван Евстатиев е изменена от 6 години лишаване от свобода на 4 години. Това съобщи за Радио „Фокус“ – Пазарджик адвокат Ташкена Колчева. Тя уточни, че освен, че присъдата е намалена с 2 години, е изменен и режимът на изтърпяване на наказанието от строг в общ. „Уведомих Евстатиев за решението на съда и за предстоящото обжалване във Върховния касационен съд. Той е депресиран и не реагира. На 17 януари ще се навършат 2 години, откакто е в затвора“, коментира Колчева.„Фокус“ припомня, че бившият кмет на Стрелча Иван Евстатиев бе осъден от Районен съд - Пловдив на 6 години затвор за изнасилване на 16-годишно момиче. Присъдата бе произнесена на 2 май 2017 година.\r\nВаня НИКОЛОВА", "date": "2017.12.29", "title": "Ташкена Колчева, адвокат: Ще обжалвам решението на съда в Пловдив за присъдата на Иван Евстатиев"}
{"url": "http://www.focus-news.net/news/2017/12/29/2471792/ria-novosti-avtobus-se-blasna-v-spirka-v-moskva-trima-sa-postradali.html", "text": "Автобус се блъсна в спирка в северозападната част на Москва, съобщават от центъра по бедствия и аварии на руската столица, предава РИА Новости. В резултат на произшествието трима души са ранени, няма загинали. Пострадалите са настанени в болница със средни телесни повреди и без опасност за живота. \r\nНа мястото са пристигнали екипи на полицията. По предварителни данни, автомобил се блъснал в автобуса, вследствие на което е последвал удара в спирката на градския транспорт.\r\nСпоред източници от полицията обаче, шофьорът на автобуса се е опитал да избегне удар с друг автомобил, заради което е изгубил контрол върху превозното средство.  : Цанко Цолов", "date": "2017.12.29", "title": "РИА Новости: Автобус се блъсна в спирка в Москва, трима са пострадали"}
{"url": "http://www.focus-news.net/news/2017/12/29/2471793/krasimir-kirilov-oblasten-upravitel-na-dobrich-vlozhih-maksimalni-usiliya-da-razvivam-potentsiala-na-oblastta-za-po-dobri-usloviya-za-rabota-i-po-visoka-udovletvorenost-na-horata.html", "text": "Гражданите са тези, които ще кажат най-точно дали и доколко с екипа сме свършили добре работата си. Това заяви в интервю за Радио „Фокус“ областният управител на Добрич Красимир Кирилов. „Да си доволен е относително понятие, но да, доволни сме“, но също така има още какво да се направи“, каза Кирилов. \"В края на годината равносметката на целия екип на Областна администрация - Добрич е за добро изпълнение на поставените цели. Тази година беше и изборна. Аз при встъпването ми в длъжност като Областен управител на област Добрич заявих, че ще продължа започнатото от г-жа Николова, която преди мен бе на този пост, и ще се старая да надграждам в интерес и полза на жителите на област Добрич. За тези вече шест месеца отговорно мога да заявя, че вложих максимални усилия, изпълнявайки програмата на правителството, да се старая да развивам потенциала на област Добрич с цел постигане на по-добри условия за работа и по-висока удовлетвореност на хората“, посочи областният управител. Той припомни започналата рехабилитация на път II-29 Добрич - Варна. Водени са разговори в инвестиционната програма на Агенция „Пътна инфраструктура“ през 2018 година да бъде предвидено финансиране за рехабилитация на пътя Добрич - Албена. До Междуведомствената комисия е изпратен проект с цел превенция за предотвратяване разливането на река Батова и защита от наводняване на курортния комплекс „Албена“ и резерват „Балтата“. И през 2018 г. областният управител на Добрич ще настоява този проект да бъде финансиран, защото чрез него ще се решат натрупани с годините проблеми, водещи до наводняване на хотели в курорта. „Тези инциденти за съжаление оставят своя отрицателен отпечатък върху имиджа на България като туристическа дестинация. Възстановихме собствеността на държавата върху част от брегоукрепителното съоръжение Дамбата в Балчик – държавен терен от 5325 кв. м. Делото бе спечелено на последна инстанция и не подлежи на обжалване. Представих област Добрич нейния икономически потенциал, както и възможностите за отдих и туризъм при срещата ми с посланика на Беларус в България Негово Превъзходителство Владимир Воронкович. По време на Третата работна среща на областните управители по линия на Инициативата за сътрудничество между страните на Централна и Източна Европа и Китай(16+1), която се проведе в Пловдив, имах възможността да се срещна и да поканя на визита Негово Превъзходителство г-н Джан Хайджоу – посланик на Китай в България“, каза още Красимир Кирилов.\r\nЖулиета НИКОЛОВА", "date": "2017.12.29", "title": "Красимир Кирилов, областен управител на Добрич: Вложих максимални усилия да развивам потенциала на областта за по-добри условия за работа и по-висока удовлетвореност на хората"}
{"url": "http://www.focus-news.net/news/2017/12/29/2471794/anadolu-agency-pone-75-dushi-sa-zadarzhani-v-turtsiya-zaradi-vrazki-s-islyamska-darzhava.html", "text": "Поне 75 души са задържани в Турция заради подозрение за връзки с „Ислямска държава“, съобщава Anadolu Agency, като се позовава на данни от полицията. Рано сутринта в петък, 29 декември, органите на реда за извършили няколко операции в Анкара, по време на които са арестувани 29 души, други 46 са задържани в Истанбул. По данни на пожелал анонимност служител на полицията, част от арестуваните са планирали терористична атака по време на новогодишните тържества. Общо 43 от задържаните са чуждестранни граждани.: Цанко Цолов", "date": "2017.12.29", "title": "Anadolu Agency:  Поне 75 души са задържани в Турция заради връзки с „Ислямска държава“"}
{"url": "http://www.focus-news.net/news/2017/12/29/2471795/tehnicheskiyat-ucheben-tsentar-na-chez-razpredelenie-provede-den-na-otvorenite-vrati-za-uchenitsi.html", "text": "ЧЕЗ Разпределение България отвори вратите на новия модерен Технически учебен център за посещение на ученици от две професионални гимназии от София и Плевен. Това съобщиха от пресцентъра на ЧЕЗ. Компанията посрещна паралелките с дуална форма на обучение от 8-ми и 10-клас, специалност „Електрообзавеждане на производството“, професия „Електротехник“. \r\nТехническият учебен център на ЧЕЗ Разпределение беше изграден през 2017 г. и се състои от специално оборудвани учебни зали и полигон - умален макет на електроразпределителната мрежа с пълна симулация на всички съоръжения – стълбове, електропроводи, електромерни табла и др. Участниците в срещата, която се състоя преди Коледа, имаха възможност да разгледат всички съоръжения и да се запознаят детайлно с електроразпределителната мрежа. \r\n„Стараем се да предизвикаме интерес към професията на електротехника у младите хора, да създадем възможности за професионално насочване и да покажем на учениците, че секторът се нуждае от специалисти“, каза Крум Гледжарски, ръководител „Управление на качеството“ в ЧЕЗ Разпределение България. \r\nКомпанията е в готовност за сътрудничество с всички професионални учебни заведения, които имат интерес за посещения или провеждане на обучения в Техническия учебен център. \r\nПо време на посещението на учениците в центъра, на гости бяха поканени и учители и директори на професионални гимназии от София, с които ЧЕЗ има дългогодишно партньорство – ПГТЕ „Х.Форд“, ПГМЕ „Н. Й. Вапцаров“ и ПГТ „Макгахан“. Сред гостите бе и екипът на проект „Швейцарска подкрепа за въвеждане на принципите в дуалното обучение в българското образование“ – ДОМИНО. В началото на следващата година ЧЕЗ Разпределение ще организира и посещение на учебния център за всички партньори по проекта.", "date": "2017.12.29", "title": "Техническият учебен център на ЧЕЗ разпределение проведе ден на отворените врати за ученици"}
{"url": "http://www.focus-news.net/news/2017/12/29/2471796/sofiya-nad-32-kg-meso-bez-nadlezhnite-dokumenti-sa-bili-izzeti-ot-magazin-v-samokov-v-hoda-na-politseyska-operatsiya.html", "text": "Над 32 кг месо без надлежните документи са били иззети от магазин в Самоков в хода на полицейска операция. Това съобщиха от пресцентъра на ОДМВР-София. Вчера на територията на община Самоков е проведена полицейска операция за противодействие на нерегламентирания превоз на месо и месни продукти. Съвместно от служители на РУ-Самоков, Областната дирекция по безопасност на храните, Териториалната дирекция на НАП и Комисията за защита на потребителите са извършени проверки на магазини за хранителни стоки. В един от инспектираните търговски обекти са установени 32.605 кг разфасовки от червено и бяло месо без етикет на производител, срок на годност и условия за съхранение. От компетентните органи са съставени протокол и разпореждане за унищожаване, както и възбрана за реализация на месните продукти. \r\nВ друг магазин в града е установено, че на част от предлаганите стоки липсват обявени цени и че в обекта не се поддържа регистър за предявените рекламации, за което също е съставен констативен протокол. За извършените нарушения на Закона за защита на потребителите ще бъдат съставени актове.", "date": "2017.12.29", "title": "София: Над 32 кг месо без надлежните документи са били иззети от магазин в Самоков в хода на полицейска операция"}
{"url": "http://www.focus-news.net/news/2017/12/29/2471797/veliko-tarnovo-dvizhenieto-vremenno-se-osashtestvyava-v-edna-lenta-po-pat-3-byala-ovcha-mogila-pri-razklona-za-selo-maslarevo-poradi-avariral-tezhkotovaren-avtomobil.html", "text": "Движението временно се осъществява в една лента по път І-3 Бяла - Овча могила при разклона за село Масларево поради аварирал тежкотоварен автомобил. Това съобщиха от пресцентъра на Агенция \"Пътна инфраструктура\".", "date": "2017.12.29", "title": "Велико Търново: Движението временно се осъществява в една лента по път І-3 Бяла - Овча могила при разклона за село Масларево поради аварирал тежкотоварен автомобил"}
{"url": "http://www.focus-news.net/news/2017/12/29/2471798/kyustendil-v-dupnitsa-shte-badat-otvoreni-ofertite-po-obshtestvenata-porachka-za-deponirane-i-prerabotka-na-bitovite-otpadatsi.html", "text": "В града ще бъдат отворени офертите по обявената обществена поръчка за депониране и преработка на битовите отпадъци. Това съобщи за Радио „Фокус” – Кюстендил зам.-кметът на Общината Красимир Георгиев. По думите му от 10.00 часа комисията е започнала с отваряне на подадените ценови и технически оферти за предварително третиране и депониране на лицензирано депо на битовите отпадъци за общините Дупница, Сапарева баня и Бобов дол. Трите общини участват с една обществена поръчка. Съгласно обявената обществена поръчка годишното количество смесен битов отпадък, което се генерира от жизнената, търговска, производствена и други дейности, от жителите и обитателите на трите общини, възлиза общо на около 19 000 тона.  С обявената обществена поръчка се цели изпълнение на законовите ангажименти за извършване на предварително третиране на битов отпадък преди обезвреждане, достигане на по-високо ниво на управление на отпадъците и извличане на суровини от потока битов отпадък и предаването им за оползотворяване. Последната цел е намаляване на количествата отпадъци, оставащи за обезвреждане, съответно обезвреждането им на действащо депо, отговарящо на нормативните изисквания.\r\nВенцеслав ИЛЧЕВ", "date": "2017.12.29", "title": "Кюстендил: В Дупница ще бъдат отворени офертите по обществената поръчка за депониране и преработка на битовите отпадъци"}
{"url": "http://www.focus-news.net/news/2017/12/29/2471799/sofiya-kriminalno-proyaven-mazh-e-zadarzhan-za-pritezhanie-na-600-grama-marihuana.html", "text": "Криминално проявен и осъждан мъж от Самоков е задържан с торба марихуана. Това съобщиха от ОДМВР - София. Около 21.30 часа на 28 декември на ул. „Преспа“ автопатрул на РУ - Самоков подал сигнал за спиране на лек автомобил „Фолксваген Пасат“. В момента на спирането водачът излязъл на бегом от колата и хукнал към коритото на река Искър, държейки в ръка полиетиленов пазарски плик. След незабавни заградителни действия „беглецът“ бил задържан от униформените. Когато проверили носената от него торба, служителите на реда открили седем пликчета, съдържащи общо около 600 грама суха тревиста маса, реагираща на канабис. 28-годишният извършител е задържан с полицейска заповед за срок до 24 часа. По случая е образувано досъдебно производство.", "date": "2017.12.29", "title": "София: Криминално проявен мъж е задържан за притежание на 600 грама марихуана"}
{"url": "http://www.focus-news.net/news/2017/12/29/2471800/shumen-36-godishen-mazh-ot-selo-lyatno-e-bil-naragan-s-nozh-sled-kato-se-namesil-v-skandal-mezhdu-drugi-dvama-mestni-zhiteli.html", "text": "36-годишен мъж от село Лятно е настанен за лечение в МБАЛ- Шумен след като пострадал при скандал и бил наръган с нож в областта на гръдния кош. Това съобщиха от пресцентъра на ОДМВР-Шумен. Инцидентът е станал около 19.50 часа снощи. Минути  преди това между двама местни жители възникнал спор. Спорът прераснал в скандал по време на който единият извадил нож. Г.М. /36г./ се опитал да потуши напрежението между двамата и за да не се стигне до сериозен инцидент се намесил. Докато правил опит да разтърве двамата мъжът бил прободен. Пострадалият е транспортиран до МБАЛ- Шумен, където му е оказана помощ. Извършителят, Е.О. /35г./ от същото село е задържан за срок до 24 часа в полицейското управление. Работата по образуваното досъдебно производство за престъпление по чл. 129 ал. 2 във връзка с ал. 1 от НК продължава.", "date": "2017.12.29", "title": "Шумен: 36-годишен мъж от село Лятно е бил наръган с нож, след като се намесил в скандал между други двама местни жители"}
{"url": "http://www.focus-news.net/news/2017/12/29/2471801/nova-makedoniya-makedoniya-spored-predsedatelya-na-obshtoto-sabranie-na-oon-2017-e-bila-povratna-za-stranite-ot-zapadnite-balkani.html", "text": "Според председателя на Общото събрание на ООН Мирослав Лайчак, 2017 г. е била повратна за държавите от Западните Балкани, пише вестник Нова Македония. \r\nПо думите на словашкия политик, Европейския съюз е „разбрал, че ние имаме задължение към страните от Западните Балкани, на които сме обещали възможност за европейска перспектива“. Бившият външен министър отбеляза, че „в тези държави в момента се провеждат реформи и промени и ние трябва да спазим дадената дума“. \r\nСпоред него историята на региона трябва да бъде оставена извън политическия дневен ред за да може страните да се движат напред. : Цанко Цолов", "date": "2017.12.29", "title": "\"Нова Македония\" (Македония): Според председателя на Общото събрание на ООН, 2017 е била повратна за страните от Западните Балкани"}
{"url": "http://www.focus-news.net/news/2017/12/29/2471802/plovdiv-bez-voda-zaradi-avariya-sa-abonatite-v-stariya-grad.html", "text": "Без вода заради авария са абонатите в Стария град в Пловдив. Това съобщиха за Радио „Фокус“ – Пловдив от пресцентъра на водоснабдителното дружество, обслужващо Пловдивска област. Екипите работят по отстраняването на авариите, които са възникнали при площад „Възраждане“ и ул. „Митрополит Панарет“. Те са причина за нарушеното водоподане както към домакинствата в района на аварията, така и към живущите в Стария град.\r\nАвария е възникнала и на бул. „Васил Априлов“ 117, като без вода за неопределен период от време са живущите в района.\r\nЕкипите работят и по отстраняването на авария на територията на пловдивското село Мътеница. Нарушено е водоподаването в цялото село, като не е посочен краен срок за възстановяване на нормалното водоподаване.\r\nТони МИХАЙЛОВ", "date": "2017.12.29", "title": "Пловдив: Без вода заради авария са абонатите в Стария град"}
{"url": "http://www.focus-news.net/news/2017/12/29/2471803/shumen-nepravosposoben-shofyor-e-s-opasnost-za-zhivota-sled-paten-intsident-mezhdu-selata-tushovitsa-i-rish.html", "text": "Неправоспособен шофьор е с опасност за живота след пътен инцидент между селата Тушовица и Риш. Това съобщиха от ОДМВР - Шумен. Произшествието станало около 14.15 часа вчера между селата Тушовица и Риш. Неправоспособен 66-годишен мъж с инициали И.А. на 66 г. управлявал в посока към село Риш нерегистрирано моторно превозно средство - атв. На задната седалка пътувала съпругата му - 62-годишна жена с инициали Н.А. Атв-то било с прикачена към него каруца. Мъжът загубил контрол над превозното средство, и се преобърнал на пътното платно. След удара двамата пострадалите жители на Риш са откарани за преглед в МБАЛ - Шумен. И.А. е настанен за лечение с множество рани и опасност за живота, а Н.А. е с фрактура на раменната кост. За престъплението е образувано досъдебно производство.", "date": "2017.12.29", "title": "Шумен: Неправоспособен шофьор е с опасност за живота след пътен инцидент между селата Тушовица и Риш"}
{"url": "http://www.focus-news.net/news/2017/12/29/2471804/greek-reporter-spored-statistika-gartsiya-se-prevrashta-v-tselogodishna-turisticheska-destinatsiya.html", "text": "Туристическите посещения в Гърция са продължили да се покачват през ноември, което показва че страната се превръща в целогодишна туристическа дестинация, коментира вестник Greek Reporter, позовавайки се на данни от Гръцкия туристически институт. Според статистиката, трафикът на големите летища в страната се е покачил с 6,2% през изминалия месец. Традиционното увеличение на посетителите през летния сезон (най-вече през юли и август) е съпътствано с повишаване на туристите и през останалата част от годината, съответно 28,7% през април, 6,6% през май, 10,9% през юни, 8,6% през септември, 15,2% през октомври и 6,2% през ноември. \r\nОт друга страна, пристигащите в страната по сухопътни маршрути е спаднал с 7% през ноември, но процентът остава висок когато се погледнат целогодишните данни, като от началото на 2017 г. процентът се равнява на 7,6 на сто, отбелязва още изданието. : Цанко Цолов", "date": "2017.12.29", "title": "Greek Reporter: Според статистика, Гърция се превръща в целогодишна туристическа дестинация"}
{"url": "http://www.focus-news.net/news/2017/12/29/2471805/nsi-prez-dekemvri-2017-g-pokazatelyat-na-doverie-v-promishlenostta-se-ponizhava-s-18-punkta-v-sravnenie-s-noemvri.html", "text": "По данни от бизнес анкетите на НСИ през декември 2017 г. показателят на доверие в промишлеността се понижава с 1.8 пункта в сравнение с ноември 2017 година.  Това сочи статистика на Националния статистически институт (НСИ). През октомври 2017 г. при календарно изгладения индекс на промишленото производство е регистриран ръст от 2.8% спрямо съответния месец на 2016 година (предварителни данни). На годишна база през октомври 2017 г. ръст на промишленото производство, изчислен от календарно изгладените данни, е отчетен в преработващата промишленост - с 5.5%, и в добивната промишленост - с 4.3%, а спад е регистриран в производството и разпределението на електрическа и топлоенергия и газ - с 8.8%. Календарно изгладените данни показват увеличение от 10.1% на строителната продукция през октомври 2017 г. в сравнение със същия месец на 2016 година. На годишна база ръстът на строителната продукция през октомври 2017 г., изчислен от календарно изгладени данни, се определя от положителния темп при сградното строителство, където увеличението е с 15.1%, докато при гражданското/инженерното строителство е регистрирано намаление - с 4.2%. По предварителни данни произведеният брутен вътрешен продукт (БВП) през третото тримесечие на 2017 г. възлиза на 26 990 млн. лв. по текущи цени. На човек от населението се падат 3 810 лв. от стойностния обем на показателя. При среден за тримесечието валутен курс от 1.66646 лв. за 1 щатски долар БВП възлиза на 16 196 млн. долара и съответно на 2 287 долара на човек от населението. Преизчислена в евро, стойността на БВП възлиза на 13 800 млн. евро, като на човек от населението се падат 1 948 евро. Сезонно изгладените данни  показват растеж от 3.9% на БВП през третото тримесечие на 2017 г. в сравнение със съответното тримесечие на предходната година и 0.9% спрямо второто тримесечие на 2017 година.\r\nПрез октомври 2017 г. общият показател на доверие на потребителите намалява с 0.7 пункта спрямо юли. Общата оценка на потребителите за настоящото развитие на икономическата ситуация в страната през последните дванадесет месеца се запазва на равнището от предходното наблюдение. По отношение на очакванията за следващите дванадесет месеца се наблюдава известно подобрение в мненията на живеещите в селата за разлика от населението в градовете, което изразява малко по-негативни прогнози в сравнение с три месеца по-рано. През октомври 2017 г. оборотът в търговията на дребно, изчислен въз основа на календарно изгладени данни, бележи ръст от 3.8% в сравнение със същия месец на предходната година. През октомври 2017 г. в сравнение със същия месец на 2016 г. оборотът нараства при: търговията на дребно с разнообразни стоки - с 13.8%, търговията на дребно с фармацевтични  и медицински стоки - с 11.2%, търговията на дребно с компютърна и комуникационна техника - с 8.8%, търговията на дребно с битова техника, мебели и други стоки за бита - с 6.8%, и търговията на дребно с хранителни стоки, напитки и тютюневи изделия - с 5.8%. Спад е регистриран при търговията на дребно с автомобилни горива и смазочни материали - с 9.1%, търговията на дребно с текстил, облекло, обувки и кожени изделия - с 1.8%, и търговията на дребно чрез поръчки по пощата, телефона или интернет - с 0.5%. За индивидуално потребление на населението през третото тримесечие на 2017 г. се изразходват 61.7% от произведения БВП. Реалното увеличение на показателя спрямо съответното тримесечие на 2016 г. е 4.6% (според сезонно изгладените данни).\r\nСредното натоварване на мощностите в промишлеността от юли до октомври 2017 г. нараства с 0.8 пункта и достига 75.5%. Бруто образуването в основен капитал през третото тримесечие на 2017 г. спрямо същия период на предходната година според сезонно изгладените данни  намалява в реално изражение с 4.3%. Относителният дял на този показател в БВП е 18.2%.\r\nПрез третото тримесечие на 2017 г. общият брой на заетите лица на възраст 15 и повече навършени години e 3 225.0 хил., от които 1 719.9 хил. са мъже и 1 505.1 хил. - жени. Относителният дял на заетите лица от населението на възраст 15 и повече навършени години е 53.2%, като в сравнение със същото тримесечие на 2016 г. се увеличава с 3.3 процентни пункта. При мъжете този дял е 59.1%, а при жените - 47.8%. През третото тримесечие на 2017 г. безработните лица са 200.2 хил., а коефициентът на безработица - 5.8%, като в сравнение с третото тримесечие на 2016 г. броят на безработните лица намалява с 12.6%, а коефициентът на безработица - с 1.2 процентни пункта. През същия период коефициентът на безработица намалява с 1.3 процентни пункта при мъжете и с 1.0 процентен пункт при жените, като достига съответно 6.1% за мъжете и 5.5% за жените. От общия брой на безработните лица през третото тримесечие на 2017 г. 112.4 хил. (56.2%) са мъже и 87.8 хил. (43.8%) - жени. По предварителни данни през третото тримесечие на 2017 г. общите разходи на работодателите за един отработен час от наетите от тях лица нарастват с 10.7% спрямо третото тримесечие на 2016 година. Увеличението в индустрията е с 11.5%, в услугите - с 10.8%, и в строителството - със 7.0%. Според бизнес анкетите на НСИ през декември 2017 г. 31.4% от промишлените предприятия посочват недостига на работната сила като фактор, затрудняващ дейността им. През септември 2017 г. средната работна заплата е 1 064 лв. и нараства с 5.6% в сравнение с предходния месец. Спрямо септември 2016 г. ръстът е 11.5%. \r\nСпоред оценките на мениджърите в промишлеността през декември 2017 г. в сравнение с ноември се регистрира намаление на осигуреността на производството с поръчки от чужбина (с 6.1 пункта). За октомври 2017 г. салдото по текущата сметка  е положително и възлиза на 146.1 млн. евро при дефицит от 0.3 млн. евро за октомври 2016 година. За януари - октомври 2017 г. текущата сметка е положителна и възлиза на 2 684 млн. евро (5.4% от БВП)  при излишък от 2 673.6 млн. евро (5.6% от БВП) за януари - октомври 2016 година. Търговското салдо за октомври 2017 г. е отрицателно в размер на 106.3 млн. евро при дефицит от 145.5 млн. евро за октомври 2016 година. За януари - октомври 2017 г. търговското салдо е отрицателно в размер на 1 270.4 млн. евро (2.5% от БВП)3 при дефицит от 753.8 млн. евро (1.6% от БВП)3 за същия период на 2016 година. Износът (FOB) е 2 526.5 млн. евро за октомври 2017 г., като се повишава с 410.9 млн. евро (19.4%) в сравнение с този за октомври 2016 г.  (2 115.6 млн. евро). За януари - октомври 2017 г. износът е 21 527.3 млн. евро (42.9% от БВП), като нараства с 2 601.9 млн. евро (13.7%) в сравнение с този за същия период на 2016 г. (18 925.4 млн. евро, 39.3% от БВП). Износът за януари - октомври 2016 г. нараства на годишна база с 2.7%. Вносът (FOB) за октомври 2017 г. е 2 632.7 млн. евро, като нараства с 371.6 млн. евро (16.4%) спрямо октомври 2016 г. (2 261.1 млн. евро). За януари - октомври 2017 г. вносът е 22 797.8 млн. евро (45.4% от БВП), като се увеличава с 3 118.6 млн. евро (15.8%) спрямо същия период на 2016 г. (19 679.2 млн. евро, 40.9% от БВП). Вносът за януари - октомври 2016 г. намалява на годишна база с 3.3%. През октомври 2017 г. салдото по статия преки инвестиции  е отрицателно в размер на 77.5 млн. евро при положително салдо от 125.2 млн. евро за октомври 2016 година. За януари - октомври \r\n2017 г. салдото е отрицателно в размер на 600.3 млн. евро (1.2% от БВП)  при отрицателно салдо от 716.1 млн. евро (1.5% от БВП) за същия период на 2016 година. Преките чуждестранни инвестиции в страната (отчетени в съответствие с принципа на първоначалната посока на инвестицията) по предварителни данни нарастват с 96.6 млн. евро за октомври 2017 г. при намаление със 112.7 млн. евро за октомври 2016 година. Преките инвестиции в чужбина през октомври 2017 г. нарастват с 19.1 млн. евро (при увеличение с 12.5 млн. евро за октомври 2016 година). През октомври 2017 г. салдото по статия портфейлни инвестиции е положително в размер на 660.5 млн. евро при положителна стойност от 126.1 млн. евро за октомври 2016 година. За януари - октомври 2017 г. салдото е положително в размер на 1 982.3 млн. евро (4.0% от БВП) при отрицателно салдо от 1 144.1 млн. евро (2.4% от БВП) за същия период на 2016 година. Портфейлните инвестиции - активи за октомври 2017 г. се повишават с 583.2 млн. евро при увеличение със 158.9 млн. евро за октомври 2016 година. Портфейлните инвестиции - пасиви за октомври 2017 г. намаляват със 77.3 млн. евро при повишение с 32.8 млн. евро за октомври 2016 година.\r\nВъншнотърговското салдо от стоки и услуги през третото тримесечие на 2017 г. е положително. Износът на стоки и услуги се увеличава с 4.1%, а вносът на стоки и услуги се увеличава с 5.1% (според сезонно изгладените данни). \r\nПрез ноември 2017 г. хармонизираният индекс на потребителските цени се увеличава с 1.9% в сравнение със същия месец на 2016 година. Най-голямо намаление на цените е регистрирано в групата „Съобщения” - с 2.4%. През третото тримесечие на 2017 г. индексът на цените на жилищата нараства с 9.0% в сравнение със същото тримесечие на 2016 година. Индексът на цените на производител на вътрешния пазар през ноември 2017 г. нараства с 5.8% в сравнение със същия месец на 2016 година. Увеличение на цените е отчетено при производството и разпределението на електрическа и топлоенергия и газ - с 10.1%, в добивната промишленост - с 9.1%, и в преработващата промишленост - с 3.1%. По данни от конюнктурната анкета през декември 2017 г. преобладаващите очаквания на мениджърите са продажните цени в промишлеността да останат без промяна през следващите три месеца.\r\nПрез октомври 2017 г. тримесечният индекс на междубанковия пазар СОФИБОР се понижава в сравнение с октомври 2016 г. с 0.08 процентни пункта - от 0.14 до 0.06%. През ноември 2017 г. широките пари (паричният агрегат М3) се увеличават на годишна база със 7.0% при годишно нарастване от 8.2% през октомври 2017 година. В края на ноември 2017 г. широките пари са 84.148 млрд. лв. (85.8% от БВП) при 84.213 млрд. лв. към октомври 2017 г. (85.8% от БВП). \r\nКредитите на Нефинансови предприятия и домакинства и НТООД през ноември 2017 г. възлизат на 51.196 млрд. лева. Кредитите за Нефинансови предприятия нарастват с 1.3% на годишна база през ноември 2017 г. (1.5% годишно повишение през октомври 2017 г.) и в края на месеца достигат 31.409 млрд. лв. (32.0% от БВП). Кредитите за Домакинства и НТООД са 19.787 млрд. лв. (20.2% от БВП) в края на ноември 2017 година. През ноември 2017 г. обменният курс на лева спрямо долара достига 1.65 лв. за 1 щатски долар.", "date": "2017.12.29", "title": "НСИ: През декември 2017 г. показателят на доверие в промишлеността се понижава с 1.8 пункта в сравнение с ноември"}
{"url": "http://www.focus-news.net/news/2017/12/29/2471806/neven-boyanov-it-spetsialist-onlayn-pazaruvaneto-e-po-izgodno-ako-e-ot-saytove-na-firmi-proizvoditeli-a-ne-na-prekupvachi.html", "text": "Онлайн пазаруването е по-изгодно от традиционното, ако се прави от сайтове на фирми производители на стоки и услуги. Това каза за Радио „Фокус“ – Велико Търново IT специалистът Невен Боянов. Той уточни, че по-голямата част от потребителите избират да пазаруват от подобни онлайн магазини по тази причина. Боянов каза още, че често чуждестранните сайтове предлагат по-добри условия от българските, защото там стоките са от производител, а  у нас – те са купени веднъж и се препродават с надценка. „Проблемът е, че не всички производители са достатъчно запознати или на „ти“ с технологиите, за да си направят сами онлайн магазин или да си осигурят онлайн присъствие. Те се обръщат към нас за консултации, които основно са свързани с това как да си направят по-добра реклама. Днес средствата за изработка на онлайн магазин не са никак сложни, но това не е достатъчно и точно заради това търговците се обръщат към нас, за да си осигурят реклама“, коментира още специалистът.  Според него предлагането на стоки и услуги по интернет неимоверно е полезно както за самите търговци, така и за потребителите, защото спестява много време.\r\nЛуиза ТРАНЧЕВА", "date": "2017.12.29", "title": "Невен Боянов, IT специалист: Онлайн пазаруването е по-изгодно, ако е от сайтове на фирми производители, а не на прекупвачи"}
{"url": "http://www.focus-news.net/news/2017/12/29/2471807/varna-abonati-v-chast-ot-iztochniya-rayon-na-grada-shte-badat-bez-voda-zaradi-avariya.html", "text": "Абонати в част от източния район на Варна ще бъдат без вода заради авария. Това съобщиха за Радио „Фокус“ – Варна от водоснабдителното дружество. Нарушение във водоподаването ще имат домакинствата в района между улиците „Ген. Колев“, „Братя Бъкстон“, „Дойран“ и бул. “Васил Левски“. Очаква се водоподаването да бъде възстановено до 17.00 часа. Без вода до около 12.00 часа са и жителите във високата част на кв. „Аспарухово“.\r\nМарияна ВАЛЕНТИНОВА", "date": "2017.12.29", "title": "Варна: Абонати в част от източния район на града ще бъдат без вода заради авария"}
{"url": "http://www.focus-news.net/news/2017/12/29/2471808/pernik-kmetat-vyara-tserovska-vrachi-priza-za-sportist-na-2017-godina-na-obshtinata.html", "text": "Борецът Иво Ангелов е спортист номер 1 на Община Перник за 2017 година. \r\nПризът на победителя беше връчен лично от кмета на Община Перник Вяра Церовска на церемония в ОК „Дворец на културата“. Това съобщиха от пресцентъра на ПП ГЕРБ. През 2017 година бившият световен и европейски шампион завоюва ІІ-ро място на Европейско първенство, мъже, кат. 59 кг, І-во място на Международен турнир „Н. Петров” и І-во място на Държавно лично първенство.\r\nЦеремонията беше уважена от народните представители от ГЕРБ-Перник Красимир Велчев и д-р Александър Александров и областния управител и председател на Жени ГЕРБ Ирена Соколова. Участие в награждаването на победителите взеха заместник-кметовете на Община Перник Севделина Ковачева, Денислав Захариев, Владислав Караилиев и Йордан Павлов. Събитието събра спортисти, треньори, бивши и настоящи големи имена на пернишкия спорт.\r\nТреньор на годината стана Иглика Милентиева – треньор по джудо, самбо, сумо. За отбор на 2017 година беше определен волейболния тим на „Миньор Перник“.\r\nНа второ място в годишната класация за спортист на Община Перник се нареди състезателката по джудо и самбо Виктория Павлова. Преаз 2017 година тя има ІІ-ро място на Открит шампионат на Австрия , жени, кат. 78 кг, ІІ-ро място на Международен турнир по джудо, жени, Нови Сад, ІІ-ро място на Държавен личен шампионат, жени, кат. 78 кг, ІІІ-то място на Държавен личен шампионат, жени до 23 год., кат. 78 кг, ІІІ-то място на Държавен личен шампионат, девойки до 21 год., кат. 78 кг.\r\nЧелната тройка допълва капитанът на волейболния тим на „Миньор Перник“ Виктор Костадинов.\r\nСпециални награди получиха Ненчо Миленов – ориентиране, спорт за ветерани и Сергий Сергиев – борба кл. стил, спорт за ветерани.", "date": "2017.12.29", "title": "Перник: Кметът Вяра Церовска връчи приза за спортист на 2017 година на Общината"}
{"url": "http://www.focus-news.net/news/2017/12/29/2471809/haskovo-351-braka-sa-sklyucheni-v-obshtinata-prez-2017-godina.html", "text": "351 брака са сключени в Хасково през 2017 година. Това съобщиха от пресцентъра на Общината. От тях 180 са без ритуал - „на гише“, 112 са в ритуалната зала а 59 са „изнесени“.\r\nЦените за различните ритуали са определени от Общинския съвет съответно: 20, 104 и 213,60 лв. \r\nПървият брак за 2018 година е заявен  за 2 януари и ще е без ритуал.", "date": "2017.12.29", "title": "Хасково: 351 брака са сключени в общината през 2017 година"}
{"url": "http://www.focus-news.net/news/2017/12/29/2471810/blagoevgrad-dopalnitelni-politseyski-patruli-sa-izvedeni-po-avtomagistrala-struma-glaven-pat-e-79-i-vtoroklasen-pat-19-simitli-gotse-delchev.html", "text": "Допълнителни полицейски патрули са изведени по автомагистрала „Струма“, главен път Е-79 и второкласен път-19 Симитли – Гоце Делчев. Това каза за Радио „Фокус“ – Пирин ст. инсп. Данаил Стоицов, началник на КАТ „Пътна полиция“ – Благоевград. По думите му засиленото полицейско присъствие е с цел подпомагане на по-интензивният трафик, който се очаква днес и предотвратяването на инциденти. Ст. инсп. Стоицов добави, че е създадена необходимата организация за справянето с натовареното движение какъвто се очаква в последния работен ден преди новогодишните празници. Той подчерта, че същата организация на движението ще бъде в сила и в последния почивен ден след празниците.\r\nОт Областна дирекция на МВР – Благоевград съобщиха, че в периода около празниците дейността на служителите, работещи по контрол на пътното движение ще бъде насочена основно към подпомагане и регулиране на движението по пътищата, както и към контрол над водачи с рисково поведение, свързано с неправилно изпреварване, неправилни маневри и отнемане на предимство. По време на останалите празнични и почивни дни дейността ще е насочена основно към контрол на скоростните режими, управление на МПС под въздействие на алкохол и от неправоспособни водачи. При рязко влошаване на метеорологичната и пътнотранспортна обстановка, внезапно появили се опасности за движението по пътищата и други, затрудняващи трафика, незабавно съвместно с Областно пътно управление – Благоевград ще бъде въвеждана временна организация на движението, за което своевременно ще бъде подавана информация до медиите.\r\nЛивия НИНОВА", "date": "2017.12.29", "title": "Благоевград: Допълнителни полицейски патрули са изведени по автомагистрала „Струма“, главен път Е-79 и второкласен път-19 Симитли – Гоце Делчев"}
{"url": "http://www.focus-news.net/news/2017/12/29/2471811/internet-dostavchikat-na-nzok-utochnyava-che-tehnicheskite-zatrudneniya-na-zdravnata-kasa-se-dalzhat-na-povreda-izvan-mrezhata-na-telekoma.html", "text": "Интернет доставчикът на НЗОК уточнява, че техническите затруднения на Здравната каса се дължат на повреда извън мрежата на телекома. Това се посочва в позиция на интернет доставчика на НЗОК във връзка с публикации свързани с интернет връзката на  Столичната  здравноосигурителна каса.\r\nВ петък, 22 декември, в късния следобед е бил прекъснат кабел на Българската телекомуникационна компания (БТК) - доставчик на Интернет за НЗОК. От телекома заявяват, че Столичната здравноосигурителна каса не била сред засегнатите клиенти, претърпели временно прекъсване на услугите, тъй като компанията своевременно е отстранила всички възникнали проблеми с предоставяни услуги.\r\nДоставчикът уточнява, че текущите технически затруднения на НЗОК се дължат на повреда извън мрежата на телекома. При необходимост, интернет доставчикът има готовност да окаже съдействие както на ИТ структурата на НЗОК, така и на външната фирма, поддържаща тяхното техническо оборудване, с цел по-бързо отстраняване на проблема и възстановяване на нормалния процес за обслужване на гражданите.", "date": "2017.12.29", "title": "Интернет доставчикът на НЗОК уточнява, че техническите затруднения на Здравната каса се дължат на повреда извън мрежата на телекома"}
{"url": "http://www.focus-news.net/news/2017/12/29/2471812/kyustendil-blizo-32-mln-leva-e-bil-osigureniyat-finansov-resurs-po-programi-za-obuchenie-i-zaetost-za-oblastta.html", "text": "Близо 3.2 млн. лева е бил осигуреният финансов ресурс по програми за обучение и заетост за област Кюстендил. Това каза пред Радио „Фокус” – Кюстендил областният управител на Кюстендил Виктор Янев. По схемата „Обучение и заетост на младите хора” е осигурен финансов ресурс от близо 1 477 000 лева, разпределен на 135 фирми за осигуряване на 379 свободни работни места. Близо 1 600 000 лева са отпуснатите средства за 35 фирми по схемата „Обучение и заетост”, с цел осигуряване на 181 свободни работни места, голяма част от които от приоритетни групи безработни лица. Това са лица с основно или по-ниско образование, продължаващо безработни, регистрирани в „Бюрата по труда” от 12 или повече месеца, както и безработни лица на възраст над 54 години. Други 127 хил. лева са отпуснати за заетост и обучение по регионална програма, в която са включени проекти на всички девет общини и на областна администрация – Кюстендил.\r\nВенцеслав ИЛЧЕВ", "date": "2017.12.29", "title": "Кюстендил: Близо 3.2 млн. лева е бил осигуреният финансов ресурс по програми за обучение и заетост за областта"}
{"url": "http://www.focus-news.net/news/2017/12/29/2471813/kurir-sarbiya-trima-dushi-sa-otkriti-martvi-v-kashta-razpolozhena-v-selo-kray-nish.html", "text": "Трима души са открити мъртви в къща, разположена в с. Поповац, недалеч от град Ниш, съобщава сръбското издание Kurir. По предварителна информация причината за смъртта е задушаване с дим. Според непотвърдени данни загиналите са трима мъже на 48, 36 и 28 години. Полицията е започнала разследване по случая. Най-вероятно тримата са запалили огън в къщата с цел да се стоплят. Очаква се още информация по случая.   : Цанко Цолов", "date": "2017.12.29", "title": "Kurir (Сърбия): Трима души са открити мъртви в къща, разположена в село край Ниш"}
{"url": "http://www.focus-news.net/news/2017/12/29/2471814/d-r-borislav-tsekov-resheniyata-za-bansko-i-vitosha-sa-balansirani-i-obshtestvenopolezni.html", "text": "Правителството трябва да бъде поздравено за взетите решения за развитието на Банско и за възстановяване на държавната инфраструктура на Витоша. Това заяви за Агенция \"Фокус\" основателят на Института за модерна политика д-р Борислав Цеков. Според него е намерен добър баланс между опазването на природата и безусловната необходимост от развитие на България като привлекателна зимна дестинация с модерна туристическа инфраструктура. \"Няма нито една причина, освен недалновидност или зложелателство, България да бъде заставяна да не използва своите природни дадености за благото на хората и общностите. Как така няма екологични проблеми в Западна Европа, където са луксозните зимни курорти на Швейцария, Австрия, Италия, Франция? Те са в пъти по-благоустроени от гледище на пътища, лифтове, места за настаняване. И това не е никакъв проблем за екологията. Кому е изгодно условията за зимен туризъм у нас да се държат в примитивно състояние? Във всеки случай това не е от полза на българските граждани. Решенията за Банско и Витоша са балансирани и общественополезни\", подчерта Борислав Цеков.", "date": "2017.12.29", "title": "Д-р Борислав Цеков: решенията за Банско и Витоша са балансирани и общественополезни"}
{"url": "http://www.focus-news.net/news/2017/12/29/2471815/blagoevgrad-otbor-maska-lens-specheli-koledniya-turnir-po-futbol-za-kupata-na-obshtina-petrich.html", "text": "Над 600 зрители проследиха финалите на Коледния турнир по футбол в зала „Арена Петрич”. Това съобщиха от пресцентъра на Община Петрич. След оспорван двубой на финала между отборите на „Комиците” Петрич и „Маска Ленс” Благоевград, крайният резултат завърши при нулево равенство. В изпълнението на дузпи се наложиха с разлика от един гол благоевградчани. На трето място се класира отбор „Дълбошница”, а на четвърто отбор „Турист”. Наградите – купи, медали и парични поощрения, връчиха официалните гости на турнира: кметът Димитър Бръчков, председателят на Общински съвет Георги Тренчев, Кирил Десподов от ЦСКА и Лили Костова – шампион по футбол за жени в Полша. Отборите, които се класираха на трето и четвърто място обявиха, че ще направят дарение своите парични награди. Купа за феърплей на терена, организаторите връчиха на отбор „Мадара”, а наградата „Отбор на публиката” беше за „Масив атак”. В коледния турнир по футбол за купата на Община Петрич бяха раздадени и три индивидуални награди. Приз „Най-добър” вратар получи Иван Назъров от отбор „Вега”, а наградата връчи националният страж , родом от град Петрич -Благой Макенджиев. Приз „Голмайстор на турнира” беше връчен на Петьо Динков от „Комиците”, който е реализирал 12 точни попадения в турнира, а призът „Най-добър играч” заслужи Денислав Токов от отбор „Турист”. Кметът Димитър Бръчков поздрави участниците в Коледния турнир по футбол за коректния тон на терена и пожела традицията да се запази и развива през годините. В турнира тази година записаха участие общо 24 отбора от град Петрич, селата на община Петрич, от град Сандански и град Благоевград. Зрителите на финала на турнира имаха възможността да проследят и демонстративен мач между детските формации на ОФК „Беласица” и ФК „Хлапетата”. За доброто настроение се погрижиха възпитаници на Общински детски комплекс, на читалище „Братя Миладинови -1914” и на ВС „Сгушена звездица”.", "date": "2017.12.29", "title": "Благоевград: Отбор „Маска ленс” спечели Коледния турнир по футбол за купата на Община Петрич"}
{"url": "http://www.focus-news.net/news/2017/12/29/2471816/pregled-na-nyakoi-ot-osnovnite-temi-v-balkanskiya-pechat-agentsiya-fokus.html", "text": "Турция ще подпише по-късно в петък, 29 декември, договора за отпускане на заем от страна на Русия, предназначен за закупуване на руски системи за противовъздушна отбрана, припомня турският всекидневник  Hurriyet. Кредитът ще бъде в размер на 2,5 млн. долара, но ще бъде отпуснат в рубли, пише още вестникът, като се позовава на изказване, направено по-рано от президента на страната Реджеп Тайип Ердоган.\r\nПо думите на държавния глава „те (представителите на Русия – бел.ред) ще пристигнат в петък и ще бъде подписано споразумението за отпускане на кредит“, като Ердоган добави още, че „ние ще вземем не долари, а рубли“. Според президента, по този начин „бюджетният дълг ще бъде много по-малък“. \r\nАнкара по-рано постигна споразумение с Москва за закупуване на четири противовъздушни системи тип \"земя-въздух\" S-400, но изпълнението на сделката чакаше финализирането и на последната стъпка, която бе отпускане на руски заем на Турция, който да покрие част от разходите по закупуването. Москва очаква да успее да извърши първите доставки към месец март 2020 г.   \r\n*** Трима души са открити мъртви в къща, разположена в с. Поповац, недалеч от град Ниш, съобщава сръбското издание Kurir. По предварителна информация причината за смъртта е задушаване с дим. Според непотвърдени данни загиналите са трима мъже на 48, 36 и 28 години. Полицията е започнала разследване по случая. Най-вероятно тримата са запалили огън в къщата с цел да се стоплят. Очаква се още информация по случая.  \r\n*** Туристическите посещения в Гърция са продължили да се покачват през ноември, което показва че страната се превръща в целогодишна туристическа дестинация, коментира вестник Greek Reporter, позовавайки се на данни от Гръцкия туристически институт. Според статистиката, трафикът на големите летища в страната се е покачил с 6,2% през изминалия месец. Традиционното увеличение на посетителите през летния сезон (най-вече през юли и август) е съпътствано с повишаване на туристите и през останалата част от годината, съответно 28,7% през април, 6,6% през май, 10,9% през юни, 8,6% през септември, 15,2% през октомври и 6,2% през ноември. \r\nОт друга страна, пристигащите в страната по сухопътни маршрути е спаднал с 7% през ноември, но процентът остава висок когато се погледнат целогодишните данни, като от началото на 2017 г. процентът се равнява на 7,6 на сто, отбелязва още изданието. \r\n*** Според председателя на Общото събрание на ООН Мирослав Лайчак, 2017 г. е била повратна за държавите от Западните Балкани, пише вестник Нова Македония. \r\nПо думите на словашкия политик, Европейския съюз е „разбрал, че ние имаме задължение към страните от Западните Балкани, на които сме обещали възможност за европейска перспектива“. Бившият външен министър отбеляза, че „в тези държави в момента се провеждат реформи и промени и ние трябва да спазим дадената дума“. \r\nСпоред него историята на региона трябва да бъде оставена извън политическия дневен ред за да може страните да се движат напред. \r\n***", "date": "2017.12.29", "title": "Преглед на някои от основните теми в балканския печат (Агенция \"Фокус\")"}
{"url": "http://www.focus-news.net/news/2017/12/29/2471817/krasimir-kirilov-oblasten-upravitel-na-dobrich-prioriteti-za-2018-g-sa-privlichaneto-na-sredstva-za-proekti-i-podobryavane-na-infrastrukturata-i-ikonomikata-na-regiona.html", "text": "„Сред основните приоритети е и ще бъде и през новата година привличането на средства за реализация на повече проекти, подобряване на инфраструктурата, привличане на инвеститори и подобряване на икономиката на региона“. Това заяви в интервю за Радио „Фокус“ областният управител на Добрич Красимир Кирилов, предаде кореспондентът на Радио „Фокус” – Варна. „За времето, в което съм на поста Областен управител, ми е трудно да кажа в каква посока се движи доверието на гражданите към нашата институция, като се надявам то да се повишава. Хората идват при нас, за да им помогнем при решаването на проблеми, които не са намерили своето разрешение в други институции. Стремежът ни – моят и на целия екип, е при спазването на закона, да бъдем максимално полезни на хората. Добра оценка за работата е престижното второ място сред всичките 28 областни администрации в страната по прозрачност в класацията на Програмата за достъп до информация“, каза още областният управител. Той заяви готовност да продължи да бъде следвана стъпка по стъпка Областната стратегия за развитие на област Добрич. Красимир Кирилов изрази надежда, че Областна управа ще успее да реализира поставените цели. „През първата половина на 2018 г. страната ни ще бъде председател на Съвета на Европейския съюз. Смятам, че това е една възможност, която ние като държавата трябва да използваме, за да направим най-добрата си реклама. Ще продължим да модернизираме администрацията през 2018 г. Областна администрация - Добрич, заедно с още 7 в страната, ще въведем безхартиени заседания, като цялата документация ще се съхранява в облачното пространство, а участниците в реално време ще могат да изразяват становища по разискваните казуси“, допълни Красимир Кирилов.\r\nЖулиета НИКОЛОВА", "date": "2017.12.29", "title": "Красимир Кирилов, областен управител на Добрич: Приоритети за 2018 г. са привличането на средства за проекти и подобряване на инфраструктурата и икономиката на региона"}
{"url": "http://www.focus-news.net/news/2017/12/29/2471818/sofiya-ogranicheno-e-dvizhenieto-po-pat-iii-822-ihtiman-samokov-pri-mestnost-ushite-poradi-avariral-tir.html", "text": "Ограничено е движението по път III-822 Ихтиман - Самоков при местност Ушите поради аварирал ТИР. Това съобщиха от пресцентъра на Агенция \"Пътна инфраструктура\". Обходен маршрут за леки автомобили: път II-82 Костенец -  Ихтиман - Самоков; за тежкотоварни автомобили над 12 тона: път II-82 Самоков - София и АМ \"Тракия\".", "date": "2017.12.29", "title": "София: Ограничено е движението по път III-822 Ихтиман - Самоков при местност Ушите поради аварирал ТИР"}
{"url": "http://www.focus-news.net/news/2017/12/29/2471819/komisar-borislav-muerov-sdvr-prez-pochivnite-dni-ot-22-do-27-dekemvri-protsentat-na-prestapnostta-znachitelno-e-namalyal.html", "text": "През почивните дни от 22 до 27 декември процентът на престъпността значително е намалял. Това каза началникът на отдел „Охранителна полиция“ към Столична дирекция на вътрешните работи (СДВР) комисар Борислав Муеров на брифинг за предприетите от полицията мерки във връзка с предстоящите новогодишни празници, предаде репортер на Агенция „Фокус“.\r\n„Процентът на престъпността значително е намалял през изминалите празнични дни, като смятаме, че това е заради добре направената организация. Проведохме срещи с охранителните фирми и акцентирахме върху големите търговски обекти, където имаше голямо присъствие на полицейски служители, както и оперативен състав по линия на джебчийските кражби“, каза още той и обясни, че по време на празниците са работили и 10 новосформирани екипа от полицейски служители, обучени от специализираните сили във връзка и за Европредседателството на България как да действат при активна стрелба. \r\n„Гледахме преди всичко да обезпечим и малките населени места на територията на столицата, тъй като имаше голям отлив от София – т.е. да няма завишение на апартаментите кражби. Джебчийските кражби са на много нисък процент – имаше само 4 за почивните дни, което за столицата и за многобройните търговски центрове е много малко“, каза още комисар Муеров и изрази надежда, че кражбите няма да се завишат след предстоящите новогодишни празници.\r\n„Имаме добри резултати и по линия на наркотичните вещества - имаше само около 5-6 случая във всяко едно районно на задържани лица за притежание на наркотици. По линия на КОС от анализа, който направихме, имаме извършени 1223 проверки от началото на декември и са установени 2336 случая на  незаконно притежание на пиротехника“, каза още той и уточни, че организацията за новогодишните празници остава същата, тъй като е показала добър ефект.\r\nЦветилена СИМЕОНОВА", "date": "2017.12.29", "title": "Комисар Борислав Муеров, СДВР: През почивните дни от 22 до 27 декември процентът на престъпността значително е намалял"}
{"url": "http://www.focus-news.net/news/2017/12/29/2471820/dobrich-po-iskane-na-rayonnata-prokuratura-v-general-toshevo-sadat-zadarzha-semeystvo-ot-tibet-preminali-nezakonno-balgarskata-granitsa.html", "text": "По искане на Районната прокуратура в Генерал Тошево съдът задържа под стража баща, син и дъщеря, преминали незаконно държавната граница на Република България без разрешение на надлежните органи на властта. Това съобщиха от пресцентъра на Апелативна прокуратура - Варна. За извършеното престъпление по член 279, ал. 1 от НК днес Районният съд в Генерал Тошево им определи мярка за неотклонение „Задържане под стража“. \r\nТримата чужди граждани, които се представят като семейство Тензин от Тибет, преминали незаконно границата на 26 декември 2017 г. Граничното полицейско управление в Генерал Тошево образувало три досъдебни производства срещу  лицата. И тримата са без документи за самоличност.", "date": "2017.12.29", "title": "Добрич: По искане на Районната прокуратура в Генерал Тошево съдът задържа семейство от Тибет, преминали незаконно българската граница"}
{"url": "http://www.focus-news.net/news/2017/12/29/2471821/d-r-marin-darakchiev-lekari-i-dzhipita-ot-smolyan-shte-dezhuryat-prez-yanuari-v-detskoto-otdelenie-zaradi-ednovremennoto-izlizane-na-trima-pediatri-v-bolnichni.html", "text": "Лекари от болницата в Смолян е джипита ще поемат дежурствата през месец януари в Датското отделение заради едновременното излизане на трима от педиатрите там в болнични. Това каза за Радио „Фокус“ – Смолян д-р Марин Даракчиев, директор на Многопрофилната болница за активно лечение „Братан Шукеров“ – Смолян. По думите му ситуацията в момента е усложнена, тъй като от четирима работещи специалисти в отделението, сега на работа е само един. От останалите лекари двама са в продължителен болничен, а един в майчинство. „За януари месец проблемът е решен, защото много колеги от болницата и лични лекари откликнаха, за да се покрие графикът на отделението и децата там да получат адекватна медицинска грижа“, посочи д-р Даракчиев. По думите му колкото е по-периферно разположена една болница, толкова по-трудно се намират хора, но изрази надежда, че ще се работи в посока търсене на решение, за да работи отделението. Д-р Даракчиев отбеляза, че има много лекари педиатри, но те са джипита и затова трябва де се намерят лекари, които да работят в отделението, докато щатните специалисти се върнат на работа.\r\nДиректорът на болницата в Смолян  каза още, че броят на лекарите в здравното заведение през годините се поддържа един и същ. Има обаче много отделения, в които има нужда от още специалисти, тъй като на доста места все още работят пенсионирани лекари. Недостиг има на неонатолози и анестезиолози. „Няма млад лекар, който да иска да работи в болницата и да сме го върнали, имаме места и за специализанти, но основният проблем е, че много от младите лекари напускат България“, заключи д-р Даракчиев.\r\nНели ГЕРГЬОВСКА", "date": "2017.12.29", "title": "Д-р Марин Даракчиев: Лекари и джипита от Смолян ще дежурят през януари в детското отделение заради едновременното излизане на трима педиатри в болнични"}
{"url": "http://www.focus-news.net/news/2017/12/29/2471822/varna-okrazhnata-prokuratura-vav-varna-predade-na-sad-mazh-darzhal-s-tsel-razprostranenie-kokain-na-stoynost-65-000-leva.html", "text": "На съд с обвинителен акт на Окръжната прокуратура във Варна за извършени  престъпления, свързани с високорискови наркотични вещества, е бил предаден 34-годишният Душо Д. от варненското село Голица. Това съобщиха от пресцентъра на Апелативна прокуратура - Варна. Той умишлено склонил чрез обещание за облаги и действал като подбудител и помагач за съучастника си 68-годишния Чавдар Кр. от село Бенковски да засее и отглежда марихуана. Подсъдимият Душо Д., освен за наркооранжерията, ще отговаря и за държане с цел разпространение на 296 грама кокаин на стойност 65 225 лева, като престъплението е в особено големи размери. Престъпната дейност на двамата подсъдими била установена при специализирана полицейска операция в местността Черешова градина край село Бенковски, проведена на 7 юли 2017 г.\r\nВ имота на 68-годишния Чавдар Кр. било установено, че има насаждения от рода на конопа. През май подсъдимият Душо предоставил разсад с 39 растения на Чавдар. Обяснил му как да ги отглежда, предоставил му и тор и често идвал да провери как се грижи за тях, като му обещал заплащане за отглеждането на марихуаната. Душо обитавал съседен имот. \r\nСлед като полицейските служители се легитимирали пред подсъдимия Чавдар Кр., той отишъл в къщата и повикал Душо. При вида на полицаите 34-годишният мъж грабнал торба, в която държал кокаина, скочил през прозореца и избягал към близката гора. По време на преследването му част от съдържанието на торбата се разсипало. Беглецът бил спрян с предупредителни изстрели и задържан. При ареста му се оказало, че в джоба на късите му панталонки имало торбичка с кокаин, който Душо успял да изхвърли на пода в наркооранжерията. \r\nПри претърсването на имота били намерени и иззети 39 зелени растения и 636 грама суха маса марихуана, чиято обща стойност се изчислява на близо 4000 лева. \r\nДелото срещу двамата подсъдими е насрочено за разглеждане на 15 януари 2018 г. във Варненския окръжен съд.", "date": "2017.12.29", "title": "Варна: Окръжната прокуратура във Варна предаде на съд мъж, държал с цел разпространение кокаин на стойност 65 000 лева"}
{"url": "http://www.focus-news.net/news/2017/12/29/2471823/galap-interneshanal-pozitivnoto-otnoshenie-kam-vladimir-putin-znachitelno-se-e-povishilo-za-razlika-ot-tova-kam-donald-tramp-v-svetoven-mashtab.html", "text": "Ново проучване на водещата глобална асоциация „Галъп интернешънъл“ (GIA) в 55 страни по света показва значително повишаване на позитивното отношение към руския президент Владимир Путин и значителен спад в одобрението към американския президент Доналд Тръмп в сравнение с предшественика му. Това сочат данни за отношението към световните лидери на водещата глобална изследователска асоциация „Галъп интернешънъл“ в партньорство с УИН, която публикува данни от световно сравнително изследване в 55 държави. От изследователската асоциация обаче уточняват, че и двамата политици се нареждат по одобрение след Папата. \r\nПреди две години, положителните нагласи по света към президента на САЩ Барак Обама, точно преди края на мандата му, са били около три пети (59%) в световното изследване, проведено тогава. През тази година, след близо една година от мандата на президента Тръмп, благоприятното отношение към него е на равнища около 31%, а неблагоприятното е 58%. Така той се оказва основният от изследваните политически лидери, за когото мнозинството има негативни представи, т.е. негативните оценки превишават позитивните. \r\nМеждувременно, положителните гледни точки към руския президент Путин са се повишили от една трета (33%) през 2015 г. до 43% сега - което е значително увеличение за две години. Путин е с най-високи сред изследваните лидери позитивни оценки във всички региони по света, освен в САЩ и в страните членки на ЕС. \r\nПапа Франциск отбелязва най-високото ниво на положителни нагласи - 56%, което достига до нива от 75% при анкетираните в Латинска Америка и 66% - при живеещите в страните членки на ЕС.\r\nВъпреки вътрешните политически проблеми в Германия дългогодишният канцлер Ангела Меркел се нарежда сред най-популярните лидери: 49% я одобряват и имат позитивно отношение към нея, в сравнение с 42% преди две години. Тя побеждава новоизбрания президент на Франция Емануел Макрон, който събира 45% одобрение (в сравнение с 42% одобрение, което имаше неговия предшественик Франсоа Оланд преди две години).", "date": "2017.12.29", "title": "„Галъп интернешънъл“: Позитивното отношение към Владимир Путин значително се е повишило за разлика от това към Доналд Тръмп в световен мащаб"}
{"url": "http://www.focus-news.net/news/2017/12/29/2471824/afp-kitayskoto-vanshno-ministerstvo-oproverga-obvineniyata-spored-koito-pekin-dostavya-tayno-neft-na-severna-koreya.html", "text": "Външното министерство на Китай опроверга в петък обвиненията, според които Пекин доставя нефт на Северна Корея въпреки наложните международни икономически санкции, това съобщава AFP.  \r\nПо думите на говорителя на ведомството, „скорошните съобщения относно тази ситуация се разминават с фактите“. Китайското правителство не би позволило на „своите граждани или компании да се замесят в каквито и да е да действия“, които нарушават резолюциите на ООН. \r\nПо-рано в петък властите в Сеул задържаха хонконгски кораб, който според тях е извършвал незаконни доставки на нефт за Северна Корея в края на октомври. По-рано южнокорейско издание излезе с информация за поне 30 случая на нарушаване на санкциите по отношение на Пхенян от страна на Китай за периода от октомври до декември. Американският държавен глава Доналд Тръмп отбеляза, че китайското правителство е хванато \"с нацапани с кръв ръце\". \r\n\"Не смятам, че да се вдига врява в медиите допринася за взаимното сътрудничество и доверие\" отбеляза още говорителят. : Цанко Цолов", "date": "2017.12.29", "title": "AFP: Китайското външно министерство опроверга обвиненията, според които Пекин доставя тайно нефт на Северна Корея"}
{"url": "http://www.focus-news.net/news/2017/12/29/2471825/kom-borislav-muerov-sdvr-ot-vchera-zapochna-denonoshtnata-politseyska-ohrana-na-pl-knyaz-al-batenberg-vav-vrazka-s-novogodishnata-nosht.html", "text": "От вчера започна денонощната полицейска охрана на пл. „Княз Ал. Батенберг“ във връзка с новогодишната нощ. Това каза началникът на отдел „Охранителна полиция“ към Столична дирекция на вътрешните работи (СДВР) комисар Борислав Муеров на брифинг за предприетите от полицията мерки във връзка с предстоящите новогодишни празници, предаде репортер на Агенция „Фокус“.\r\n„Ще има достатъчно брой служители, които на Нова година ще бъдат на работa, като ще има и допълнителни полицейски екипи на всички бежански центрове в централна градска част. Ще има изградени 8 контролно-пропускателни пункта на пл. „Княз Ал. Батенберг“, като ще има и две линии с тежка техника и 12 екипа жандармерия, които ще обезпечават всички постъпи към сцената на площада. Първата линия ще бъде с по-тежка техника, а втората – отново с моторизирана техника, ще обезпечава за евентуално нахлуване на автомобили. На пунктовете ще бъде извършвана проверка на всички лица, които са в явно нетрезво състояние или притежаващи забранени предмети – огнестрелни оръжия, пиротехника, стъклени бутилки, чадъри. На основните метростанции – „Св. Климент Охридски“ и „Сердика“, също ще бъде засилено полицейското присъствие както отвън, така и в самите метростанции“, каза още комисар Муеров и уточни, че до момента няма сигнали за евентуални заплахи. \r\n„В новогодишната нощ ще има и новосформирани екипи от полицейски служители – 10 екипа от по двама човека, обучени от специализираните сили във връзка и за Европредседателството на България как да действат при активна стрелба. Те могат да съдействат при нужда и на гражданите, което не трябва да стресира хората“, обясни още той.\r\nЦветилена СИМЕОНОВА", "date": "2017.12.29", "title": "Ком. Борислав Муеров, СДВР: От вчера започна денонощната полицейска охрана на пл. „Княз Ал. Батенберг“ във връзка с новогодишната нощ"}
{"url": "http://www.focus-news.net/news/2017/12/29/2471826/aktsenti-v-predavaneto-chasat-na-blagoevgrad-na-radio-fokus-pirin.html", "text": "В днешното издание на предаването „Часът на Благоевград“ на Радио „Фокус“ – Пирин ще обърнем внимание на основните сюжети от изминаващата вече седмица. Ще Ви срещнем с Георги Пармаков, директор на Регионална служба „Пожарна безопасност и защита на населението“ – Благоевград, който ще ни каже как дирекцията ще помогне за безопасност на предстоящите новогодишни празници и какви са съветите, които отравят за боравенето с пиротехнически средства. Във втората част на предаването наш събеседник ще бъде Яна Янакиева от Община Благоевград, която ще ни представи програмата за посрещане на новата 2018 година.\r\nТелефоните за връзка със студиото са: 0885 303 373 и 073/ 88-55-81. Имейлът на предаването е pirin@focus-news.net. Предаването „Часът на Благоевград“ се излъчва на честотите на Радио „Фокус“ – Пирин всеки петък от 12.00 до 13.00 часа с водещ Лора Калчева.", "date": "2017.12.29", "title": "Акценти в предаването „Часът на Благоевград“ на Радио „Фокус“ – Пирин"}
{"url": "http://www.focus-news.net/news/2017/12/29/2471827/plovdiv-24-godishen-mazh-bez-shofyorska-knizhka-e-predizvikal-katastrofata-na-komatevsko-shose-i-e-opital-da-izbyaga-ot-politsiyata.html", "text": "24-годишен мъж без шофьорска книжка е предизвикал катастрофата с три автомобила на „Коматевско шосе“ в Пловдив тази сутрин. Това съобщи за Радио „Фокус“ – Пловдив говорителят на Областната дирекция на МВР. Според подадените данни, 24-годишният водач е управлявал лек автомобил „Пежо“, като минути след 09.00 часа е предизвикал катастрофата с други два автомобила – „Алфа Ромео“ и „Фолксваген“. След удара водачът е направил опит да напусне местопроизшествието, но служители на Първо районно полицейско управление са го заловили. Тестван е с дрегер за алкохол, резултатът е отрицателен. На него и спътника му е оказана медицинска помощ.\r\nТони МИХАЙЛОВ", "date": "2017.12.29", "title": "Пловдив: 24-годишен мъж без шофьорска книжка е предизвикал катастрофата на „Коматевско шосе“ и е опитал да избяга от полицията"}
{"url": "http://www.focus-news.net/news/2017/12/29/2471828/galap-interneshanal-v-balgariya-se-zabelyazva-pochti-udvoyavane-na-polozhitelnite-otsenki-kam-novoizbraniya-frenski-prezident-emanuel-makron.html", "text": "В България се забелязва почти удвояване на положителните оценки към новоизбрания френски президент Емануел Макрон, който се ползва с +43 нетна стойност, спрямо предшественика му от преди две години - който се ползвал с +25. Това сочат данни за отношението към световните лидери на водещата глобална изследователска асоциация „Галъп интернешънъл“ в партньорство с УИН, която публикува данни от световно сравнително изследване в 55 държави. По-голямата част от българите имат положително отношение към папа Франциск (57%) срещу само 5%, които имат негативно мнение за него. Нетната стойност на България по въпроса е +52 (57% - 5%), което нарежда страната ни в топ 20 по този показател спрямо всичките изследвани страни. \r\nОт 2015 до 2017 година нетната стойност за канцлера на Германия Ангела Меркел намалява почти 3 пъти (от +30 на +11), което най-вероятно се дължи и на политиките по отношение на бежанците, които тя водеше през последните години. \r\nУ нас отношението към Владимир Путин (+25) е по-позитивно от това към Тръмп. Оценките за американския лидер у нас са силно негативни, като той се ползва с -23 пункта неодобрение. \r\nСред анкетираните в България Реджеп Ердоган получава най-негативните оценки, които го поставят на последно място от тестваните световни лидери с -53 пункта.", "date": "2017.12.29", "title": "„Галъп интернешънъл“: В България се забелязва почти удвояване на положителните оценки към новоизбрания френски президент Емануел Макрон"}
{"url": "http://www.focus-news.net/news/2017/12/29/2471829/afp-mazh-e-napadnal-tsarkva-v-egipet-no-e-bil-zastrelyan-ot-politsiyata.html", "text": "Въоръжен мъж е нападнал църква, разположена на юг от египетската столица Кайро, но е бил застрелян от полицията, съобщава AFP. По данни на властите нападателят е опитал да влезе в намиращата се в провинция Хелуан църква, като за момента не е ясно дали е успял да нарани някого преди да бъде убит. : Цанко Цолов", "date": "2017.12.29", "title": "AFP: Мъж е нападнал църква в Египет, но е бил застрелян от полицията"}
{"url": "http://www.focus-news.net/news/2017/12/29/2471830/aktsenti-v-predavaneto-zaedno-v-plovdiv-po-radio-fokus-plovdiv.html", "text": "В последното предаване „Заедно в Пловдив“ за 2017 година по Радио „Фокус” - Пловдив ще чуем коментар за бъдещето на Тютюневия град в Пловдив. Какво се обсъжда за цялостното съживяване на района и преобразяването на забравените градски пространства ще чуем в коментара, който направи пред журналисти кметът на Пловдив Иван Тотев. По празниците обикновено говорим и за благотворителност. Заместник-кметът по социална политика Георги Титюков връчи чек от 7400 лв. на управителя на Центъра за социална интеграция и рехабилитация на деца – аутисти. Средствата са събрани в Пловдив през Седмицата на благотворителността, която Общината проведе за пети пореден път, за да подкрепи нуждаещите се. Във втората част от предаването ще чуем интервюто с кмета на район „Централен” Георги Стаменов, който ще направи равносметка за извършеното в района през годината. Ще чуем и кмета на район „Тракия” Костадин Димитров, който също ще каже успешна ли беше изтеклата година.\r\nПредаването „Заедно в Пловдив“ се излъчва всеки петък от 16.00 до 17.00 часа. Телефонът за връзка с нас е 032/65 25 65. Водещ на предаването е Цветана Тончева.", "date": "2017.12.29", "title": "Акценти в предаването „Заедно в Пловдив“ по Радио „Фокус” - Пловдив"}
{"url": "http://www.focus-news.net/news/2017/12/29/2471831/d-r-kostadin-koev-kmet-na-velingrad-izpolzvame-tseliya-si-potentsial-za-privlichane-na-evropeyski-sredstva-v-obshtinata.html", "text": "Използваме целия си потенциал за привличане на европейски средства в община Велинград. Това каза за Радио „Фокус“ – Пазарджик кметът на Общината д-р Костадин Коев. Той уточни, че основно се работи с четири европейски програми: „Региони в растеж“, „Развитие на човешките ресурси“, „Околна среда“ и „Програма за развитие на селските райони“. „Отделно от тези четири европейски програми, кандидатстваме и печелим проекти през ПУДООС. Имаме и отпуснати средства по Министерски постановления, за което благодарим на правителството. Общата стойност на проектите, които се изпълняват с европейско съфинансиране  към момента е 15 408 880 лева. След одобрението на  проектите, по които сме кандидатствали, общата стойност на изпълняваните проекти ще е размер на 29 729 736 лева“, коментира д-р Коев. Той добави, че ако се сравнят спечелените проекти за две години от предходния мандат – например за 2013-2014 година, стойността на проектите е тогава била 6 158 000 лева, което е с 9 250 880 лева по-малко от стойността на проектите сега.\r\nВаня НИКОЛОВА", "date": "2017.12.29", "title": "Д-р Костадин Коев, кмет на Велинград: Използваме целия си потенциал за привличане на европейски средства в общината"}
{"url": "http://www.focus-news.net/news/2017/12/29/2471832/veliko-tarnovo-lekoatleticheskata-pista-na-stadion-ivayloostava-otvorena-i-prez-novogodishnite-praznichni-dni.html", "text": "Откритата лекоатлетическа писта на стадион „Ивайло“ във Велико Търново ще бъде отворена и през новогодишните празнични дни. Това каза директорът на общинското предприятие „Спортни имоти и прояви“ Петко Павлов, съобщиха от пресцентъра на Община Велико Търново. Както досега, великотърновци и гостите на Старата столица ще могат да ползват съоръжението безплатно. Отворен ще бъде централният вход от северната страна на спортния комплекс, като пистата ще работи на 30 и 31 декември, както и на 1 януари от 8.30 до 19.30 часа.\r\nОт общинското предприятие припомнят, че за гарантиране на безопасността на спортуващите и на съхранението на настилката, заниманията следва да се извършват според въведените правила. Така например, коридорите с номера от 1 до 3-и се ползват приоритетно от лекоатлетите, а тези от четвърти до седми са за общата физическа подготовка на спортистите от другите клубове. Любителите могат да ползват осми, девети коридор и буферната зона. \r\nЗабранени са използването на пиротехнически средства, внасянето на  хранителни продукти, пушенето, карането на ролери и велосипеди, както и играта с топка на пистата. Децата на възраст под седем години задължително трябва да бъдат с придружител.\r\nОще две спортни съоръжения във Велико Търново ще работят със свободен достъп през почивните дни. Футболният терен с изкуствено покритие, намиращ се в квартал „Картала“, ще бъде отворен от 14.30 до 18.00 часа. Великотърновци и гостите на града могат да спортуват също на баскетболното игрище в квартал „Колю Фичето“ и да ползват намиращата се в съседство до него скейтбордна площадка. Последният работен ден на мултифункционалната спортна зала за годината ще бъде 30 декември.\r\nСпортните клубове, които искат да провеждат тренировъчни занимания през празничните дни в залите на стадион „Ивайло“, както и в хандбалната зала „Сава Величков“, ще имат осигурен достъп по предварителна заявка.", "date": "2017.12.29", "title": "Велико Търново: Лекоатлетическата писта на стадион „Ивайло“остава отворена и през новогодишните празнични дни"}
{"url": "http://www.focus-news.net/news/2017/12/29/2471833/komisar-tencho-tenev-sdvr-po-vreme-na-praznichnite-dni-imashe-samo-10-tezhki-patnotransportni-proizshestviya-v-sofiya-a-piyanite-shofyori-byaha-okolo-25.html", "text": "По време на почивните дни от 23 до 27 декември на всички изходни артерии поставихме полицейски екипи и нямахме много тежки произшествия – само 10, което е сравнително малко за София. Имаше около 25 пияни шофьори“. Това каза началникът на отдел „Пътна полиция“ към Столична дирекция на вътрешните работи (СДВР) комисар Тенчо Тенев на брифинг за предприетите от полицията мерки във връзка с предстоящите новогодишни празници, предаде репортер на Агенция „Фокус“.\r\nПо думите му същата организация ще бъде направена и за новогодишните празници. „Когато движението стане по-натоварено, на кръстовищата ще бъде изключена светофарната уредба и движението ще се извършва от регулировчик. Това ще стане и пред всички молове“, обясни комисар Тенев.\r\n„На 1 януари също ще има сериозна организация. Очаква се засилено движението на автомобили в посока София, така че ще има и засилено присъствие на полицаи на входовете на града, за да може всички да влязат безпроблемно“, каза той и уточни, че това ще се случи и на 2 и 3 януари. Според него се очаква 150 хил. автомобила да влязат в София в края на почивните дни, като най-големият трафик традиционно е на АМ „Тракия“.\r\n„Много често се натъкваме при многото ПТП-та в София на водачи, които след като се ударят, не си слагат светлоотразителните жилетки или знак „Внимание“ и застават по средната на пътното платно. Искам да напомня, че при такова нещо особено в тъмната част на денонощието е изключително важно да се обличат светлоотразителните жилетки, за да могат хората на платното да се виждат“, каза още ком. Тенев.\r\nТой уточни, че статистиката за декември тази година е по-добра в сравнение с миналогодишната. „Със 100 по-малко са регистрираните тежки произшествия и с 1000 по-малко леките. А с 4 по-малко са убитите при катастрофи – 38 броя“, каза ком. Тенев.\r\nЦветилена СИМЕОНОВА", "date": "2017.12.29", "title": "Комисар Тенчо Тенев, СДВР: По време на празничните дни имаше само 10 тежки пътнотранспортни произшествия в София, а пияните шофьори бяха около 25"}
{"url": "http://www.focus-news.net/news/2017/12/29/2471834/vazstanoven-e-normalniyat-ritam-na-rabota-v-stolichnata-zdravnoosiguritelna-kasa.html", "text": "Повредата, довела до прекъсване на достъпа на Столичната здравноосигурителна каса до общите информационни ресурси на Националната здравноосигурителна каса, е отстранена. Това съобщиха от пресцентъра на НЗОК. От тази сутрин гишетата за прием на граждани в сградата на ул. „Енос“ №10, вх.Б, както и в офисите, работят нормално. \r\nПричината за прекъсване на оптичната връзка е възникнал пожар в колектор на бул. „България“ в столицата, през който минават силови и комуникационни кабели.", "date": "2017.12.29", "title": "Възстановен е нормалният ритъм на работа в Столичната здравноосигурителна каса"}
{"url": "http://www.focus-news.net/news/2017/12/29/2471835/kremal-otnosheniyata-mezhdu-rusiya-i-sasht-sa-edno-ot-glavnite-razocharovaniya-tazi-godina.html", "text": "Говорителят на Кремъл Дмитрий Песков заяви, че според него състоянието на двустранните отношения между Русия и САЩ може да се отчете като едно от големите разочарования на 2017 г., предава ТАСС. Песков е направил становището си в отговор на репортерски въпрос в петък. \r\nГоворителят добави още, че позицията на Белия дом спрямо Русия „не може да събуди нищо друго освен съжаление“. Песков напомни, че президентът на страната Владимир Путин многократно е изразявал своята готовност да изгради приятелски отношения с всички световни държави, включително САЩ и страните от Западна Европа. „Тангото обаче трябва да се танцува от двама“, отбеляза Песков.  : Цанко Цолов", "date": "2017.12.29", "title": "Кремъл: Отношенията между Русия и САЩ са едно от главните разочарования тази година"}
{"url": "http://www.focus-news.net/news/2017/12/29/2471836/inzh-miroslav-yotov-damtn-po-vreme-na-praznitsite-sa-izvarsheni-303-proverki-na-pirotehnicheski-izdeliya-ot-koito-sa-otkriti-samo-25-nesaotvetstvashti-na-iziskvaniyata.html", "text": "По време на празниците са извършени 303 проверки на пиротехнически изделия, от които са открити само 25, несъответстващи на изискванията. Това каза главният директор на ГД „Контрол на пазара“ към Държавна агенция за метрологичен и технически надзор (ДАМТН) инж. Мирослав Йотов на брифинг за предприетите мерки във връзка с предстоящите новогодишни празници, предаде репортер на Агенция „Фокус“. „Както миналата година, така и сега ДАМТН съвместно със служба КОС извършваме проверки на пиротехническите изделия във връзка с празниците, когато се наблюдава най-засилено тяхното търсене. Имаме заповеди за спиране на разпространението на 3 вида фойерверки, които са били с нарушена опаковка“, каза още инж. Йотов и уточни, че проверката е показала спад на нарушенията в сравнение с миналата година. \r\n„Факт, който е потвърден и от изказването на лекарите от „Пирогов“, е, че по коледните празници не е имало инциденти, свързани с употребата на фойерверки. Считаме, че с нашата работа и превенцията, която оказваме всяка година, потребителите вече имат изградена правилна култура за тяхната употреба. Но не трябва да се забравя, че не трябва да се купуват пиротехнически изделия от нерегламентирани места“, каза още той и уточни, че всички обекти, които продават пиротехника, трябва да имат разрешение от служба КОС.\r\nЦветилена СИМЕОНОВА", "date": "2017.12.29", "title": "Инж. Мирослав Йотов, ДАМТН: По време на празниците са извършени 303 проверки на пиротехнически изделия, от които са открити само 25, несъответстващи на изискванията"}
{"url": "http://www.focus-news.net/news/2017/12/29/2471837/afp-petima-sa-ranenite-sled-neuspeshniya-opit-za-ataka-sreshtu-tsarkva-v-egipet.html", "text": "Петима души са ранени след неуспешния опит за атака срещу църква в египетската провинция Хелуан, съобщава AFP. Въоръженият мъж се е опитал да влезе в християнския храм, като преди това е открил огън срещу пазачите на сградата, ранявайки петима от тях. Малко след това нападателят е бил убит от служител на полицията. \r\nСнимка на убития е публикувана на интернет страницата на държавния египетски вестник. На нея се вижда брадат мъж носещ патрондаш с голям брой амуниции, както и немалко боеприпаси разпилени по улицата. \r\nВсе още никоя организация не е поела отговорност за организирането на атаката, но в последните няколко години от местното подразделение на „Ислямска държава“ са организирали множество нападения срещу християнското малцинство, припомня агенцията.: Цанко Цолов", "date": "2017.12.29", "title": "AFP: Петима са ранените след неуспешния опит за атака срещу църква в Египет"}
{"url": "http://www.focus-news.net/news/2017/12/29/2471838/nsi-prez-mesets-oktomvri-2017-g-spryamo-septemvri-narastva-proizvodstvoto-na-tvardi-goriva-s-13.html", "text": "През месец октомври 2017 г. спрямо септември нараства производството на твърди горива с 13% до 3 406 хил. т. Това сочи статистика на Националния статистически институт (НСИ). Увеличило се е още производството на: безоловен бензин - с 0.7% до 154 хил. т и електроенергия - с 0.2% до 3 416 ГВтч.\r\nНамалява производството на:\r\n- дизелово гориво - с 6.3% до 236 хил. т;\r\n- природен газ - с 25.0% до 3 млн. м3.\r\nПрез октомври 2017 г. спрямо същия месец на предходната година нараства производството на:\r\n- пропан-бутанови смеси - с 11.1%. \r\nНамалява производството на:\r\n- твърди горива - с 3.5%;\r\n- безоловен бензин - с 6.7%;\r\n- дизелово гориво - с 12.9%; \r\n- природен газ - с 62.5%;\r\n- електроенергия - с 6.4%.\r\nПрез октомври 2017 г. спрямо септември 2017 г. нарастват доставките на:\r\n- твърди горива - с 12.7% до 3 485 хил. т;\r\n- пропан-бутанови смеси - с 2.3% до 45 хил. т;\r\n- дизелово гориво - с 1.4% до 211 хил. т;  \r\n- природен газ - с 33.3% до 248 млн. м3;\r\n- електроенергия - с 9.7% до 2 760 ГВтч. \r\nНамаляват доставките на:\r\n- безоловен бензин - с 33.9% до 37 хил. т.\r\n През октомври 2017 г. спрямо същия месец на предходната година нарастват доставките на:\r\n- пропан-бутанови смеси - със 7.1%;\r\n- дизелово гориво - със 17.9%; \r\n- електроенергия - с 0.4%.\r\nНамаляват доставките на:\r\n- твърди горива - с 3.7%;\r\n- безоловен бензин - със 17.8%; \r\n- природен газ - с 9.2%.", "date": "2017.12.29", "title": "НСИ: През месец октомври 2017 г. спрямо септември нараства производството на твърди горива с 13%"}
{"url": "http://www.focus-news.net/news/2017/12/29/2471839/blagoevgrad-dazhd-vali-v-grada-patnite-nastilki-sa-mokri-i-hlazgavi.html", "text": "Слаб дъжд вали в Благоевград, пътните настилки са мокри и хлъзгави, предаде репортер на Радио „Фокус“ – Пирин. На места в общината има и лека мъгла, която намалява видимостта по пътищата. В останалата част от областта също има превалявани от дъжд. Към момента трафикът в града и региона е с обичайната натовареност за петъчен ден, като няма данни за образували се колони от автомобили или задръствания.\r\nЛивия НИНОВА", "date": "2017.12.29", "title": "Благоевград: Дъжд вали в града, пътните настилки са мокри и хлъзгави"}
{"url": "http://www.focus-news.net/news/2017/12/29/2471840/globite-po-nakazatelni-postanovleniya-i-fishove-za-narusheniya-na-zakona-za-dvizhenieto-po-patishtata-se-plashtat-po-edna-smetka-ot-1-yanuari-2018-g.html", "text": "Глобите по наказателни постановления и фишове за нарушения на Закона за движението по пътищата се плащат по една сметка от 1 януари 2018 г. Това съобщиха от пресцентъра на МВР. Главна дирекция „Национална полиция“ уведомява всички граждани, представители на фирми, организации, банки и други доставчици на платежни услуги, че от 1 януари 2018 г. плащането на глоби по наказателни постановления и по фишове (със серия, различна от серия „К“ и „Г“) за нарушения на Закона за движението по пътищата се извършва САМО ПО СМЕТКА, администрирана от Главна дирекция „Национална полиция“, със следното съдържание: \r\nБанка: „Сибанк“ ЕАД – офис „Тунджа“ \r\nBIC: BUIB BGSF \r\nIBAN: BG41 BUIB 9888 3122 9441 01 \r\nВАЖНО! Считано от 31 декември 2017 г. се закриват администрираните от Главна дирекция „Национална полиция“ сметки: \r\nIBAN: BG32 BUIB 9888 3322 9441 01 – за наказателни постановления \r\nIBAN: BG59 BUIB 9888 3322 9441 00 – за фишове (със серия, различна от серия „К“ и „Г“) \r\nГлобите по електронни фишове (със серия „К“) за нарушения на Закона за движението по пътищата се плащат (както досега) по транзитна сметка на името на Фонд за безопасност на движението, администрирана от Дирекция „Планиране и управление на бюджета“ – МВР, със следното съдържание: \r\nБанка: Българска народна банка \r\nBIC: BNBG BGSD \r\nIBAN: BG64 BNBG 9661 3100 1477 01 \r\nГлобите по наказателни постановления и по електронни фишове (със серия „Г“) за нарушения на Кодекса за застраховането се плащат (както досега) по сметка на името на Гаранционен фонд със следното съдържание: \r\nБанка: „Сибанк“ ЕАД \r\nBIC: BUIB BGSF \r\nIBAN: BG56 BUIB 9888 1092 0526 00 \r\nАко наказателното постановление, фишът или електронният фиш са издадени през предходна година и на документа е изписана различна банкова сметка, глобата се плаща по съответната актуална сметка, посочена по-горе. \r\nПри попълването на бланката за плащане на глобата най-важните данни за наказателния документ са: серията (за фишове и електронни фишове), номерът, размерът на глобата (70% от размера на глобата се дължи само за електронен фиш, платен в 14-дневен срок от датата на получаването му), трите имена (името на фирмата) на ЗАДЪЛЖЕНОТО ЛИЦЕ по наказателния документ и неговото ЕГН (ЛНЧ, ЕИК по Булстат). Повече информация за най-често срещаните грешки при попълване на платежен документ и указания за правилното въвеждане на данни може да намерите в интернет страницата на МВР .\r\nГлобите може да бъдат заплатени: \r\n- чрез портала за електронни административни услуги на МВР на електронен адрес: \r\nhttps://e-uslugi.mvr.bg/ESP.Web.Portal/KATActs/ActService/Index \r\n- по банков път или \r\n- чрез пощенски запис.", "date": "2017.12.29", "title": "Глобите по наказателни постановления и фишове за нарушения на Закона за движението по пътищата се плащат по една сметка от 1 януари 2018 г."}
{"url": "http://www.focus-news.net/news/2017/12/29/2471841/blagoevgrad-s-praznichna-programa-na-ploshtad-georgi-izmirliev-shte-bade-posreshtnata-novata-godina.html", "text": "Жителите и гостите на града ще посрещнат заедно Новата 2018 година на площад „Георги Измирлиев“ под откритото небе. Това съобщиха от пресцентъра на Община Благоевград. В празничната програма, организирана от Община Благоевград са подготвени много изненади и музикални подаръци. Те ще бъдат отправени от изявени певци и танцьори от Пиринския край. Сцената в празничната нощ ще бъде разположена пред входа на зала „22 септември“. Участие в новогодишната програма ще вземат Лъчезар Кацарски, Павлина Теова, Иван Гоцев, Елена Валеова, Стоян Джельов. За празничното настроение на жителите и гостите на Благоевград ще се погрижат още  Надя Андонова, Димана Боянова, Стойка Германова, Иван Радев, Милена Пищолска, Мариана Манолева. Специално участие в празненството ще вземат и децата от музикална академия „Престо“, които ще изпълнят световно известни рок парчета. Водещ на програмата ще бъде Бранимир Митов, а за всички гости ще има положителни емоции и изненади.", "date": "2017.12.29", "title": "Благоевград: С празнична програма на площад „Георги Измирлиев“ ще бъде посрещната Новата година"}
{"url": "http://www.focus-news.net/news/2017/12/29/2471842/tass-turtsiya-podpisa-okonchatelniya-variant-na-sporazumenieto-za-zakupuvaneto-na-sistemi-s-400-ot-rusiya.html", "text": "Русия и Турция са подписали споразумението по закупуването от страна на Анкара на руски противовъздушни системи S-400, съобщава ТАСС, като се позовава на информация от турски телевизионен канал. Двете страни са положили подписи и върху сделката за отпускане на руски заем на Турция, предназначен за частично финансиране на сделката за закупуване на новите ПВО системи. Кредитът ще бъде отпуснат в рубли а не в долари, припомня още агенцията. Подписването е станало в петък, 29 декември, в Анкара, малко след като руските представители са пристигнали в турската столица. Очаква се първите доставки да бъдат извършени през 2020 г.: Цанко Цолов", "date": "2017.12.29", "title": "ТАСС: Турция подписа окончателния вариант на споразумението за закупуването на системи S-400 от Русия"}
{"url": "http://www.focus-news.net/news/2017/12/29/2471843/nsi-obshtiyat-indeks-na-tsenite-na-proizvoditel-prez-noemvri-2017-g-narastva-s-06-spryamo-predhodniya-mesets.html", "text": "Общият индекс на цените на производител през ноември 2017 г. нараства с 0.6% спрямо предходния месец. Това сочи статистика на Националния статистически институт (НСИ). По-високи цени са регистрирани в преработващата промишленост - с 0.9%, в добивната промишленост е отчетено намаление - с 1.5%, a при производството и разпределението на електрическа и топлоенергия и газ не се наблюдава промяна. \r\nПо-съществено увеличение на цените в преработващата промишленост се наблюдава при производството на тютюневи изделия - с 1.9%, и при обработката на кожи и производството на изделия от обработени кожи без косъм - с 0.8%, а намаление е регистрирано при производството, некласифицирано другаде, и при ремонта и инсталирането на машини и оборудване - по 0.8%, както и при производството на изделия от други неметални минерални суровини - с 0.4%.\r\nОбщият индекс на цените на производител през ноември 2017 г. нараства с 5.7% в сравнение със същия месец на 2016 година. Увеличение на цените е отчетено при производството и разпределението на електрическа и топлоенергия и газ - с 9.9%, при преработващата промишленост - с 4.5%, и в добивната промишленост - с 3.8%.\r\nВ преработващата промишленост по-съществено увеличение на цените се наблюдава при производството на основни метали - с 11.3%, при производството на дървен материал и изделия от него, без мебели - със 7.3%, както и при производството на хартия, картон и изделия от хартия и картон - с 5.1%, а намаление е регистрирано при производството на компютърна техника, електронни и оптични продукти, и при производството на превозни средства, без автомобили - по 2.3%.\r\nИндексът на цените на производител на вътрешния пазар през ноември 2017 г. нараства с 0.5% спрямо предходния месец. Увеличение на цените е отчетено в преработващата промишленост - с 0.7%, в добивната промишленост - с 0.6%, и при производството и разпределението на електрическа и топлоенергия и газ - с 0.1%.\r\nВ преработващата промишленост увеличение на цените спрямо предходния месец се наблюдава при производството на тютюневи изделия - с 2.7%, и при производството на химични продукти - с 1.5%, а намаление е отчетено при производството на основни метали - с 1.1%, и при ремонта и инсталирането на машини и оборудване - с 0.9%.\r\nИндексът на цените на производител на вътрешния пазар през ноември 2017 г. нараства с 5.8% в сравнение със същия месец на 2016 година. Увеличение на цените е регистрирано при производството и разпределението на електрическа и топлоенергия и газ - с 10.1%, в добивната промишленост - с 9.1%, и в преработващата промишленост - с 3.1%. \r\nПо-високи цени в преработващата промишленост спрямо ноември 2016 г. са отчетени при производството на основни метали - със 7.3%, при производството на дървен материал и изделия от него, без мебели - с 6.4%, и при производството на електрически съоръжения - с 4.8%. Намаление на цените се наблюдава при производството на компютърна техника, електронни и оптични продукти - с 0.6%, и при производството на изделия от други неметални минерални суровини - с 0.3%.\r\nИндексът на цените на производител на международния пазар през ноември 2017 г. се увеличава с 0.8% в сравнение с предходния месец.\r\nВ преработващата промишленост е отчетено нарастване на цените с 1.1%. По-съществено увеличение се наблюдава при производството на хартия, картон и изделия от хартия и картон - с 1.8%, при производството на дървен материал и изделия от него, без мебели - с 1.3%, и при обработката на кожи и производството на изделия от обработени кожи без косъм - с 0.9%, а намаление е отчетено при производството, некласифицирано другаде - с 1.2%.\r\nИндексът на цените на производител на международния пазар през ноември 2017 г. нараства с 5.7% в сравнение със същия месец на 2016 година.\r\nВ преработващата промишленост увеличението на цените е с 6.1%. По-високи цени са отчетени при производството на хартия, картон и изделия от хартия и картон - с 13.8%, и при производството на основни метали - с 12.3%. Намаление на цените се наблюдава при  производството на превозни средства, без автомобили - с 3.3%, при производството на компютърна техника, електронни и оптични продукти - с 3.2%, и при производството на химични продукти - с 2.3%.", "date": "2017.12.29", "title": "НСИ: Общият индекс на цените на производител през ноември 2017 г. нараства с 0.6% спрямо предходния месец"}
{"url": "http://www.focus-news.net/news/2017/12/29/2471844/sofiya-vazstanoveno-e-dvizhenieto-po-pat--822-ihtiman-samokov-pri-mestnostta-ushit.html", "text": "Възстановено е движението по път III-822 Ихтиман – Самоков при местността Ушите. Това съобщиха от пресцентъра на Агенция \"Пътна инфраструктура\".", "date": "2017.12.29", "title": "София: Възстановено е движението по път III-822 Ихтиман – Самоков при местността Ушит"}
{"url": "http://www.focus-news.net/news/2017/12/29/2471845/nad-600-mln-lv-ot-operativna-programa-regioni-v-rastezh-se-vlagat-za-povishavane-na-energiynata-efektivnost-na-obshtestveni-i-mnogofamilni-sgradi.html", "text": "Над 600 млн. лв. са отделени в рамките на Оперативна програма „Региони в растеж“ 2014 – 2020 г. за подобряване енергийната ефективност в обществени и многофамилни жилищни сгради в страната. По този начин даваме възможност те да бъдат по-екологични от гледна точна на енергопотребление и за спестяване на средствата, които бихме давали като разходи за отопление, а това дава възможност за нови инвестиции. Това коментира днес заместник-министърът на регионалното развитие и благоустройството Деница Николова при посещението си в Сандански, където присъства на откриването на реновираната със средства от оперативната програма сграда на общината, съобщиха от пресцентъра на МРРБ. Ползите от всички наши проекти за енергийна ефективност са много, но най-важното в този е, че повишаваме качеството на услугата към гражданите чрез обслужване на едно гише и по-добра достъпност до всичко необходимо за тяхното ежедневие като услуга от общината, подчерта тя. \r\nЗаместник-министърът обърна внимание, че градът има възможност да се превърне в един от основните центрове на растеж в Югозападна България. Това ще се случи не само с осъществяваните по програмата проекти на обща стойност над 9 млн. лв., но и заради строителството на участъка Кресна – Сандански на АМ „Струма“, което се очаква да завърши предсрочно до края на следващата година, обясни тя. Всички дейности за обособяване индустриална зона в рамките на територията на града ще доведат до нов облик на района и ще дадат възможност за повече работни места, по-добра икономическа активност и за по-добро качество на живот хората в него, каза още Деница Николова. \r\nПроект „Енергийна ефективност на административна сграда - Общинска администрация Сандански, община Сандански“ е на обща стойност 487 539,20 лв., от които 475 539,20 лв. са безвъзмездна финансова помощ. След обновителните дейности сградата е с подобрено техническото състояние, намалени са разходите за енергия, постигнато е по-високо ниво на енергийна ефективност и „животът“ й е удължен. На откриването й присъстваха също кметът Кирил Котев и областният управител на Благоевград Бисер Михайлов.", "date": "2017.12.29", "title": "Над 600 млн. лв. от Оперативна програма „Региони в растеж“ се влагат за повишаване на енергийната ефективност на обществени и многофамилни сгради"}
{"url": "http://www.focus-news.net/news/2017/12/29/2471846/reuters-trima-dushi-sa-ubiti-sled-atakata-sreshtu-egipetskata-tsarkva-spored-mestni-medii.html", "text": "Трима души са убити след като в петък въоръжен мъж се опита да нападне църква в египетската провинция Хелуан, съобщава Reuters, като се позовава на информация от местни медии, цитиращи вътрешното министерство на страната. Не ясно обаче дали посоченият брой включва и нападателя, който е бил застрелян от полицията. Според държавната агенция MENA в организираната атака е бил замесен повече от един човек, полицията е започнала издирване на съучастник на убития. Според държавна телевизия поне един от загиналите е полицай. Агенция \"Фокус\" припомня: По рано бе съобщено за петима ранени но нито един загинал. : Цанко Цолов", "date": "2017.12.29", "title": "Reuters: Трима души са убити след атаката срещу египетската църква, според местни медии"}
{"url": "http://www.focus-news.net/news/2017/12/29/2471847/veliko-tarnovo-okolo-3-000-leva-sa-otkradnati-ot-benzinostantsiya-v-dolna-oryahovitsa.html", "text": "Грабеж на пари от бензиностанция в Долна Оряховица, разследват горнооряховски криминалисти. Това съобщиха от ОДМВР – Велико Търново. Престъплението е извършено малко след полунощ. По данни на служителката, тя е била нападнат в гръб от маскиран мъж, който я избутал в санитарното помещение и я съборил на земята. След това жената видяла, че от основното помещение, бягайки се отдалечават двама души. След като се съвзела от шока забелязала, че от касата липсва дневния оборот, в размер на около 3000 лв. На мястото незабавно са били изпратени екипи на полицията. Извършен е оглед. По случая е започнато досъдебно производство.", "date": "2017.12.29", "title": "Велико Търново: Около 3 000 лева са откраднати от бензиностанция в Долна Оряховица"}
{"url": "http://www.focus-news.net/news/2017/12/29/2471848/petar-paunov-kmet-na-obshtina-kyustendil-prez-2017-g-varvyahme-v-pravilnata-posoka-i-mislya-che-postignatoto-zasluzhava-polozhitelna-otsenka.html", "text": "През 2017 година вървяхме в правилната посока. Това каза в интервю за Радио „Фокус” – Кюстендил кметът на Община Кюстендил Петър Паунов. „За съжаление не можем да бъдем доволни от темповете, но при липсата на реална децентрализация в страната ни, мисля че постигнатото заслужава положителна оценка”, каза Петър Паунов. По думите му водещото предизвикателство за годината е било преодоляването на негативните тенденции в миграцията. ”Затова ние въведохме серии от мерки, които подкрепят и родителите, и младите хора. Към момента има забавяне на темповете, но ние се надяваме съвсем скоро, търсим обратен тренд, положителен приток към град Кюстендил. Затова са необходими сериозни стъпки в икономиката, които без солидна държавна подкрепа на този етап, обаче, са немислими в който и да е регион”, каза Петър Паунов. По думите му част от мерките са били свързани със стимулите за млади хора, програмата инвитро, която работи, безплатните детски градини, дори намаляването на таксите за дечица, които са в неравностойно положение под една или друга форма. В тази графа попадат и младежките тестове – ежегодните. Общината работи и с инвеститорите за промени в образователната система, които от своя страна да дава шансове на младите хора, да работят и живеят в Кюстендил.\r\nВенцеслав ИЛЧЕВ", "date": "2017.12.29", "title": "Петър Паунов, кмет на Община Кюстендил: През 2017 г. вървяхме в правилната посока и мисля че постигнатото заслужава положителна оценка"}
{"url": "http://www.focus-news.net/news/2017/12/29/2471849/nsi-prez-mesets-dekemvri-obshtiyat-pokazatel-na-biznes-klimata-se-ponizhava-s-16-punkta-spryamo-noemvri.html", "text": "През декември 2017 г. общият показател на бизнес климата се понижава с 1.6 пункта спрямо ноември. Това сочи статистика на Националния статистически институт (НСИ). По-неблагоприятен бизнес климат е регистриран в промишлеността, строителството и сектора на услугите, докато в търговията на дребно запазва приблизително равнището си от предходния месец.\r\nСъставният показател „бизнес климат в промишлеността“ намалява с 1.9 пункта, което се дължи на по-резервираните очаквания на промишлените предприемачи за бизнес състоянието на предприятията през следващите шест месеца. Анкетата отчита намаление и на осигуреността на производството с поръчки от чужбина, което е съпроводено и с понижени очаквания за дейността на предприятията през следващите три месеца.\r\nНесигурната икономическа среда и недостигът на работна сила остават основните пречки за развитието на бизнеса в сектора, като през декември вторият фактор бележи нов дългосрочен максимум (31.4%) от 2003 г. насам.\r\nПо отношение на продажните цени в промишлеността преобладаващите очаквания на мениджърите са те да останат без промяна през следващите три месеца.\r\nПрез декември съставният показател „бизнес климат в строителството“ спада с 3.5 пункта в резултат на по-неблагоприятните оценки и очаквания на строителните предприемачи за бизнес състоянието на предприятията. Според тях получените нови поръчки през последния месец намаляват, като и прогнозите им за дейността през следващите три месеца са песимистични.\r\nОсновните фактори, затрудняващи предприятията, продължават да са несигурната икономическа среда, конкуренцията в бранша и недостигът на работна сила, като анкетата отчита отслабване на негативното влияние на първите два фактора.\r\nОтносно продажните цени в строителството по-голяма част от мениджърите очакват запазване на тяхното равнище през следващите три месеца.\r\nСъставният показател „бизнес климат в търговията на дребно“ запазва приблизително нивото си от ноември. Оценките на търговците на дребно за настоящото бизнес състояние на предприятията и прогнозите им за развитието на техния бизнес през следващите шест месеца остават благоприятни. Относно обема на продажбите и поръчките към доставчиците през следващите три месеца обаче очакванията им се влошават.\r\nОсновният проблем за дейността в сектора отново е свързан с конкуренцията в бранша. На второ и трето място са недостатъчното търсене и несигурната икономическа среда, макар че през последния месец се наблюдава намаление на неблагоприятното им въздействие.\r\nПо отношение на продажните цени очакванията на търговците са за известно увеличение през следващите три месеца.\r\nПрез декември съставният показател „бизнес климат в сектора на услугите“ се понижава с 0.9 пункта главно поради изместване на очакванията на мениджърите за бизнес състоянието на предприятията през следващите шест месеца от „по-добро“ към запазване на „същото“. По отношение на настоящото и очакваното търсене на услуги мненията им са по-резервирани.\r\nНай-сериозните затруднения за развитието на бизнеса продължават да са свързани с конкуренцията в бранша и несигурната икономическа среда.\r\nПо-голяма част от мениджърите предвиждат продажните цени в сектора да останат без промяна през следващите три месеца.", "date": "2017.12.29", "title": "НСИ: През месец декември общият показател на бизнес климата се понижава с 1.6 пункта спрямо ноември"}
{"url": "http://www.focus-news.net/news/2017/12/29/2471850/shumen-57-godishen-mazh-ot-selo-bozveliysko-e-postradal-pri-intsident-mezhdu-karutsa-i-lek-avtomobil-do-selo-stoyan-mihaylovski.html", "text": "Малко преди 21.00 часа снощи бил получен сигнал за възникнал пътен инцидент близо до село Стоян Михайловски. Това съобщиха от ОДМВР - Шумен. Към мястото на произшествието бил пратен автопатрулен екип от полицейското управление в  Нови пазар. Изяснено било, че водач на лек автомобил Опел Вектра с шуменска регистрация се движил в посока към село Стоян Михайловски. Загубил контрол над автомобила и се блъснал в движещия се пред него водач на неосветена конска каруца. От удара пострадал водачът на превозното средство с животинска тяга. В МБАЛ е откаран М.Е. на 57 г. от село Бозвелийско. След преглед му била установена дифузна черепно-мозъчна травма и фрактура на костни частици. Взета му е кръвна проба за лабораторно изследване, настанен е за лечение в болничното заведение. Водачът на опела е с инициали Т.Д. на 40 г. от село Крива река е тестван за алкохол, наличие не е установено. Започнато е досъдебно производство.", "date": "2017.12.29", "title": "Шумен: 57-годишен мъж от село Бозвелийско е пострадал при инцидент между каруца и лек автомобил до село Стоян Михайловски"}
{"url": "http://www.focus-news.net/news/2017/12/29/2471851/afp-saobshtava-se-za-chetvarti-zaginal-sled-atakata-v-egipet.html", "text": "Египетска държавна телевизия съобщава за общо четирима убити след като въоръжен мъж нападна в петък християнска църква в египетската провинция Хелуан, предава AFP. Един от загиналите е полицай, други петима души са ранени. Нападателят е бил застрелян малко след началото на атаката. Властите обаче разкриха, че издирват вероятен съучастник, който е избягал по време на престрелката. \r\nЕгипет засили мерките за сигурност след като през ноември над 300 души бяха убити при нападение, извършено от „Ислямска държава“ срещу църква, по време на неделна литургия. Египетският президент Абдел Фатах ас Сиси разпореди разполагането на хиляди допълнително войници по ключови места в страната.  : Цанко Цолов", "date": "2017.12.29", "title": "AFP: Съобщава се за четвърти загинал след атаката в Египет"}
{"url": "http://www.focus-news.net/news/2017/12/29/2471852/petar-paunov-kmet-na-obshtina-kyustendil-problemat-s-bitovite-otpadatsi-shte-se-prenese-i-v-sledvashtata-godina.html", "text": "Проблемът с битовите отпадъци ще се пренесе и в следващата година. Това каза в интервю за Радио „Фокус” – Кюстендил кметът на Община Кюстендил Петър Паунов. По думите му относно битовите отпадъци и обявеното частично бедствено положение заради наводнението от река Бистрица, институциите са работили много добре. „Друг е въпросът, че някой поема ангажименти и затваря сметища без да обезпечава финансово процеса. Това е абсолютно непосилно за Община Кюстендил, да поеме издръжката на евентуално транспортиране и депониране на други места. От друга страна държавата е категорична, че ще плаща санкции, поела е ангажимент. До този етап не са ни известни компесаторни механизми. Ние съвсем колегиално работим и нашите проекти отдавна са готови за претоварна станция”, каза Петър Паунов. По думите му тази година е предоставена възможност да се кандидатства, но реално движението на проекта далеч не е с темповете, които трябва да се случват. Целта е да има претоварна площадка със сепарираща инсталация и с компостираща инсталация, за да може да бъде решен голяма част от отпадъка. „Тези проблеми ще бъдат пренесени и през следващата година, но се надявам, че наистина държавата, въпреки многобройните си ангажименти покрай европредседателството, ще покаже отговорност и лице и към общините и към своето сърце, а това са именно регионите”, каза Петър Паунов.\r\nВенцеслав ИЛЧЕВ", "date": "2017.12.29", "title": "Петър Паунов, кмет на Община Кюстендил: Проблемът с битовите отпадъци ще се пренесе и в следващата година"}
{"url": "http://www.focus-news.net/news/2017/12/29/2471853/pravitelstvoto-odobri-dopalnitelni-razhodi-po-byudzheta-na-ministerstvoto-na-otbranata.html", "text": "Министерският съвет одобри допълнителни разходи и трансфери за 2017 г. в размер на 53,4 млн. лв. Това съобщиха от правителствената информационна служба. Основната част от средствата са за осигуряване на дейности в областта на отбраната. По бюджета на Министерството на отбраната се отпускат 23 млн. лв., от които за поддръжка на хардуера на комуникационните, информационните и навигационните системи на летища на Военновъздушните сили – 20 млн. лв., за строително-ремонтни дейности – 2 млн. лв. и за реконструкция на административната сграда на служба „Военна информация“ – 1 млн. лв. Средствата за ВВС се осигуряват за сметка на предвидените за осигуряване на летателната годност на самолетите МиГ-29 – процедура, която беше спряна поради обжалване от трета страна.\r\nЗа ремонтни дейности в държавните висши военни училища чрез бюджета на Министерството на отбрана се трансферират 28 млн. лв. От тях за ВА „Г. С. Раковски“ се отпускат 7 млн. лв., за НВУ „Васил Левски“ – 16 млн. лв., и за ВВМУ „Н. Й. Вапцаров“ – 5 млн. лв. \r\nПредвидени са и средства за рехабилитация на общинската пътна мрежа на община Елин Пелин на стойност 1 млн. лв. Такава сума е одобрена и за възстановяване и рехабилитация на улици в гр. Златарица и в с. Горско ново село. На община Аксаково се предоставят 400 000 лв. за придобиване на последните три етажа от административната сграда на кметството.\r\nПостановлението на Министерския съвет е прието неприсъствено на 22 декември.", "date": "2017.12.29", "title": "Правителството одобри допълнителни разходи по бюджета на Министерството на отбраната"}
{"url": "http://www.focus-news.net/news/2017/12/29/2471854/pregled-na-mezhdunarodnite-novini-do-13-chasa-agentsiya-fokus.html", "text": "Египетска държавна телевизия съобщава за общо четирима убити след като въоръжен мъж нападна в петък християнска църква в египетската провинция Хелуан. Един от загиналите е полицай, други петима души са ранени. Нападателят е бил застрелян малко след началото на атаката. Властите обаче разкриха, че издирват вероятен съучастник, който е избягал по време на престрелката. \r\nЕгипет засили мерките за сигурност след като през ноември над 300 души бяха убити при нападение, извършено от „Ислямска държава“ срещу църква, по време на неделна литургия. Египетският президент Абдел Фатах ас Сиси разпореди разполагането на хиляди допълнително войници по ключови места в страната.  \r\n*** Русия и Турция са подписали споразумението по закупуването от страна на Анкара на руски противовъздушни системи S-400. Двете страни са положили подписи и върху сделката за отпускане на руски заем на Турция, предназначен за частично финансиране на сделката за закупуване на новите ПВО системи. Кредитът ще бъде отпуснат в рубли а не в долари, припомня още агенцията. Подписването е станало в петък, 29 декември, в Анкара, малко след като руските представители са пристигнали в турската столица. Очаква се първите доставки да бъдат извършени през 2020 г.\r\n*** Външното министерство на Китай опроверга в петък обвиненията, според които Пекин доставя нефт на Северна Корея въпреки наложните международни икономически санкции.  \r\nПо думите на говорителя на ведомството, „скорошните съобщения относно тази ситуация се разминават с фактите“. Китайското правителство не би позволило на „своите граждани или компании да се замесят в каквито и да е да действия“, които нарушават резолюциите на ООН. \r\nПо-рано в петък властите в Сеул задържаха хонконгски кораб, който според тях е извършвал незаконни доставки на нефт за Северна Корея в края на октомври. По-рано южнокорейско издание излезе с информация за поне 30 случая на нарушаване на санкциите по отношение на Пхенян от страна на Китай за периода от октомври до декември. Американският държавен глава Доналд Тръмп отбеляза, че китайското правителство е хванато \"с нацапани с кръв ръце\". \r\n\"Не смятам, че да се вдига врява в медиите допринася за взаимното сътрудничество и доверие\" отбеляза още говорителят. \r\n*** Поне 75 души са задържани в Турция заради подозрение за връзки с „Ислямска държава“, според данни на полицията. Рано сутринта в петък, 29 декември, органите на реда за извършили няколко операции в Анкара, по време на които са арестувани 29 души, други 46 са задържани в Истанбул. По данни на пожелал анонимност служител на полицията, част от арестуваните са планирали терористична атака по време на новогодишните тържества. Общо 43 от задържаните са чуждестранни граждани.\r\n*** Автобус се блъсна в спирка в северозападната част на Москва, съобщават от центъра по бедствия и аварии на руската столица. В резултат на произшествието трима души са ранени, няма загинали. Пострадалите са настанени в болница със средни телесни повреди и без опасност за живота. \r\nНа мястото са пристигнали екипи на полицията. По предварителни данни, автомобил се блъснал в автобуса, вследствие на което е последвал удара в спирката на градския транспорт.\r\nСпоред източници от полицията обаче, шофьорът на автобуса се е опитал да избегне удар с друг автомобил, заради което е изгубил контрол върху превозното средство. \r\n*** В петък, 29 декември, предстои да бъде извършена регистрацията на кандидатите, желаещи да вземат участие в президентските избори в Кипър, насрочени за началото на 2018 г. \r\nОчаква се общо девет кандидати да заявят желание за участие в насрочения за 28 януари вот. Всеки от тях трябва да плати такса в размер на две хиляди евро и представи 101 граждански подписа. Един от подписалите трябва е предложил кандидатурата а останалите 100 да са изразили подкрепата си. \r\nПри нужда ще бъда организиран втори тур на изборите на четвърти февруари.  \r\nРегистрацията ще се състои от 09:00 до 12:00 часа местно време в столицата Никозия. \r\n*** Русия е успяла да възстанови връзката със изстреляния по-рано спътник „Ангосат“, според официално съобщение от фирмата собственик на съоръжението. Според представител на Ракетната космическа корпорация „Енергия“ „от спътника е получен сигнал, който показва, че всички негови системи са изправни и работят“. \r\nПо предварителни данни, причината за липсата на сигнали от спътника, който бе изтрелян на 26 декември, е повреда в захранването. \r\n„Ангосат-1“ е първият изкуствен спътник на Ангола, построен от Ракетната космическа корпорация „Енергия“ и поддържан от компанията „Ангосат“. \r\n*** Поне 12 души, включително едно дете, са загинали вследствие на пожар, разразил се в нюйоркския северен квартал Бронкс. По данни на кмета на американския град още четирима души са ранени и се намират в критично състояние. \r\nВ съобщение публикувано в социалната мрежа „Туитър“ градоначалникът Бил де Блазио отбеляза, че инцидента е „най-лошата трагедия в последния четвърт век“ заради големия брой на загиналите. Други 12 души са били спасени от екипите на пожарната. Огънят е избухнал на първия етаж на сградата и бързо се е разпространил. Причините за инцидента все още се изясняват. \r\n***", "date": "2017.12.29", "title": "Преглед на международните новини до 13 часа (Агенция \"Фокус\")"}
{"url": "http://www.focus-news.net/news/2017/12/29/2471855/miroslav-stoyanov-odmvr-pazardzhik-badete-osobeno-vnimatelni-pri-boraveneto-s-pirotehnicheski-izdeliya.html", "text": "По повод предстоящите Новогодишни празници всички трябва да са особено внимателни при боравенето с пиротехнически изделия. Това каза за Радио „Фокус“ – Пазарджик говорителят на ОДМВР Мирослав Стоянов. Той уточни, че много от пиротехническите средства – пиратки, фойерверки и други подобни, са пожароопасни и не трябва да се хвърлят безразборно от прозорци и тераси, тъй като това може да доведе до възникване на пожари в стопански постройки, съседни тераси, горими навеси и други, а също така и до нараняване на хора. „При употребата  на пиротехнически средства и украса на елхите е необходимо елхите да се поставят на безопасно разстояние от пердета и други горими материали. Използваните електрически гирлянди и лампички не трябва да са самоделно направени. Същите не бива да се оставят включени без надзор. Родителският контрол е задължителен при палене на свещи и бенгалски огън по елхата и на други места. Необходимо е да се разясни на децата опасността от детската игра с огън Оставянето на деца без надзор сами в жилищата, а още повече заключени е опасно. Не допускайте деца да употребяват пиратки, римски свещи, ракети и други пиротехнически изделия. Фойерверки, бенгалски огън и други пиротехнически средства да не се хвърлят безразборно. Те са предназначени за използване на открити и безопасни места“, коментира Стоянов. Той добави, че и складираните горими вещи и леснозапалими течности на тераси крият опасност за възникване на пожари от попадане на фойерверки, сигнални ракети, незагасени цигари и други небрежни действия.\r\nВаня НИКОЛОВА", "date": "2017.12.29", "title": "Мирослав Стоянов, ОДМВР - Пазарджик: Бъдете особено внимателни при боравенето с пиротехнически изделия"}
{"url": "http://www.focus-news.net/news/2017/12/29/2471856/liderat-na-bsp-korneliya-ninova-prez-2017-g-pg-na-bsp-za-balgariya-otstoyavashe-poetite-angazhimenti.html", "text": "„Ръководството на парламентарната група на \"БСП за България\" изготви отчета  за 2017 г. Удовлетворени сме от свършената работа. Годината беше различна и интересна. Тя започна с встъпването на Румен Радев и Илияна Йотова в президентската институция - една сериозна промяна за България. Премина през удвояване на подкрепата за нас и увеличаване на депутатите от 38 на 80. Завърши с победа в битката ни срещу забраната за лечение с нови лекарства. Между тези събития БСП отстояваше поетите ангажименти в предизборната кампания”. Това написа председателят на НС на БСП Корнелия Нинова във Фейсбук, съобщиха от пресцентъра на НС на БСП. Тя припомня, че ПГ на „БСП за България” е внесла 30 законопроекта в защита правата на работници, малък и среден бизнес, хора с увреждания, пенсионери, български производители, млади семейства. „Изразихме позиции по важни за живота на хората въпроси в 41 изказвания от името на парламентарната ни група. Контролирахме управляващите чрез 651 зададени въпроси и 48 питания”, пише още лидерът на левицата. Нинова добавя, че целият отчет за свършеното ще бъде представен от всеки депутат в избирателния му район в следващите дни. „Пред нас стои новата 2018 г. с редица нерешени проблеми\", отбелязва председателят на БСП.\r\n„Днес обсъдихме приоритетите си за следващата сесия на НС. Безспорно здравеопазването е един от тях, както и бедността и доходите, особено на фона на задаващо се ново увеличение за цените на газ и вода. Уточнихме и мотивите на вот на недоверие към правителството на Бойко Борисов за корупция, който ще бъде внесен на 17.01.18 г.”, добавя още тя. Корнелия Нинова, пише още, че европредседателството е важно за България, но то не може да бъде спирачка за борбата с корупцията. Тя заявява, че статията на \"Гардиън\", в която се посочва, че най-корумпираната държава поема председателството, трябва да притеснява всеки един от политиците, защото става въпрос за образа на България. „По-притеснени обаче трябва да сме от това, че бедността и корупцията са двете страни на една монета. Няма как да се борим с бедността, ако не се справим с корупцията. Вместо правителството да си затваря очите пред този факт и да призовава шест месеца да си мълчим, за да не се излагаме пред чужденците, по-добре да потърси начин за решаване на тези проблеми и чрез председателството”, категорична е Нинова. Председателят на БСП заявява, че могат да бъдат намерени решения за намаляване на бедността и неравенствата, за общи мерки за борба с корупцията и истинска, а не имитация на съдебна реформа.", "date": "2017.12.29", "title": "Лидерът на БСП Корнелия Нинова: През 2017 г. ПГ на \"БСП за България\" отстояваше поетите ангажименти"}
{"url": "http://www.focus-news.net/news/2017/12/29/2471857/tass-tri-raketi-sa-izstrelyani-ot-rayona-na-ivitsata-gaza-v-posoka-izrael.html", "text": "Три ракети са изстреляни в петък от района на Ивицата Газа към територията на Израел, съобщава ТАСС, като се позовава на съобщение от пресцентъра на израелската армия. \r\nСъгласно разпространените данни, устройствата са били изстреляни от южната част на Ивицата, като две от тях са били прихванати и свалени от израелските противовъздушни системи, не е дадена информация относно третата ракета. Не се съобщава за нанесени щети или пострадали. Руската агенция припомня, че през декември бе регистрирано изстрелването на общо около 30 ракети от Ивицата Газа срещу Израел.: Цанко Цолов", "date": "2017.12.29", "title": "ТАСС: Три ракети са изстреляни от района на Ивицата Газа в посока Израел"}
{"url": "http://www.focus-news.net/news/2017/12/29/2471858/smolyan-s-praznichna-programa-na-plbalgariya-shte-bade-posreshtnata-novata-2018-g.html", "text": "Кметът на Смолян Николай Мелемов кани гражданите и гостите на града на 31 декември от 22.30 часа на народно веселие „Честита Нова 2018 г.”, което ще се проведе на пл.”България” – Амфитеатъра. Това съобщиха от пресцентъра на Община Смолян. В празничната новогодишна програма за настроението ще се погрижи оркестър „Рожен” с ръководител гайдарят Петър Янев. Водещ ще бъде примата на лакърдиите Веселина Бабаджанкова.\r\nС чаша червено вино и новогодишна заря жителите и гостите на града ще посрещнат Новата 2018 г. На видеостена в 23.55 часа ще бъде излъчено и новогодишното приветствие на президента Румен Радев. Минути след настъпването на 2018 г. приветствие ще отправи и кметът Николай Мелемов. След това новогодишната програма ще продължи с любими родопски песни и хора, лакърдии и благопожелания около запаления огън.\r\n„Заповядайте да изпратим заедно тази година и да посрещнем с много настроение и веселие една по-здрава и по-успешна 2018 Нова година!“, се казва още в поканата на кмета Смолян.", "date": "2017.12.29", "title": "Смолян: С празнична програма на пл.”България” ще бъде посрещната Новата 2018 г."}
{"url": "http://www.focus-news.net/news/2017/12/29/2471859/ombudsmanat-maya-manolova-dade-start-na-kampaniya-za-podkrepa-na-detsa-s-edin-roditel.html", "text": "Омбудсманът Мая Манолова ще отправи предложение до Министерски съвет за промени в две наредби, които да защитят правата на децата, останали с един родител. Тя ще подготви текстове, свързани с условията за получаване на наследствена пенсия от деца с починал родител, както и за получаването на училищни стипендии от сираци. Това съобщиха от пресофис на омбудсмана.\r\nТова стана ясно днес на среща в институцията, където Мая Манолова даде старт на кампанията за защита правата на децата, останали с един родител. Поводът бе гневното писмо до Дядо Коледа, което изпрати Златина Хаджипанайотова – самотна майка на три деца, която потърси съдействие от омбудсмана за осигуряване на постоянна персонална помощ за деца, останали с един родител.\r\n„На първо място ще искаме да отпадне изискването за осигурителен стаж на починалия родител за получаване на наследствена пенсия, ако той е на възраст до 25 г. Държавата и институциите наказват деца за чужда вина – за това, че някой не се е осигурявал или е бил в невъзможност да го направи. Ще настояваме и за намаляване на изискуемия стаж на починалия родител, ако е на по-висока възраст“, заяви Мая Манолова. Тя ще предложи и промяна в наредбата за пенсиите и за осигурителния стаж, с която да отпадне изискването за месечен доход, който да не надхвърля 75 лв., за да може детето, останало с един родител, да получава персонална пенсия. Друго изменение, което ще бъде предложено от обществения защитник, е в наредбата за получаването на училищни стипендии. В момента от финансова подкрепа, предвидена за полусираци, не могат да се възползват деца в начален и долен курс. \r\nОще в началото на следващата година омбудсманът ще организира национална кръгла маса, на която ще бъдат поканени всички отговорни институции, за да се обсъдят законодателните промени в подкрепа на децата сираци.\r\nНа срещата присъстваха родители в сходна ситуация, представители на Министерство на труда и социалната политика, Агенцията за социално подпомагане, Националния осигурителен институт, Комисията за защита от дискриминация, Държавната агенция за закрила на детето, неправителствени организации и др.", "date": "2017.12.29", "title": "Омбудсманът Мая Манолова даде старт на кампания за подкрепа на деца с един родител"}
{"url": "http://www.focus-news.net/news/2017/12/29/2471860/plovdiv-muzikalnoto-sabitie-novogodishen-bal-v-operata-shte-se-provede-v-grada-za-chetvarti-poreden-pat.html", "text": "Музикалното събитие „Новогодишен бал в операта“ ще се проведе в Пловдив днес. Това съобщиха за Радио „Фокус“ – Пловдив организаторите от Държавна опера – Пловдив. Музикалната програма ще започне в 18.30 часа, като за четвърта поредна година всички пространства в Дом на културата „Борис Христов” ще бъдат изпълнени с любимата музика на три поколения, като кулминацията ще е съвместният концерт на оркестъра на Опера – Пловдив с групата „Фондацията”. Началото на „Новогодишен бал в операта“ ще поставят камерни изпълнения на солистите на Операта в Пловдив Марк Фаулър, Евгения Ралчева, Евгений Арабаджиев, Светлана Иванова и други. След тях присъстващите ще имат възможността да чуят „Биг Бенд Пловдив” със суинг и евъргрийни.\r\nВ 19.30 часа публиката ще бъде поканена в Голямата зала на Дома на културата „Борис Христов“, където ще се състои концертът на група „Фондацията“. Организаторите съобщиха още, че следващият Бал в операта ще бъде за Първа пролет с песните на Стефан Вълдобрев и групата „Обичайните заподозрени”. Песните ще бъдат изпълнени за първи път в нов аранжимент за симфоничен оркестър.\r\nТони МИХАЙЛОВ", "date": "2017.12.29", "title": "Пловдив: Музикалното събитие „Новогодишен бал в операта“ ще се проведе в града за четвърти пореден път"}
{"url": "http://www.focus-news.net/news/2017/12/29/2471861/zhivko-todorov-kmet-na-stara-zagora-izminalata-godina-ne-beshe-leka-no-napravihme-mnogo-neshta.html", "text": "Резултатите от изминалата 2017 г. и бъдещите планове на Общината коментира днес на среща с журналисти кметът на Стара Загора Живко Тодоров. Това съобщиха от пресцентъра на Община Стара Загора. Заедно с него бяха и зам.-кметовете Красимира Чахова и Янчо Калоянов, секретарят на Общината Делян Иванов и председателят на Общинския съвет Таньо Брайков. „Изминалата година не беше лека, направихме много неща, имахме проблем със съдебни дела, които надявам се ще приключат успешно за Общината“, каза Тодоров. Той обобщи, че кампанията „Стара Загора – Европейски град на спорта 2017“ е преминала успешно и градът е готов да бъде домакин на големи спортни прояви. По думите му имиджът на Стара Загора като спортен град се е повишил неимоверно. Успехи са постигнати и в културния живот, както и в подобряване на инфраструктурата. Според кмета започнатите проекти имат от една страна положителен ефект, добър за всички граждани, но и отрицателен, свързан с неудобствата, които се създават при реализацията им. „През 2018 г. ще има сериозно неудобство за гражданите, за което предварително се извиняваме“, каза още Живко Тодоров. Той съобщи, че догодина започва ремонта на моста над бул. „Славянски“, продължава обновяването на парк „Митрополит Методий Кусев“, както и на пешеходната зона в центъра на областния град. „Ще бъде упражняван сериозен контрол отстрана на Общината, за да не се допусне некачествено изпълнение“, заяви кметът. През следващата година предстои отварянето на Дом „Литературна Стара Загора“,  ще се ремонтира и дареният от Мария Жекова имот в центъра, закритата лекоатлетическа писта и залата в бившия Синдикален дом. Ще бъде обновена детска градина №2, продължава реализация на дейностите по Оперативна програма „Региони в растеж“. Приключила е обществената поръчка за продължението на парк „Артилерийски“ и на ул. „Христо Ботев“. Скоро ще има и проект за обновяването на Руския пазар.\r\nЖивко Тодоров благодари на журналистите за критичния им поглед, чрез който са се решавали проблеми  в Общината.\r\nКато най-голямото предизвикателство през изминалата година кметът посочи съдебните дела около проекта за ремонтите в кв. „Железник“, а като най-голяма награда определи  признанието на хората от Стара Загора.\r\nСекретарят на Община Стара Загора Делян Иванов обяви, че от следващата година ще бъдат облекчени над 50% от административните услуги за гражданите.  Те са свързани с издаваните от Общината документи, основната част са свързани със строителството. Ще бъде създаден електронен регистър с досиета на новите сгради, ще има и съкратени срокове за издаване на документи в областите екология и обществен ред, общинска собственост, стопанска политика, туризъм, спорт и младежки дейности.", "date": "2017.12.29", "title": "Живко Тодоров, кмет на Стара Загора: Изминалата година не беше лека, но направихме много неща"}
{"url": "http://www.focus-news.net/news/2017/12/29/2471862/albanian-daily-news-albanskiyat-premier-obvini-opozitsiyata-v-opit-da-zabavi-protsesa-na-evrointegratsiyata.html", "text": "Министър-председателят на Албания Еди Рама обвини опозицията, че се опитва да забави процеса на евроинтеграцията на страната, съобщава албанското издание Albanian Daily News. \r\nПо думите на премиера, „опозицията си играе с огъня и това го казвам символично, тъй като на него ще бъде обръщано внимание и в бъдеще.“ Според него, \"недоволството на опозицията срещу съдебната реформа и опитите за нейния бойкот…, както и превръщането на законния избор на Главен прокурор в изкуствена криза са проблеми за интеграцията на страната“, отбеляза още Рама по време на пресконференция в петък. Агенция „Фокус“ припомня: По-рано през декември опозицията в Албания бойкотира избора на Главен прокурор, който да проведе съдебна реформа. Според опозиционерите, човекът заемащ тази длъжност трябва да се избере от специална независима комисия, а не да бъде назначен от Парламента, какъвто бе конкретния случай. : Цанко Цолов", "date": "2017.12.29", "title": "Albanian Daily News: Албанският премиер обвини опозицията в опит да забави процеса на евроинтеграцията"}
{"url": "http://www.focus-news.net/news/2017/12/29/2471863/ot-2-yanuari-2018-g-bnb-puska-v-obrashtenie-srebarnata-vazpomenatelna-moneta-za-balgarskoto-predsedatelstvo-na-saveta-na-es.html", "text": "От 2 януари 2018 г. Българската народна банка пуска в обращение сребърна възпоменателна монета с нанесено частично позлатяване на тема \"Българско председателство на Съвета на Европейския съюз, 2018 г.\". Тя ще се продава на касите на БНБ и „Дружество за касови услуги“ в София, Бургас, Варна, Плевен, Пловдив за 66 (шестдесет и шест) лева. Това съобщиха от пресцентъра на БНБ.", "date": "2017.12.29", "title": "От 2 януари 2018 г. БНБ пуска в обращение сребърната възпоменателна монета за Българското председателство на Съвета на ЕС"}
{"url": "http://www.focus-news.net/news/2017/12/29/2471864/sliven-zasilen-shte-bade-politseyskiyat-kontrol-v-oblastta-po-povod-novogodishnite-praznitsi.html", "text": "Създадена е организация с цел пътна безопасност и недопускане нарушаването на обществения ред. Това съобщиха от пресцентъра на ОДМВР - Сливен. Празничните дни в края на годината са свързани с мерки и контрол, касаещи опазване на обществения ред, пътната безопасност и недопускане на инциденти при масово събиране на хора по време на новогодишните тържества.  Предвидени са специализирани полицейски операции за контрол на питейните и увеселителните заведенията, за начина на охрана и осъществяване на пропускателния режим в заведенията; спазването на определения капацитет, работно време и режим на работа; пожарната и аварийна обезопасеност на обектите; спазване режима за допускане на малолетни и непълнолетни посетители и на забраните за продажба на алкохол на малолетни,  непълнолетни лица и на лица във видимо нетрезво състояние и за недопускане на  посетители с оръжие. \r\nЗасилени проверки ще има в районите на заведения и на входно-изходните участъци в градовете и малките населени места за водачи, употребили алкохол. Ще се следи за спазване на скоростните  режими и състоянието на автомобилите за движение при зимни условия. \r\nЗасилено присъствие на екипи на „Пътна полиция” ще има в първия и последния ден от новогодишните празници, когато се очаква трафикът да бъде засилен. Предвидени са екипи на автомагистрала „Тракия”, по главените и второстепенни пътища в областта.  Контрол ще се осъществява и на входно-изходните пътни участъци в малките населени места, като ще се проверява главно за употреба на алкохол и упойващи вещества. Ще се следи за спазване на ограниченията, въведени от Агенция „Пътна инфраструктура”, за движението на товарни автомобили в дните 29 декември – 1 януари.\r\nЗвената за контрол на общоопасните средства продължават да извършват проверки в търговските обекти за недопускане продажбата на пиротехнически изделия, без съответните разрешения, в нестандартни опаковки, без сертификат за качество, издаден от производителя или непридружени от инструкции за употреба на български език.  Особено строго ще бъдат наказвани лица, които съхраняват  или употребяват оръжие и пиротехнически изделия (включително самоделни),  в нарушение на Закона за контрол над взривните вещества, огнестрелните оръжия и боеприпасите. Припомняме на гражданите, че законът изрично забранява хвърлянето и възпламеняването на бомбички, пиратки и други гърмящи пожароопасни стоки на обществени места -  училища, църкви, базари, дискотеки, заведения за развлечение и хранене, обществен транспорт -  включително и в новогодишната нощ.   \r\nВсички публични мероприятия в празничните дни  ще бъдат охранявани от полицейски служители. \r\nГражданите също могат да допринесат за спокойствието и сигурността през изпълнените с празнични събития последни дни от  годината. Не са необходими особени усилия, достатъчно е да проявяват предпазливост,  предвидливост и бдителност, за да избегнат рисковете от кражби на пари, ценности и имущество, като от жилищата, така и от личните автомобили.", "date": "2017.12.29", "title": "Сливен: Засилен ще бъде полицейският контрол в областта по повод новогодишните празници"}
{"url": "http://www.focus-news.net/news/2017/12/29/2471865/petar-paunov-kmet-na-obshtina-kyustendil-ima-polozhitelna-tendentsiya-v-oblastta-na-turizma-rastat-na-noshtuvkite-e-nad-20.html", "text": "Има положителна тенденция в областта на туризма в Кюстендил. Това каза в интервю за Радио „Фокус” – Кюстендил кметът на Община Кюстендил Петър Паунов. По думите му през годината е започнала реализацията на няколко проекта, финансирани със средства от Европейския съюз. По-голямата част от тях са приключили, има и на финалния етап. „Ние нямаме навика да говорим много за положителните неща, които сме направили, по-скоро търсим проблемите и тяхното решение. Останалото може да се види - училищата, които се ремонтираха и санираха, както и ремонтните работи в централна градска част и подобрената инфраструктура. Това вече е в миналото. За нас има предизвикателства. Ако някой трябва да му се наслаждава на това, това са нашите съграждани и гостите на Кюстендил”, каза Петър Паунов. По думите му положителна е тенденция в туризма, има ръст, който е близо 20% в нощувките, което е положително. „И недостатъчно, но не можем да не го приемем с благодарност, и затова работим по програмата за вероучение. Вече са отпечатани пособия за пети клас, това е много важно. Да върнем децата при Бог, за да можем всички да се върнем там, където е истината”, каза Петър Паунов.\r\nВенцеслав ИЛЧЕВ", "date": "2017.12.29", "title": "Петър Паунов, кмет на Община Кюстендил: Има положителна тенденция в областта на туризма, ръстът на нощувките е над 20 %"}
{"url": "http://www.focus-news.net/news/2017/12/29/2471866/afp-broyat-na-zhertvite-sled-atakata-v-egipet-se-uvelichi-do-devet-dushi.html", "text": "Броят на жертвите след атаката срещу църква в египетската провинция Хелуан достигна девет души, съобщава египетското министерство на здравеопазването, предава AFP. Десетата жертва е нападателят, който е прострелян и убит в разигралата се между него и охранителите на храма престрелка. Неговият съучастник е намерен и арестуван. Агенция „Фокус“ припомня: По-рано в петък бе съобщено за четирима загинали и петима ранени след като въоръжен мъж нападна християнска църква, разположена южно от столицата Кайро. Петимата ранени са били част от охранителите на храма. : Цанко Цолов", "date": "2017.12.29", "title": "AFP: Броят на жертвите след атаката в Египет се увеличи до девет души"}
{"url": "http://www.focus-news.net/news/2017/12/29/2471867/plovdiv-23-bebeta-sa-se-rodili-v-oblastta-po-vreme-na-kolednite-praznitsi.html", "text": "23 бебета са се родили в Пловдивска област по време на коледните празници – в периода от 24 до 27 декември. Това сочи справка в Информационната система на ражданията на Министерство на здравеопазването. Данните показват още, че областта е на първо място по брой на новородени в трите дни на Коледа. В Бургаско са се родили 9 бебета, в Софийско и Пернишко – по 8, в Благоевградско – 4, в Пазарджишко, Ловешко, Габровско и Кюстендилско – по 3, а в областите Стара Загора и Плевен – по 2 новородени. По едно бебе е проплакало във Варненско и Кърджалийско, а в останалите 14 области не са регистрирани новородени по коледните празници.\r\nЗа същият период на 2016 година родените бебета в Пловдивска област са били двойно повече – 41, а рекордьор тогава е столицата София със 110 новородени.", "date": "2017.12.29", "title": "Пловдив: 23 бебета са се родили в областта по време на коледните празници"}
{"url": "http://www.focus-news.net/news/2017/12/29/2471868/komisar-tihomir-totev-rdpbzn-varna-ako-ima-neobhodimoto-vnimanie-ot-strana-na-grazhdanite-shtetite-ot-pozhari-v-otoplitelni-uredi-biha-namaleli-znachitelno.html", "text": "Всеки сезон има своята специфика. През лятото най-чести са пожарите в сухи треви  или т. нар. полски пожари, а през зимата са характерни пожарите в отоплителни уреди. Това каза в интервю за Радио „Фокус“ – Варна комисар Тихомир Тотев, директор на Регионална дирекция „Пожарна безопасност и защита на населението“ във Варна. „Вече има такива пожари, най-често се палят комините на жилищните сгради. Всяка година напомняме за необходимите мерки преди сезона. Палят се непочистени комини и за момента това са  преобладаващите пожари“, добави комисар Тотев. По думите му другите пожари, които са характерни за зимния сезон, са частично запалване на покривни конструкции в резултат отново на неизмазани комини или неправилно монтиране на отоплителни уреди близо до горивни конструктивни елементи – греди на покрива или дървени облицовки и ламперии. „Призовавам гражданите да спазват инструкциите на завода производител и да не използват самоделни отоплителни уреди в жилищата си“, добави комисар Тотев. Той отбеляза, че характерно за областта тази година е завишаване на пожарите, причинени от газови бутилки. „Има какво да се желае от страна на ползвателите на такива бутилки за отопление. Също трябва да бъдат проверени, да се ползват стандартни маркучи, накрайници и вентили. Ако има необходимото внимание от страна на гражданите, значително биха намалили и щетите от пожари в отоплителни уреди“, заяви комисар Тихомир Тотев.\r\nМарияна ВАЛЕНТИНОВА", "date": "2017.12.29", "title": "Комисар Тихомир Тотев, РДПБЗН – Варна: Ако има необходимото внимание от страна на гражданите, щетите от пожари в отоплителни уреди биха намалели значително"}
{"url": "http://www.focus-news.net/news/2017/12/29/2471869/plovdiv-86-godishna-zhena-e-blasnata-na-peshehodna-pateka-ot-avtobus-na-gradskiya-transport.html", "text": "Възрастна жена е в болница след пътен инцидент вчера. Сигналът е получен около 13.45 часа. Това съобщиха от ОДМВР - Пловдив. На кръстовището между бул. “Съединение” и ул. “Недялка Шилева” в Пловдив автобус от градския транспорт предприел ляв завой, отнел предимството и блъснал пресичаща на пешеходна пътека 86-годишна пенсионерка. Пострадалата е оставена под лекарско наблюдение. Шофьорът на моторното превозно средство е тестван с дрегер за алкохол, резултатът е отрицателен. Катастрофата е отработена по административен ред от служители на сектор “Пътна полиция”.", "date": "2017.12.29", "title": "Пловдив: 86-годишна жена е блъсната на пешеходна пътека от автобус на градския транспорт"}
{"url": "http://www.focus-news.net/news/2017/12/29/2471870/interfaks-ochevidtsi-saobshtavat-za-dim-po-edna-ot-liniite-na-metroto-v-sankt-peterburg.html", "text": "Очевидци са съобщили за странен дим между две от станциите по синята линия на метрото в Санкт Петербург, предава Интерфакс. Според данните двете спирки са „Горковская“ и „Невский проспект“. В съобщение за агенцията властите са разкрили, че и двете метростанции временно са закрити докато районът не се проветри. По предварителни данни причината е разгорял се във вентилационната система на метрото огън. Той е загасен, като причината за запалването му все още не е известна. : Цанко Цолов", "date": "2017.12.29", "title": "Интерфакс: Очевидци съобщават за дим по една от линиите на метрото в Санкт Петербург"}
{"url": "http://www.focus-news.net/news/2017/12/29/2471871/galateya-popova-tryabva-da-ima-oshte-mnogo-initsiativi-kato-balgarskata-koleda-i-da-se-obrashta-vnimanie-na-detsata-s-problemi-ezhednevno.html", "text": "Трябва да има още много инициативи като „Българската Коледа“ и да се обръща внимание на  децата с проблеми ежедневно. Това каза за Агенция „Фокус“ Галатея Попова от Варна – майка на 17-годишно дете с диагноза Детска церебрална парализа и Ретинопатия на недоносеното, подпомогнато от кампанията „Българската Коледа“.\r\n„За четвърта поредна година се възползваме от инициативата, като средствата от нея използваме за рехабилитация. Сумата, която получаваме, ни стига за малка част от рехабилитацията, но пак ни е от голяма помощ. Кандидатствали сме и за зрителни увреждания, но за това средства не са ни отпускали, тъй като просто при нас няма какво да се направи – каквото е могло, се е направило, когато детето беше на 45 дни и оттам нататък няма никакво развитие“, каза още майката.\r\nТя обясни, че съжалява, че не е кандидатствала за „Българската Коледа“ по-рано. „Но си мислех, че на нас никой няма да ни помогне, защото със съпруга ми сме свикнали да се борим сами. Обаче като виждах по празниците, че се афишира, че инициативата е помогнала на много деца и има много родители, които са благодарни, реших в крайна сметка и аз да се пробвам. И още първия път ми отпуснаха помощ“, обясни Попова.\r\nЦветилена СИМЕОНОВА", "date": "2017.12.29", "title": "Галатея Попова: Трябва да има още много инициативи като „Българската Коледа“ и да се обръща внимание на  децата с проблеми ежедневно"}
{"url": "http://www.focus-news.net/news/2017/12/29/2471872/blagoevgrad-ogranicheno-e-dvizhenieto-prez-prohod-predel-za-avtomobili-nad-12-t-za-snegopochistvane.html", "text": "Ограничено е движението през проход Предел за МПС над 12 т за снегопочистване. Това съобщиха от пресцентъра на Агенция \"Пътна инфраструктура\".", "date": "2017.12.29", "title": "Благоевград: Ограничено е движението през проход Предел за автомобили над 12 т за снегопочистване"}
{"url": "http://www.focus-news.net/news/2017/12/29/2471873/shumen-samodelen-pistolet-e-izzet-pri-proverka-na-lek-avtomobil-v-kaspichan.html", "text": "Незаконно притежавано самоделно оръжие е намерено по време на извършена проверка в гр. Каспичан. Това съобщиха от пресцентъра на МВР. Около 11.00 часа вчера на ул. “Мадарски конник“ в града за проверка бил спрян водач на лек автомобил „Мерцедес Ц 180“ с добричка регистрация. По време на проверката в багажното отделение на автомобила бил открит пистолет с гилза в него. Извършен е оглед, а оръжието е иззето. Започнато е досъдебно производство.", "date": "2017.12.29", "title": "Шумен: Самоделен пистолет е иззет при проверка на лек автомобил в Каспичан"}
{"url": "http://www.focus-news.net/news/2017/12/29/2471874/mariya-georgieva-za-treta-poredna-godina-kampaniyata-balgarskata-koleda-pomaga-za-rehabilitatsiyata-na-deteto-mi.html", "text": "За трета поредна година кампанията „Българската Коледа“ помага за рехабилитацията на детето ми. Това каза за Агенция „Фокус“ Мария Георгиева от Перник – майка на 10-годишно дете с диагноза Детска церебрална парализа, хидроцефалия, епилепсия и сколиоза, подпомогнато от кампанията „Българската Коледа“.\r\n„Детето ми е с множество заболявания – първо се появи менингита, после хидроцефалията и след това дойдоха Детската церебрална парализа и епилепсията. Необходими са ни много повече средства от тези, с които разполагаме, но правим каквото можем“, каза тя и уточни, че тази година „Българската Коледа“ е подпомогнала с 1000 лв., които ще бъдат използвани за процедури, за които тя води детето си в София. \r\n„Докато имах възможност, сама плащах процедурите, но след това докторът ни посъветва да кандидатстваме за „Българската Коледа“. Дано инициативата се запази за по-дълго време и да успява да помага на повече болни дечица, защото, за съжаление, има много такива“, обясни майката.\r\nЦветилена СИМЕОНОВА", "date": "2017.12.29", "title": "Maрия Георгиева: За трета поредна година кампанията „Българската Коледа“ помага за рехабилитацията на детето ми"}
{"url": "http://www.focus-news.net/news/2017/12/29/2471875/ataka-sreshtu-tsarkva-v-egipet-zavarshi-s-devet-zhertvi-i-ubit-napadatel-obzor.html", "text": "Атака срещу църква, разположена на юг от египетската столица Кайро, завърши с девет жертви и убит нападател. В петък, 29 декември, въоръжен мъж се е приближил към християнска църква разположена в областта Хелуан, най-вероятно с намерението да влезе в храма и започне да стреля по намиращите се вътре хора. Той обаче е спрян от охранителите на сградата след което започва престрелка. Вследствие петима охранители са ранени и загиват от раните си, още четирима души са убити. Полицията успява на свой ред да рани смъртоносно нападателя. Снимка на убития е публикувана на интернет страницата на държавния египетски вестник. На нея се вижда брадат мъж носещ патрондаш с голям брой амуниции, както и немалко боеприпаси разпилени по улицата. Все още никоя организация не е поела отговорност за организирането на атаката, но в последните няколко години от местното подразделение на „Ислямска държава“ са организирали множество нападения срещу християнското малцинство. Властите съобщиха, че нападателят най-вероятно е имал съучастник, който е избягал след началото на престрелката. След кратко търсене полицията е успяла да намери и арестува заподозрения като съучастник. \r\nЕгипет засили мерките за сигурност след като през ноември над 300 души бяха убити при нападение, извършено от „Ислямска държава“ срещу църква, по време на неделна литургия. Египетският президент Абдел Фатах ас Сиси разпореди хиляди войници да се включат в охраната на ключови места в страната. Засилени са мерките за сигурност най-вече около християнски храмове, туристически дестинации и държавни институции.  : Цанко Цолов", "date": "2017.12.29", "title": "Атака срещу църква в Египет завърши с девет жертви и убит нападател (ОБЗОР)"}
{"url": "http://www.focus-news.net/news/2017/12/29/2471876/plovdiv-maksimalen-broy-politseyski-ekipi-shte-sledi-za-osiguryavane-na-obshtestveniya-red-i-bezopasnost-v-oblastta-v-novogodishnata-nosht.html", "text": "Полицията в Пловдив предприема мерки за осигуряване на обществения ред и безопасност на движението в новогодишната нощ, съобщиха за Радио „Фокус“ – Пловдив от Областната дирекция на МВР. Тогава ще бъде ангажиран максимален брой полицейски екипи както по основните пътни артерии, така и в жилищните квартали и на местата, където се очаква по-голямо струпване на хора. Водачите на автомобили ще бъдат подлагани на проверки за употреба на алкохол, наркотични или други упойващи вещества. За осигуряване на обществения ред и спокойствието на гражданите и недопускане на инциденти, от служители на ОДМВР – Пловдив са извършени проверки в лицензираните търговски обекти за продажба на пиротехнически изделия.\r\nПредвидени са специализирани полицейски операции за контрол на питейните и увеселителните заведения, за начина на охрана и осъществяване на пропускателния режим в заведенията, също за спазването на определения капацитет, работно време и режим на работа, пожарната и аварийна безопасност на обектите. Ще се следи също за спазване режима за допускане на малолетни и непълнолетни посетители и на забраните за продажба на алкохол на такива лица. Засилени проверки ще има в районите на заведения и на входно-изходните участъци в градовете и малките населени места за водачи, употребили алкохол.\r\nВсички публични мероприятия в празничните дни ще бъдат охранявани от полицейски служители.\r\nТони МИХАЙЛОВ", "date": "2017.12.29", "title": "Пловдив: Максимален брой полицейски екипи ще следи за осигуряване на обществения ред и безопасност в областта в новогодишната нощ"}
{"url": "http://www.focus-news.net/news/2017/12/29/2471877/blagoevgrad-bogata-programa-e-podgotvila-obshtina-petrich-za-posreshtane-na-novata-2018-godina.html", "text": "Богата програма е подготвила Община Петрич за новогодишната нощ. Това каза за Радио „Фокус“ - Пирин заместник-кметът на Община Петрич по хуманитарни дейности Илияна Попова. Събитията на 31 декември ще започнат в 23.30 часа на централният градски площад. „Ще има много музика, традиционни хора и изненади, така че очаквам всички съграждани и гости – да посрещнем заедно новата 2018 година. В първите часове на новата година традиционно ще се проведат и кукерските игри „Станчинари 2018“, каза още Илияна Попова. Тя добави, че на 5 януари предстои и голямата церемония на Общината по награждаване на „Спортист на годината“.\r\nЛивия НИНОВА", "date": "2017.12.29", "title": "Благоевград: Богата програма е подготвила Община Петрич за посрещане на новата 2018 година"}
{"url": "http://www.focus-news.net/news/2017/12/29/2471878/yambol-obshtinata-organizira-praznichno-tarzhestvo-s-uchastieto-na-orkestar-hadzhii-v-novogodishnata-nosht.html", "text": "Община Ямбол организира празнично тържество с участието на оркестър „Хаджии“ в новогодишната нощ, съобщиха от пресцентъра на Общината. „Много празнично настроение очаква ямболлии в новогодишната нощ. Отброяването на дванадесетия час за посрещането на новата година е един от най-емоционалните моменти за всеки. Нека го споделим с близки и приятели на празничното тържество, организирано от Община Ямбол на централния площад в града“, призовават от Общината. \r\nПищна заря, шампанско и тракийски ритми ще спомогнат за доброто настроение в празничната нощ. В 23.30 часа започва концерт на ямболския духов оркестър. Веднага след празничното приветствие на кмета Георги Славов, в първите минути от новата година започва концертът на формация „Хаджии“. Специално за участието си в Ямбол музикантите са подготвили програма от любими мелодии от тракийската фолклорна област.", "date": "2017.12.29", "title": "Ямбол: Общината организира празнично тържество с участието на оркестър „Хаджии“ в новогодишната нощ"}
{"url": "http://www.focus-news.net/news/2017/12/29/2471879/sofiya-ot-1-yanuari-2018-g-se-promenyat-eksperimentalno-marshrutite-na-avtobusni-linii-58-i-59.html", "text": "Считано от 1 януари 2018 год. до 30 юни 2018 год. „Център за градска мобилност\" - ЕАД експериментално ще въведе следните промени в експлоатацията на основни линии от масовия градски транспорт. Това съобщиха от пресцентъра на Столична община. Промените ще бъдат въведени, както следва:автобусна линия №27 с удължен маршрут: от бул. „Рожен“ през пътен възел „Надежда“ до кръстовището с ул. „Скопие“ и бул. „Кн. Мария Луиза“, продължава по южния локал на бул. „Кн. Мария Луиза“, надясно по бул. „Ген. Николай Г. Столетов“, надясно по ул. „Подполковник Калитин“, надясно по ул. „Скопие“, по бул. „Рожен“ и по маршрута си, двупосочно;автобусна линия № 384 с променен маршрут:\r\n- от летище „София Терминал 2“, ул. „Продан Таракчиев“, бул. „Христофор Колумб“, наляво по бул. „Проф. Цветан Лазаров“, надясно по бул. „Копенхаген“, наляво по ул. „Обиколна“ и по маршрута до обръщалото в ж.к. „Дружба 2“;\r\n- в посока летище „София Терминал 2“ от обръщалото в ж.к. „Дружба 2“, по ул. „Обиколна“, надясно по бул. „Копенхаген“, наляво по бул. „Проф. Цветан Лазаров“, надясно по ул. „Илия Бешков“, наляво по ул. „Кап. Димитър Списаревски“, надясно по бул. „Христофор Колумб“ и по маршрута до Летище „София Терминал 2“.автобусна линия № 184 – чрез разделяне на автобусна линия № 84, съответно:\r\n- линия № 184 с маршрут: от ул. “Ген. Гурко” по маршрута на автобусна линия № 84 до кръстовище бул. “Христофор Колумб” – ул. “Мими Балканска”, наляво по ул. “Мими Балканска” и бул. “Брюксел” до летище „София Терминал 1“, обратно по бул. “Брюксел”, ул. “Мими Балканска”, ул. “Продан Таракчиев”, летище „София Терминал 2“, обратно по маршрута до кръстовище ул. “Продан Таракчиев” - бул. “Христофор Колумб” и наляво по бул. “Христофор Колумб” по маршрута на автобусна линия № 84 до ул. “Ген. Гурко”;\r\n- линия № 84 – по действащия маршрут;автобусни линии №№ 111 и 260  – с променен маршрут (само в посока бул. “Цар Борис III”): от спирка с код 2050 “Ул. Монтевидео”, разположена на бул. “Никола Петков”, автобусите да се движат в локалното платно на булеварда в участъка от ул. “Букет” до изхода от локалното платно срещу ул. “Паскал Тодоров” и по централното пътно платно по маршрутите си, като обслужващата спирка е изместената такава с код 0350 “Бул. Никола Петков” от централното в локалното платно срещу съществуващото положение при осигурена поддръжка на промененото трасе за МГТ при есенно-зимната експлоатация;автобусни линии №№ 58 и 59 – с променен брой коли;автобусни линии №№ 12, 117 и 119 – с променени разписания.\r\nЗа периода на експерименталната промяна ЦГМ ЕАД ще извърши наблюдение и анализ на съществуващото транспортно обслужване чрез засегнатите автобусни линии.", "date": "2017.12.29", "title": "София: От 1 януари 2018 г. се променят експериментално маршрутите на автобусни линии 58 и 59"}
{"url": "http://www.focus-news.net/news/2017/12/29/2471880/tass-katastrofata-v-moskva-pri-koyato-avtobus-se-blasna-v-spirka-e-po-vina-na-drug-shofyor.html", "text": "Катастрофата в Москва, при която автобус се блъсна в спирка на градския транспорт, е причинена от действията на друг шофьор, съобщава ТАСС, като се позовава на съобщение от министерството на транспорта, публикувано на официалната страницата на ведомството в една от социалните мрежи. \r\n„По предварителна информация, ПТП с участието на автобус е станало по вина на друго транспортно средство, имащо лиценз за осъществяване на таксиметрови услуги в московска област“. : Цанко Цолов", "date": "2017.12.29", "title": "ТАСС: Катастрофата в Москва, при която автобус се блъсна в спирка е по вина на друг шофьор"}
{"url": "http://www.focus-news.net/news/2017/12/29/2471881/blagoevgrad-vazstanoveno-e-dvizhenieto-na-tezhkotovarni-avtomobili-nad-12-t-prez-prohoda-predel.html", "text": "Възстановено е движението на тежкотоварни автомобили над 12 т през прохода Предел. Това съобщиха от пресцентъра на Агенция \"Пътна инфраструктура\".", "date": "2017.12.29", "title": "Благоевград: Възстановено е движението на тежкотоварни автомобили над 12 т през прохода Предел"}
{"url": "http://www.focus-news.net/news/2017/12/29/2471882/ivana-mileva-odmvr-varna-nedopustimo-e-targoviyata-s-pirotehnicheski-izdeliya-da-se-izvarshva-na-otkrito.html", "text": "Абсолютно недопустимо е търговията с пиротехнически изделия да се извършва на открито – по базари, сергии и павилиони. Това каза за Радио „Фокус“ – Варна Ивана Милева, говорител на ОДМВР – Варна. „От години празненствата около Нова година се свързват освен с красота и многообразие, и с илюминации от различен вид и с различна сила, гърмежи и празничен пукот. Празничната еуфория предизвиква у много хора желание да изстрелват и хвърлят увеселителни пиротехнически изделия. Подобни „празнични” изяви започват още в първите дни на месец декември. Трябва да се знае, че увеселителните пиротехнически изделия не са невинна играчка, а съдържат взривни вещества или взривна смес от вещества и са поставени под разрешителен режим контролиран от органите на МВР“, заяви Ивана Милева. Тя добави, че фирмите и търговците, съхраняващи и търгуващи с увеселителни пиротехнически изделия, следва да знаят, че за извършване на такава дейност трябва да имат надлежно издадено разрешение от МВР, както и да разполагат със специално проектирани, изградени и узаконени за този вид изделия складове и магазини. „Абсолютно е недопустимо търговията с тези изделия да се извършва на открито – по базари, сергии и павилиони. В складовете и магазините, имащи разрешение за търговия на увеселителни пиротехнически изделия, те се излагат на закрити лавици или под стъклен похлупак. Изделията следва да се съхраняват и продават само в оригиналната заводска опаковка и да бъдат придружени с инструкция за употреба и безопасност на български език“, добави Ивана Милева. Продажбата на видимо повредени пиротехнически изделия е забранена. Те подлежат на незабавно бракуване и унищожаване по съответен ред. Пиротехническите изделия според предназначението и степента на опасност се разделят на Фойерверки, Сценични пиротехнически изделия и Други пиротехнически изделия. За съответната категория има и забрана за продажба -изделията от категория Фойерверки са забранени за продажбата на лица под 12 години, продажбата на изделия от категория Сценични пиротехнически изделия  е забранена на лица под 16 години, а от категория Други – на лица под 18 години.\r\nМарияна ВАЛЕНТИНОВА", "date": "2017.12.29", "title": "Ивана Милева, ОДМВР – Варна: Недопустимо е търговията с пиротехнически изделия да се извършва на открито"}
{"url": "http://www.focus-news.net/news/2017/12/29/2471883/petar-paunov-kmet-na-kyustendil-darzhavata-ni-predostavi-chast-ot-svoyata-kvota-za-deponirane-na-bitovite-otpadatsi-v-depata-v-pernik-i-samokov.html", "text": "Държавата ни предостави част от своята квота за депониране на битовите отпадъци в депата в Перник и Самоков. Това каза пред общинските съветници кметът на Община Кюстендил Петър Паунов, предаде репортер на Радио „Фокус“ – Кюстендил. Кметът отговори на питане, касаещо проблема с депонирането на битовите отпадъци от началото на 2018 година. Според Паунов общината е включена в тези две депа и държавата е задействала своята квота в тях. „Сериозният проблем там е това, че Общината по никакъв начин не може да осигури финансиране за превоз на битовите отпадъци. Не смятам, че Общината има вина за това нещо. Ние своевременно сме работили по съответните проекти“, каза Петър Паунов. По думите му в момента се очаква проектът за изграждане на инсталации за сепариране и компостиране да бъде задействан от началото на следващата година, което да позволи една малка част от събираните неопасни битови отпадъци да бъдат транспортирани до депо. „Предстоят ни сериозни разговори по тази тема“, каза Петър Паунов.\r\nВенцеслав ИЛЧЕВ", "date": "2017.12.29", "title": "Петър Паунов, кмет на Кюстендил: Държавата ни предостави част от своята квота за депониране на битовите отпадъци в депата в Перник и Самоков"}
{"url": "http://www.focus-news.net/news/2017/12/29/2471884/stara-zagora-anonimno-darenie-pristigna-za-kuchetata-ot-obshtinskiya-priyut.html", "text": "Днес в Общинския приют за бездомни кучета в Стара Загора пристигна огромно дарение от Германия. Два контейнера и два палета с общо тегло 1200 кг с необходими храни и вещи за обитателите на приюта пристигнаха с камион на куриерска фирма. Това съобщиха от пресцентъра на Община Стара Загора.\r\nДарението включва храна за кучета и котки под формата на консерви, гранули и лакомства. В пратката се съдържат и легла за кучета, одеяла, кофи, метли и всякакви пособия и консумативи, необходими за работата на приюта.\r\nИзпращачът е анонимен, но всичко ще намери приложение в отглеждането на подслонените там близо 100 кучета – възрастни и бебета в момента. „Нямаме никаква информация кой може да ни изпраща това дарение. Подобен жест се случва за първи път от създаването на приюта“, сподели управителката Полина Георгиева. Тя уточни, че храните са с високо качество и ще бъдат използвани за по-слабите и недохранени животни. \r\nОбщинският приют има капацитет 50 кучета, които след залавянето им следва да бъдат кастрирани и върнати на местата, откъдето са прибрани, ако не са агресивни. Той се издържа със средства от общинския бюджет като за година са предвидени 100 000 лв. Доброволци и граждани помагат редовно на приюта и правят различни дарения, но параметрите на днешното са необичайни, отбелязват служителите там.", "date": "2017.12.29", "title": "Стара Загора: Анонимно дарение пристигна за кучетата от Общинския приют"}
{"url": "http://www.focus-news.net/news/2017/12/29/2471885/vanya-yurukova-mnogo-sam-blagodarna-che-balgarskata-koleda-sashtestvuva-za-da-pomaga-na-roditelite-na-detsa-s-uvrezhdaniya.html", "text": "Много съм благодарна, че „Българската Коледа“ съществува, за да помага на родителите на деца с увреждания. Това каза за Агенция „Фокус“ Ваня Юрукова от София – майка на 11-годишни деца близнаци с диагноза Детска церебрална парализа, подпомогнати от кампанията „Българската Коледа“.\r\n„Инициативата ще помогне на децата ми със средства за рехабилитация, за която всеки месец са необходими 2000 лв.“, обясни тя и уточни, че е научила за нея преди 7-8 години и веднага е решила да кандидатства. \r\n„И така оттогава всяка година средствата от нея покриват едномесечната рехабилитация на децата – макар и малко, това ни е от голяма помощ. Много съм благодарна, че „Българската Коледа“ съществува, за да помага на родителите на деца с увреждания“, каза още майката.\r\nЦветилена СИМЕОНОВА", "date": "2017.12.29", "title": "Ваня Юрукова: Много съм благодарна, че „Българската Коледа“ съществува, за да помага на родителите на деца с увреждания"}
{"url": "http://www.focus-news.net/news/2017/12/29/2471886/veliko-tarnovo-ministar-valentin-radev-nagradi-trima-dobrovoltsi-ot-obshtina-svishtov.html", "text": "Георги  Иванов, Тихомир  Веселинов и Милен  Милев бяха наградени лично от вътрешния министър Валентин Радев с почетно отличие на МВР за доблест и заслуга 3 степен. Ордените им бяха връчени заради проявената от тях храброст в конкретна ситуация, застрашаваща живота и здравето на хората и за оказано съдействие и помощ на МВР. Това съобщиха от пресцентъра на Община Свищов.\r\nНа 20 декември тази година, в здравната служба в село Овча могила, община Свищов, възниква пожар. Тримата доброволци от Кризисния център в с. Овча могила реагират незабавно на сигнала за пожар и предприемат адекватни действия по евакуирането на 30 души с деменция, и 5 души персонал от Центъра за настаняване от семеен тип на пълнолетни лица с деменция. Поради непосредствената близост на Центъра до мястото на пожара, е съществувала реална опасност огънят да обхване покрива на социалния център и да застраши живота на потребителите. Благодарение на бързите действия на тримата смели мъже, възрастните хора са евакуирани своевременно и животът им е изваден от опасност.\r\nНа официалната церемония в град София, тримата доброволци бяха поздравени и от директора на Главна дирекция „Пожарна безопасност и защита на населението” главен комисар Николай Николов, който каза, че доброволчеството, най-общо казано, е осъзнато решение да дариш собствения си труд безвъзмездно, да помогнеш със своите знания и усилия на човека изпаднал в беда, на този, който има нужда от тях.\r\nКметът на Свищов Генчо Генчев и ръководителят на Кризисния център и кмет на село Овча могила Нели Великова също получиха поздравления, за реализирането на първия по рода си Кризисен център в България, който вече доказва на практика необходимостта от своето съществуване.", "date": "2017.12.29", "title": "Велико Търново: Министър Валентин Радев награди трима доброволци от община Свищов"}
{"url": "http://www.focus-news.net/news/2017/12/29/2471887/turtsiya-i-rusiya-podpisaha-dogovora-za-dostavka-na-pvo-sistema-s-400-obzor.html", "text": "Русия и Турция подписаха окончателното споразумение за доставка от руска страна на няколко системи за противовъздушна отбрана тип S-400. Сделката е била подписана на официална церемония в турската столица, провела се в петък, 29 декември 2017 г. Двете страни са се договорили и за отпускане на заем, предназначен да покрие част от разходите по закупуването на системите. Кредитът ще бъде в размер на 2,5 млн. долара, но ще бъде отпуснат в рубли, пише още вестникът, като се позовава на изказване, направено по-рано от президента на страната Реджеп Тайип Ердоган.\r\nПо думите на държавния глава „те (представителите на Русия – бел.ред) ще пристигнат в петък и ще бъде подписано споразумението за отпускане на кредит“, като Ердоган добави още, че „ние ще вземем не долари, а рубли“. Според президента, по този начин „бюджетният дълг ще бъде много по-малък“.\r\nАнкара постигна споразумението с Москва за закупуване на четири противовъздушни системи тип \"земя-въздух\" S-400 през септември, но изпълнението на сделката чакаше финализирането и на последната стъпка, която бе отпускане на руски заем на Турция, който да покрие част от разходите по закупуването. Москва очаква да успее да извърши първите доставки към месец март 2020 г.: Цанко Цолов", "date": "2017.12.29", "title": "Турция и Русия подписаха договора за доставка на ПВО система S-400 (Обзор)"}
{"url": "http://www.focus-news.net/news/2017/12/29/2471888/kyustendil-v-ramkite-na-poslednite-shest-mesetsa-obshtinskiyat-savet-e-razgledal-poveche-ot-150-dokladni-zapiski.html", "text": "В рамките на последните шест месеца Общински съвет – Кюстендил е разгледал повече от 150 докладни записки. Това съобщи пред общинските съветници настоящият председател на Общински съвет – Кюстендил Михаела Крумова, предаде репортер на Радио „Фокус“ – Кюстендил. По думите ѝ работата е преминала в колегиална атмосфера, поддържан е добрият тон и конструктивният диалог. Критиката е била конструктивна и е допринасяла за вземането на решения, в полза на обществото. В рамките на шестте месеца са свикани 7 заседания. Проведени са 6 заседания, на които са внесени 151 докладни записки, от тях 10 са били извънредни. 141 от докладните записки са внесени от страна на кмета на Община Кюстендил Петър Паунов, 4 са внесени от председателя на Общински съвет, а 6 от страна на общински съветници. Сред разгледаните въпроса са одитиран годишен финансов отчет, актуализирана бюджетна прогноза за местните дейности, информация  за изпълнението на бюджета, състояние на общински съвет, вътрешни компенсирани промени по бюджета, междинна оценка за развитие на общината, планове в различни ресори  от дейността на общината, процедури за отдаване на концесии, процедури по приватизация, нормативната база, условията за живот в града и селата, работата на детските градини, училища, културни институти, черкви и други, подпомагане на жители на общината, кандидатстване по различни проекти, предоставяне под  аренда на земеделски земи, подобряване на жилищната политика на общината, и други.\r\nВенцеслав ИЛЧЕВ", "date": "2017.12.29", "title": "Кюстендил: В рамките на последните шест месеца Общинският съвет е разгледал повече от 150 докладни записки"}
{"url": "http://www.focus-news.net/news/2017/12/29/2471889/nad-100-000-lukovitsi-sa-chast-ot-tsvetnite-figuri-v-sofiya-za-predsedatelstvoto-na-saveta-na-es.html", "text": "Над 100 000 цветни луковици, над 5000 вечнозелени храсти и 30 японски вишни са част от четирите тематични цветни фигури, посветени на Председателството на Съвета на ЕС. Фигурите са разположени на ключови места в Столицата, като се очаква да разцъфнат още през ранната пролет. Това съобщиха от пресцентъра на Столична община.\r\nЦветна фигура с площ от половин декар с логото на българското Председателство на ЕС ще посреща гостите още от летището. За изработката й са засадени 2 800 корена вечнозелени и листопадни храсти (туя, смрика, кисел.трън, пт.грозде, лавровишна, спирея, хибискус) и над 7000 броя цветя (виола, сантолина).        \r\n30-те японски вишни вече са засадени в близост до детелината на бул. „България“ и Околовръстния път. Освен тях, в тревните площи са засадени 86 000 луковици на лалета, подредени в разноцветни фигури.       \r\nПокрай НДК, в тревната площ на ъгъла на бул. „Евлоги и Христо Георгиеви“ и бул. „Фритьоф Нансен“ са проектирани и засадени изцяло нови цветни фигури. За аранжировката им са подбрани 450 бр. вечнозелени храсти и над 12 000 цветя – теменужки и лалета.\r\nПо-рано есента беше завършен и първият такт от „Одата на радостта“, който се намира в градинката срещу парк Дружба. За оформлението му са използвани 2500 бр. вечнозелени храсти  (смрика, кисел.трън, лоницера, лавровишна) и 550 бр. листопадни храсти (спирея). Освен него, със съдействието на посолството на Нидерландия в България, от южната страна на НДК беше създадена и цветна мозайка от различни цветове луковици на лалета и мускари. Общата площ на фигурата е 140 кв.м. и в нея са засадени над 37 000 бр. луковици", "date": "2017.12.29", "title": "Над 100 000 луковици са част от цветните фигури в София за Председателството на Съвета на ЕС"}
{"url": "http://www.focus-news.net/news/2017/12/29/2471890/blagoevgrad-izneseni-dezhurstva-osiguryava-pozharnata-po-nay-natovarenite-patni-arterii-v-oblastta.html", "text": "Изнесени дежурства осигурява Регионална дирекция „Пожарна безопасност и защита на населението“ – Благоевград по най-натоварените пътни артерии в областта. Това каза за Радио „Фокус“ – Пирин инж. Георги Пармаков, директор на дирекцията. „В дните на засилен трафик, тоест в последния работен ден преди празниците и в последния празничен ден, ще осигурим изнесени дежурства по най-натоварените пътни артерии в областта. Едно такова място е полигонът край Благоевград, където и тази година ще има наш автомобил, който да е в готовност за бърза реакция при възникването на инцидент“, каза още инж. Пармаков. Той добави, че по време на празничните дни Регионална дирекция „Пожарна безопасност и защита на населението“ – Благоевград ще осъществява непрекъснато 24-часово дежурство във всички структурни звена. „Освен това наши автомобили и служители традиционно биват позиционирани на площадите в градовете, където в новогодишната нощ се организират общоградски тържества“, добави инж. Пармаков. Той допълни, че в периода около новогодишните празници се извършват специализирани полицейски операции и проверки на питейните и увеселителни заведения съвместно с органите на „Пожарна безопасност и защита на населението“, РИОКОЗ и други компетентни институции по противодействие на престъпленията и нарушения свързани със съхранение и разпространение на акцизни стоки без акцизен бандерол, тютюневи изделия, за контрол на качеството на храните и напитките, предлагани на потребителите.\r\nЛивия НИНОВА", "date": "2017.12.29", "title": "Благоевград: Изнесени дежурства осигурява пожарната по най-натоварените пътни артерии в областта"}
{"url": "http://www.focus-news.net/news/2017/12/29/2471891/veliko-tarnovo-zapochna-izgrazhdaneto-na-novogodishnata-stsena-pred-obshtinata.html", "text": "Започна изграждането на новогодишната сцена пред Община Велико Търново, предаде репортер на Радио „Фокус“ – Велико Търново. Конструкцията се сглобява от служители на местната администрация. В празничната нощ - на 31-ви декември срещу 1-ви януари, на сцената ще се проведе атрактивната програма, която общинарите са подготвили като поздрав за всички жители и гости на града. Музикалните и танцови изпълнения ще са разнообразни и организаторите обещават богато стилово и жанрово разнообразие.\r\nПодготвена е и празнична почерпка с месни хапки, банички с късмети, вино, бира и сладкарски изделия.\r\nПразничната програма е организирана от Община Велико Търново, с подкрепата на фирми партньори. Точно в полунощ в новогодишната нощ кметът Даниел Панов ще поздрави великотърновци и гостите на града.\r\nКонцертът ще започне точно в 23.00 часа и ще продължат до късно през нощта.\r\nЛуиза ТРАНЧЕВА", "date": "2017.12.29", "title": "Велико Търново: Започна изграждането на новогодишната сцена пред Общината"}
{"url": "http://www.focus-news.net/news/2017/12/29/2471892/afp-ot-migratsiyata-do-brekzit-balgariya-shte-igrae-rolyata-na-pomiritel-dokato-e-nachelo-na-es.html", "text": "България, която ще поеме ротационното председателство на ЕС на 1 януари 2018 г., се наслаждаваше на сравнителна стабилност с бившия охранител Бойко Борисов като министър-председател.  Сега тя ще се сблъска с трудната задача да се опита да помири спорещите 28 страни членки и да изгради компромиси по горещите въпроси като миграцията и Брекзит, предава  AFP.\r\nЕвропейският съюз е изправен пред безпрецедентни предизвикателства, тъй като се бори с рекорден приток на мигранти и с излизането на Великобритания от блока през 2019 г.\r\nБългария обещава да действа като посредник за излекуване на разделенията между източните и западните членове, както и да изглади отношения с Турция, ключов съюзник в борбата с продължаващата миграционна криза.\r\n\"Лозунгът на българското председателство е \"Съединението прави силата\": ние трябва да разгледаме трънливите  въпроси заедно\", заяви външният министър Екатерина Захариева.\r\nТя призова страните от ЕС \"да докажат своята солидарност, като защитават външните граници на ЕС, вместо да изграждат огради в рамките на блока\".\r\nБългария също така разчита да подобри имиджа си на най-бедна и най-корумпирана страна в блока.\r\nТя иска да убеди другите страни, че след десет години в ЕС най-накрая е готова да се присъедини към Шенгенската зона  и да се придвижи към влизането си в еврозоната.\r\nСтраната с население от 7,1 милиона души премина през бурен политически период след падането на комунизма, но тя се радва на относителна стабилност при сегашното консервативно правителство на премиера Бойко Борисов.\r\nБившият охранител с черен колан по карате спечели трети мандат през април миналата година и се върна на власт благодарение на коалицията със националистите от „Обединени патриоти“.\r\nСлед влизането си в правителството партията омекоти агресивната си антимигрантска реторика и вместо това прие позицията, която е проевропейска.\r\nНаблюдателите смятат, че България е изградила репутация на член-помирител в ЕС.\r\nЗа разлика от Вишеградска четворка - Чехия, Унгария, Полша и Словакия - България не се противопостави на противоречивия план на ЕС за разпределение  на мигрантите сред членовете на  Съюза.\r\nДипломатическите умения на България ще бъдат подложени на изпитание, когато през март преговорите за Брекзит бъдат подновени.\r\nИзлизането на Великобритания заедно с очакваното намаляване на бюджета на ЕС през 2020 г. е основна грижа за източните страни - най-големите получатели на средства от ЕС.\r\nПоследният кръг от преговорите за Брекзит ще се съсредоточи върху търговията, след като през декември бе постигнат напредък по ключови въпроси, включително правата на гражданите на ЕС във Великобритания.\r\n\"Ще имаме натоварен дневен ред, тъй като 2018 г. е последната пълна година от мандата на Европейската комисия\", заяви представителят на Европейската комисия в България Огнян Златев.\r\nПо време на шестмесечния си мандат се очаква София да използва Брекзит като възможност да се бори за по-тесни връзки между ЕС и  страните от Западните Балкани.\r\nБългария се надява да поднови преговорите за присъединяването на Черна гора и Сърбия, докато същевременно помага на Албания и Македония да се доближат до началото  на преговори за членство в ЕС.\r\nЗлатев смята, че председателството също така има за цел да изпрати \"насърчителни сигнали\" на Босна и Косово, за да \"включи целия регион в европейската перспектива\".\r\nКампанията няма да бъде лесна, тъй като ентусиазмът за по-голямо разширяване на ЕС се е изпарил сред съществуващите членове.\r\nПо въпросите на миграцията лидерите на ЕС са определили краен срок за съгласуване на така наречения регламент от Дъблин, който в момента поставя твърде голям натиск върху фронтовите държави Гърция и Италия. \r\nЗа да разреши кризата с бежанците, София настоява, че ЕС трябва да нормализира отношенията  си с Турция, с която България има 260-километрова сухоземна  граница.\r\nВзаимоотношенията между Съюза и Турция станаха драматични след неуспешния опит за  преврат в нея през 2016 г.\r\nНо Анкара е важен партньор в подпомагането на континента да спре потока мигранти от Близкия изток и Борисов настоява, че това трябва да се поддържа с всички налични средства. Виктор Турмаков", "date": "2017.12.29", "title": "AFP: От миграцията до Брекзит: България ще играе ролята на помирител, докато е начело на ЕС"}
{"url": "http://www.focus-news.net/news/2017/12/29/2471893/kyustendil-nastoyashtiyat-predsedatel-na-obshtinskiya-savet-mihaela-krumova-e-edinstvenata-kandidatura-za-sledvashtiya-mandat.html", "text": "Настоящият председател на Общински съвет – Кюстендил Михаела Крумова е единствената кандидатура за следващия мандат, предаде репортер на Радио „Фокус“ – Кюстендил. Предложението беше направено от страна на общинския съветник Иван Андонов. Общинският съвет определи комисия от петима души, която да проведе избора за председател на Общинския съвет. Изборът е във връзка с Правилника за организацията и дейността на Общинския съвет, неговите комисии и взаимодействието му с общинската администрация. Съгласно този правилник председателят се избира за срок от 6 месеца. В момента продължава тайното гласуване относно направената кандидатура.\r\nВенцеслав ИЛЧЕВ", "date": "2017.12.29", "title": "Кюстендил: Настоящият председател на Общинския съвет Михаела Крумова е единствената кандидатура за следващия мандат"}
{"url": "http://www.focus-news.net/news/2017/12/29/2471894/plovdiv-intenziven-e-patnikopotokat-po-avtogarite-v-grada-v-posledniya-raboten-den-na-2017-godina.html", "text": "Интензивен е пътникопотокът по автогарите в Пловдив в последния работен ден на 2017-та година. Това съобщиха за Радио „Фокус“ – Пловдив дежурните диспечери и на трите автогари в Пловдив – „Север“, „Юг“ и „Родопи“. Oбслужването на пътниците към момента се осъществява нормално, въпреки засиления поток от пътуващи. „Много от хората са с направени предварителни резервации за пътуване, което им осигурява спокойствие, дори и да има много свободни места“, коментираха от автогара „Север“. Най-желаните направления за пътуване днес са София, Банско, Смолян, Бургас, Варна и Плевен. Пълни пътуват автобусите до по-малките населени места в рамките на Пловдивска област.\r\nНай-много хора пристигат в Пловдив с автобусите от София.\r\nТони МИХАЙЛОВ", "date": "2017.12.29", "title": "Пловдив: Интензивен е пътникопотокът по автогарите в града в последния работен ден на 2017 година"}
{"url": "http://www.focus-news.net/news/2017/12/29/2471895/travelru-aeroflot-shte-leti-mezhdu-moskva-i-burgas.html", "text": "Руската авиокомпания „Аерофлот“ планира от лятото да започне полети между Москва и Бургас. Линията  ще бъде открита на 3 юли и ще обслужва шест курса седмично, предава  Travel.ru.\r\nПолетите ще бъдат от московското летище „Шереметиево“ във всички дни от седмицата без понеделник от 15:55 часа и ще пристигат в Бургас в 19:20 часа. Обратният полет е в 20:30 и ще пристига в Москва в 23:50. На линията ще се използва самолет „Еърбъс“ А320. \r\nТарифите в една посока започват от 7957 рубли (225 лв.) , а двупосочните билети от 15192 рубли (430 лв.) Очаква се „Аерофлот“ да започне от следващото лято да започне и полети до Варна.  Виктор Турмаков", "date": "2017.12.29", "title": "Travel.ru: „Аерофлот“ ще лети между Москва и Бургас"}
{"url": "http://www.focus-news.net/news/2017/12/29/2471896/stefan-radev-kmet-na-sliven-88-061-298-lv-sa-planiranite-prihodi-v-proektobyudzheta-na-obshtinata-za-2018-g.html", "text": "Публично обсъждане на проектобюджета на Общината за 2018 година се проведе в Сливен, съобщиха от пресцентъра на Община Сливен. „Смисълът на публичното обсъждане на такъв ранен етап е да чуем предложения, мнения и ако можем да ги включим в окончателния вариант на бюджета“, заяви днес кметът Стефан Радев по време на публичното обсъждане на проекта за бюджет. „Бюджетът е такъв, какъвто може да е на този етап, в този момент, при тези условия. Направили сме всичко възможно по минимален начин да се отразява на гражданите, на общността това, че изпълняваме план за финансово оздравяване за излизане на Общината от състоянието, в което беше“, каза още кметът.\r\n88 061 298 лв. са планираните приходи в проектобюджета на Община Сливен за 2018 г. При съставяне на бюджета са взети под внимание актуализираната бюджетна прогноза на Община Сливен за периода 2018–2020 г., отчетът на бюджета на Общината за 2016 г. и към 30 ноември 2017 г., уточненият бюджет на Общината към 30 ноември 2017 г. Взети са под внимание още планът за финансово оздравяване на Община Сливен, държавните делегирани дейности, местните и дофинансирани държавни дейности, липсата на преходни остатъци от предходни години, промяната в минималната работна заплата на 510 лв.\r\nПланираните разходи са в размер на 88 061 298 лв. Разходната част е разработена като са отчетени създаването на условия за изпълнение на основните приоритети и задачи за 2018 г, планът за финансово оздравяване, финансовото осигуряване на предложенията, направени от кметствата и бюджетните заведения, настъпилите структурни промени в натуралните показатели на бюджетните заведения, осигуряването на необходимите средства за изпълнение на поетите договорни задължения към доставчиците на стоки и услуги.\r\nС изпълнението на бюджета за 2018 г. се цели да се осигурят средства за изпълнението на договори по оперативни програми, да се развие и усъвършенства социалната и техническата инфраструктура, да се разплащат просрочени и текущи задължения.\r\n„Бюджетът не са разходите, които ще се направят в една или друга сфера. Бюджетът са плащанията, които ще бъдат направени, свързани с тази сфера. През тези две години, освен че плащаме всичко, което правим като разходи през годината, но плащаме и останалите десетки милиони от предишното ръководство. Вече сме значително напреднали в намаляването на просрочените задължения на Община Сливен. Може би ще завършим годината със 7 милиона лева просрочени задължения, при условие че 2015 г. бяха 30 милиона лева“, заяви още кметът Стефан Радев.\r\nПубличното обсъждане на проекта за бюджет на Община Сливен се проведе днес в зала „Май“. Присъстваха ръководители на бюджетни звена, кметове на кметства, граждани.", "date": "2017.12.29", "title": "Стефан Радев, кмет на Сливен: 88 061 298 лв. са планираните приходи в проектобюджета на Общината за 2018 г."}
{"url": "http://www.focus-news.net/news/2017/12/29/2471897/aktsenti-v-predavaneto-105-godini-svoboda-po-radio-fokus-pirin.html", "text": "Само преди броени дни отбелязахме два от най-любимите зимни празници – Бъдни вечер и Коледа, а малко по-късно тази седмица предстои да се поздравим и с „Честита нова 2018 година“. По повод празниците, навсякъде около нас греят празнични светлини, а обществото трескаво се подготвя да отбележи подобаващо празниците. По стара българска традиция това е свързано с пищни маси и големи семейни сбирки. Но ако днес обстановката изглежда така, то преди 73 години, на Коледа, която се е отбелязвала на 7 януари (по стар стил), българите във Вардарска Македония претърпяват една от най-трагичните и за съжаление, най-премълчавани части от най-новата ни история, а именно обезбългаряването на тези земи. Повод за избиването на хиляди без съд и присъда и изпращането на десетки хиляди други в затвори и трудови лагери, а след това подлагането им на инквизиции, преследване и унищожение става обвинението „сътрудник на българския окупатор“. Стотици хиляди човешки съдби биват разбити, също толкова са и семействата, които до ден днешен остават белязани от това събитие, защото в тях е насадено клеймото на недоказаната вина за българската национална принадлежност. Българската интелигенция в Македония, преживяла църковни борби, въстания и войни е изтребена до крак. Точно три дни след като отбелязахме Коледа решихме в предаването „105 години свобода“ по Радио „Фокус“ – Пирин да ви разкажем именно за тези събития, получили наименованието Кървавата Коледа за българите в Македония, не за да разваляме вашите празници, а за да отдадем заслужената почит към семействата на оцелелите, но и да почетем паметта на загиналите. Темата ще коментираме с историка и уредник в Регионален исторически музей – Благоевград д-р Кирил Алексиев.\r\nМожете да се свържете със студиото на телефоните: 0885 303 373 и 073 88 55 81, също така може да ни пишете на емайл: Pirin@focus-news.net.\r\nПредаването „105 години свобода“ се излъчва на честотите на Радио „Фокус“ – Пирин всеки петък от 16:00 до 17:00 часа с водещ Ливия Нинова.", "date": "2017.12.29", "title": "Акценти в предаването „105 години свобода“ по Радио „Фокус“ – Пирин"}
{"url": "http://www.focus-news.net/news/2017/12/29/2471898/smolyan-zasileno-e-politseyskoto-prisastvie-v-oblastta-v-posledniya-raboten-den-predi-novogodishnite-praznitsi.html", "text": "Засилено е полицейското присъствие в област Смолян в последния работен ден преди новогодишните празници. Това каза за Радио „Фокус“ – Смолян Цветелина Черкезова от пресцентъра на Областната дирекция на МВР – Смолян. Причината е засиленият автомобилен трафик по пътищата в областта и най-вече към зимния курорт Пампорово и в селата в областта, където се очакват много туристи. Максимален брой полицейски екипи ще има и на 1 януари, когато туристите и родопчани, работещи във вътрешността на страната, ще тръгнат обратно към големите градове, посочи Черкезова. Полицейските екипи дежурят по всички направления в областта за организиране и подпомагане на движението и недопускане образуването на автомобилни колони, поясни тя.\r\nСлужителите на “Пътна полиция” при ОД МВР – Смолян ще извършват засилен контрол на скоростните режими, контрол на водачи на моторни превозни средства с рисково поведение, свързано с неправилно изпреварване, неправилни маневри и отнемане на предимство, както и такива, употребили алкохол, наркотични или упойващи вещества. В тази връзка са планирани да се проведат специализирани полицейски операции в районите на увеселителни заведения. Служителите от ОД МВР – Смолян съвместно със структурите на „Гранична полиция“ са осъществили необходимата координация и взаимодействие, като при засилване на трафика или затруднение на движението в районите на ГКПП са предприети мерки по регулиране и подпомагане на движението.\r\nНели ГЕРГЬОВСКА", "date": "2017.12.29", "title": "Смолян: Засилено е полицейското присъствие в областта в последния работен ден преди новогодишните празници"}
{"url": "http://www.focus-news.net/news/2017/12/29/2471899/blagoevgrad-intenzivno-e-dvizhenieto-po-osnovnite-patni-arterii-v-oblastta-v-posledniya-raboten-den-predi-novogodishnite-praznitsi.html", "text": "Интензивно е движението по основните пътни артерии в област Благоевград в последния работен ден преди новогодишните празници, но няма образували се колони от автомобили или задръствания. Това съобщи за Радио „Фокус“ – Пирин дежурният служител в Областно пътно управление – Благоевград. Той уточни, че за момента не се наблюдава по-натоварен трафик от обичайния за петъчен ден.\r\nДежурният служител каза още, че падналите камъни, които в ранните часове на деня затрудняваха движението на места в района на прохода Предел и Кресненското дефиле вече са почистени.\r\nС цел облекчаване на движението от 16.00 до 20.00 часа ще бъде ограничено преминаването на ТИР-ове с тегло над 12 тона по автомагистрала „Струма“ и главен път Е-79. Целта е да се осигури по-бързото и безпроблемно преминаване на леките автомобили.\r\nВ рамките на целия ден засилено е полицейското присъствие по пътищата в областта, като допълнителни полицейски патрули са изведени на автомагистрала „Струма“, главен път Е-79 и второкласен път – 19 Симитли – Гоце Делчев с цел предотвратяването на инциденти. Регионална дирекция „Пожарна безопасност и защита на населението“ – Благоевград пък осъществява изнесени дежурства по най-натоварените пътни артерии в област Благоевград.\r\nПо данни от Главна дирекция „Гранична полиция“ към 13.30 часа на българо-гръцката граница трафикът е нормален на всички гранични контролно-пропускателни пунктове.\r\nЛивия НИНОВА", "date": "2017.12.29", "title": "Благоевград: Интензивно е движението по основните пътни артерии в областта в последния работен ден преди новогодишните празници"}
{"url": "http://www.focus-news.net/news/2017/12/29/2471900/afp-ispanskiyat-ministar-predsedatel-smyata-che-e-absurdno-karles-puchdemon-da-iska-da-upravlyava-kataluniya-ot-chuzhbina.html", "text": "Испанският министър-председател Мариано Рахой определи като „абсурдно“ желанието на бившия каталунски лидер Карлес Пучдемон да управлява областта, докато е в Белгия, където избяга от преследване, след опита за обявяване на независимост през октомври, предава  AFP.\r\n„Абсурдно е един човек да е президент на регион, докато живее в чужбина“, заяви Рахой по време на пресконференция, седмица след като сепаратистките партии в Каталуния постигнаха мнозинство в регионалния парламент на изборите, провели се в нея.  Виктор Турмаков", "date": "2017.12.29", "title": "AFP: Испанският министър-председател смята, че е „абсурдно“ Карлес Пучдемон да иска да управлява Каталуния от чужбина"}
{"url": "http://www.focus-news.net/news/2017/12/29/2471901/kyustendil-s-29-glasa-mihaela-krumova-beshe-izbrana-za-chetvarti-mandat-kato-predsedatel-na-obshtinskiya-savet.html", "text": "С 29 гласа Михаела Крумова беше избрана за четвърти мандат като председател на Общински съвет – Кюстендил, предаде репортер на Радио „Фокус“ – Кюстендил. Михаела Крумова благодари за направения избор и заяви, че със всеки избор гласовете за нея се увеличават, което говори много за оказаното доверие. Председателят на Общински съвет заяви, че поредният й мандат ще премине под Председателството на съвета на Европейския съюз и обявения приоритет – Западни Балкани. „Специално за Кюстендил и за региона това е от изключителна важност с оглед инвестициите и с оглед Коридор №8, което ще доведе до голям потенциал от инвестиции и работна ръка за нашия регион“, каза Михаела Крумова. Тя изрази надежда, че през този мандат, заедно с кмета на Община Кюстендил Петър Паунов ще бъдат осъществени срещи в региона с представители на Европейския съюз.\r\nВенцеслав ИЛЧЕВ", "date": "2017.12.29", "title": "Кюстендил: С 29 гласа Михаела Крумова беше избрана за четвърти мандат като председател на Общинския съвет"}
{"url": "http://www.focus-news.net/news/2017/12/29/2471902/varna-obshtinata-shte-raboti-s-rekorden-byudzhet-prez-2018-godina.html", "text": "Варна ще работи с рекорден бюджет през 2018 година, съобщиха от Община Варна. Проектът, с макрорамка от 384,7 млн. лв., бе представен на обществено обсъждане в зала „Пленарна“ на Община Варна. За сравнение през изминалите три години, бюджетът на морската столица е бил съответно 258,7 млн. лв. през 2015 г., 243,7 млн. лв. през 2016 г. и  270,7 млн. лв. през 2017 г.\r\nУвеличението на средствата за 2018 г. стават факт без увеличение на данъчната тежест за гражданите на Варна и с повишени приходи от местни данъци и такси.\r\nПриоритети в работата на общинската администрация остават образованието, за което се отделят 30% от общия бюджет, изграждането на модерна градска среда, създаване на възможности за развитие на целогодишен туризъм.\r\nПредстои изграждане на нови детски градини – преустройство на сграда на ул. „Генерал Колев“ №90 в детска градина за 4 групи, нова детска градина за 4 групи на ул. „Хъшове“ №2, нова сграда към ДГ № 23 „Иглика“ в кв. „Виница“, както и нова сграда към ДГ „Карамфилче“.\r\nПредвидени са основни ремонти на училища, детски ясли и кухни, както и средства за проектиране, доставка и монтаж на системи за видеонаблюдение в детските ясли.\r\nОбщина Варна осигурява 1 310 000 лв. за две болници – МБАЛ „Св. Анна“ и СБАЛОЗ „Д-р Марко Марков“. В първата ще бъде направен основен ремонт на родилното отделение и неонатологията, ще бъде закупен нов инструментариум за клиниката по ортопедия и травматология и нов дизел-генератор за аварийно захранване. Онкоболницата ще вложи средствата в „Система за визуализация и интеграция на лапароскопска хирургия и високоспециализирана ендоскопска диагностика и терапия“\r\nС 302 000 лв. е увеличен проектобюджетът за социални дейности спрямо 2017 г., включително за ремонт на дома за стари хора „Гергана“, за осигуряване на транспортни средства за превоз на трудно подвижни лица и хора с увреждания.\r\nСредствата за помощи, по решение на Общинския съвет, са в размер на 8 млн. лв. Те ще бъдат изразходвани за карти на пенсионери и ученици от Тополи, Константиново, Казашко, Звездица и Каменар, КК „Златни пясъци“, КК „Св. Св. Константин и Елена“, „Черноморец“ и „Боровец“. От същото перо са предвидени средства за превоз на трудноподвижни лица със специализирани микробуси; абонаментни карти за пътуване на преференциални цени по една линия за лица над 18 г. до 64 г., с определена трайно намалена работоспособност от 50 % до 100 % без чужда помощ, за лица над 18 г. с определена трайно намалена работоспособност от 91 % до 100 % с чужда помощ, с постоянен адрес на територията на община Варна и за техните придружители.\r\nАмбициозната капиталова програма на Община Варна за 2018 г. включва най-мащабният проект от десетилетия – изграждането на бул. „Васил Левски“. Продължава изпълнението на следните по-големи обекти: пробива на бул. „Сливница”; ремонта на ул. „Цар Борис“ ІІІ, кв. „Виница“, на ул. „Студентска“, на ул. „Капитан Рончевски“, ул. „Баба Тонка“. Изграждане на пътна автомобилна рампа на АМ „Хемус“ – качване от бул. „Атанас Москов“, реконструкция на ул. „Александър Рачински“ – в участъка от бул. „Съборни“ до ул. „Генерал Колев“; реконструкция на ул. „Ана Феликсова“ и кръстовище на бул. „Цар Освободител“ и др.\r\nПредвидени са ремонти и изграждане на спортни и фитнес площадки на открито във всички райони. Разходите за озеленяване са 4 631 100 лв., продължава изграждането на новия парк „Възраждане“.", "date": "2017.12.29", "title": "Варна: Общината ще работи с рекорден бюджет през 2018 година"}
{"url": "http://www.focus-news.net/news/2017/12/29/2471903/kyustendil-obshtinskiyat-savet-napravi-promeni-v-dve-naredbi.html", "text": "Съветниците в Кюстендил направиха изменения и допълнения в наредбата за условията и реда за съставяне на тригодишна бюджетна прогноза за местните дейности и за съставяне, приемане, изпълнение и отчитане на бюджета на Община Кюстендил, предаде репортер на Радио „Фокус“ – Кюстендил. Направените промени и изменения са с цел подобряване управлението на публичните финанси и спазване на финансова дисциплина, установяване на ясни правила за провеждане на процедура за избор на финансова или кредитна институция, както и създаване на условия, ред и начин за оценка на финансовата стабилност. Не на последно място се цели постигане на съгласуваност с други закони. Бяха направени и допълнения в наредбата за определяне и администриране на местните такси и цени на услуги на територията на Община Кюстендил. С извършените промени данъчно задължените лица, придобили недвижим имот към текущата година, ще заплащат таксата за битови отпадъци в сроковете по алинея 1 от наредбата, а в случаите, в които придобиването е след изтичане на сроковете, таксата ще се заплаща в срок от два месеца, след придобиване на имота. Другата промяна касае ползването на детски градини в периода от месец юни до 14 септември от деца, подлежащи на постъпване в първи клас, деца сираци, деца с родител студент, деца с родител инвалид. Таксата ще бъде 25 % от цялата сума. Прави се изменение и в таксите за годишен абонамент за паркиране. В първа зона сумата ще бъде 1 000 лева. За втора зона – 750 лв, а за трета зона – 250 лева.  Съветниците в Кюстендил приеха план за противодействие на тероризма за 2018 година. Планът предвижда комплекс от мерки, фокусирани върху превенцията и защитата от терористични заплахи. Целите са свързани с осигуряване на постоянна и адекватна защита на гражданите на територията на Община Кюстендил срещу терористична заплаха, както и координиране на действията на териториалните структури на изпълнителната власт при овладяване на загубите и защитата на населението при евентуален терористичен акт.\r\nВенцеслав ИЛЧЕВ", "date": "2017.12.29", "title": "Кюстендил: Общинският съвет направи промени в две наредби"}
{"url": "http://www.focus-news.net/news/2017/12/29/2471904/vidin-zapochna-zapisvane-na-zhelaeshtite-da-izvadyat-krasta-ot-reka-dunav-na-yordanovden.html", "text": "Започна записване на желаещите да извадят кръста от река Дунав на Йордановден, съобщиха за Радио „Фокус“ – Видин от Община Видин. Записването става на партерния етаж в сградата на Общината, като желаещите могат да заявят своето желание за участие и в почивните дни от 30 декември до 2 януари 2018 г. Хвърлянето на кръста ще стане на 6 януари, събота от 11.00 часа. По традиция мястото, където се хвърля кръстът, е на брега на река Дунав край плажа в подножието на крепостта „Баба Вида“. Ще бъдат връчени парични награди, които осигурява Община Видин.\r\nАнна ЛОЗАНОВА", "date": "2017.12.29", "title": "Видин: Започна записване на желаещите да извадят кръста от река Дунав на Йордановден"}
{"url": "http://www.focus-news.net/news/2017/12/29/2471905/usgs-zemetresenie-sa-magnitud-50-e-registrirano-v-bengalskiya-zaliv.html", "text": "Земетресение с магнитуд 5,0 по скалата на Рихтер е регистрирано край Никобарските острови в Бенгалския залив, показва справка на интернет-страницата на  Геологическата служба на САЩ (USGS).\r\nЗеметресението е регистрирано в 9:29 часа българско време на 355 км. южно от град Порт Блеър – най-голямото населено място на съюзна територия Андамански и Никобарски острови на дълбочина от 23 км.\r\nНяма данни за жертви и разрушения. Не е обявявана тревога за появата на вълни-цунами.  Виктор Турмаков", "date": "2017.12.29", "title": "USGS: Земетресение са магнитуд 5,0 е регистрирано в Бенгалския залив"}
{"url": "http://www.focus-news.net/news/2017/12/29/2471906/iliyana-ilieva-kampaniyata-balgarskata-koleda-pomogna-za-ezhednevnite-rehabilitatsii-koito-sa-neobhodimi-na-deteto-mi-sled-operatsiyata.html", "text": "Кампанията „Българската Коледа“ помогна за ежедневните рехабилитации, които са необходими на детето ми след операцията. Това каза за Агенция „Фокус“ Илияна Илиева от Русе – майка на 11-годишно дете с диагноза Детска церебрална парализа и астигматизъм, подпомогнато от кампанията „Българската Коледа“.\r\nТя обясни, че участва за трети път в инициативата. „Осинових детето на 6-месечна възраст, когато все още нямаше как да се разбере за заболяването. То е родено недоносено, като е тежало малко под 2 килограма и затова е лежало в кувьоз близо месец. Това, което забелязахме първо, е, че не можеше да се обръща и да извършва други елементарни неща, които са характерни за дадената възраст, но го отдадохме на факта, че е било в дом и не му се е обръщало много внимание. На година и един месец още не можеше да проходи и забелязахме, че когато седи в проходилката, влачи единия крак, а с другия ходи. Затова отидохме на преглед и оттам установиха заболяването“, разказа майката и обясни, че след това са започнали рехабилитации в клиника в София, която посещавала с детето си в рамките на 2 години.\r\n„Но после стана по-трудно да финансираме и лечението, и пътуванията и така започнахме да посещаваме лечебно заведение в Русе. На детето са му необходими ежедневни рехабилитации, като тази година направихме и операция поради факта, че няма как кракът сам да израсне, от което се получава гръбначно изкривяване. И за да не стегне съвсем и да успеем да задържим етапа, на който сме, правим всеки ден рехабилитации. Именно тях подпомагаме със сумата, която ни отпуска „Българската Коледа“. Затова съм много благодарна на тази кампания и на хората, които ни помагат чрез нея“, каза още Илиева.\r\nЦветилена СИМЕОНОВА", "date": "2017.12.29", "title": "Илияна Илиева: Кампанията „Българската Коледа“ помогна за ежедневните рехабилитации, които са необходими на детето ми след операцията"}
{"url": "http://www.focus-news.net/news/2017/12/29/2471907/smolyan-slab-snyag-vali-v-pamporovo-i-na-rozhen.html", "text": "Слаб сняг вали в Пампорово и на Рожен, съобщиха за Радио „Фокус“ – Смолян от Областно пътно управление – Смолян. Няма образувана снежна покривка по пътните настилки, но машините са в готовност за снегопочистване при нужда. Метеорологичната обстановка в областта е доста динамична в следобедните часове, посочи дежурният в ОПУ – Смолян, като краткотрайни валежи от дъжд има на места в цялата област. В Смолян също вали дъжд. Пътните настилки в областния град и по републиканските направления са мокри и хлъзгави.\r\nНели ГЕРГЬОВСКА", "date": "2017.12.29", "title": "Смолян: Слаб сняг вали в Пампорово и на Рожен"}
{"url": "http://www.focus-news.net/news/2017/12/29/2471908/kyustendil-obshtinskiyat-savet-udostoi-sas-zvanieto-pocheten-grazhdanin-profesor-d-r-tsvetan-konstantinov.html", "text": "Общинският съвет в Кюстендил удостои със званието „Почетен гражданин” професор д-р Цветан Константинов, предаде репортер на Радио „Фокус“ – Кюстендил. Званието се присъжда посмъртно по повод 70 години от рождението му и 40 години академична дейност. Професор Цветан Константинов е роден на 10 юли 1946 г. в град Кюстендил. Средното си образование е завършил в София и в Националната музикална академия „Панчо Владигеров”. Цветан Константинов е единственият българин, специализирал при Светослав Рихтер, както и единственият българин, концертирал под  диригентството на правнука на Вагнер – Виланд Лаференц.  Поканен е в университета „Джордж Вашингтон” в САЩ като  професор, в продължение на двадесет години преподава на студенти от 30 страни. Той е гордост на факултета по музика на университета с емблематичните си концерти, завършващи винаги с безкрайни аплодисменти, за което в музикалните среди е известен като лице на България на ежегодния прием по случай Националния празник на България в посолството във Вашингтон, с изпълнение на химните на двете страни, последвано от представителен концерт. В 2011 година като признат пиано виртуоз и утвърден педагог, е поканен от семейния  фонд на наследниците на Джордж Гершуин и Леополд Годовски да оглави пожизнено този международен  институт за обучение и квалификация на даровити пианисти от цял свят.\r\nВенцеслав ИЛЧЕВ", "date": "2017.12.29", "title": "Кюстендил: Общинският съвет удостои със званието „Почетен гражданин” професор д-р Цветан Константинов"}
{"url": "http://www.focus-news.net/news/2017/12/29/2471909/svetlin-sreteniev-kmet-na-obshtina-boychinovtsi-3641-lv-sa-sabrani-ot-dariteli-za-vazstanovyavane-na-opozhareniya-blok-v-grada.html", "text": "3641 лв. са събрани от дарители за възстановяване на опожарения блок в Бойчиновци, каза за Радио „Фокус“ – Видин кметът на общината Светлин Сретениев. Той посочи, че титуляр на дарителската сметка е общината. „Тази сума е изпратена за два дни. Отчитаме, че отиването в банка, за да бъде извършен превод на средства затруднява хората и затова ще направим така, че да започнем да събираме средства чрез мобилните оператори и пускане на SMS-и“, обясни Сретениев. Той допълни, че 2400 лв. е най-голямата сума, която е направена като дарение. Извършен е оглед на опожарения блок от инженер-конструктор и се очаква неговата оценка. Пожарът, избухнал на 24 декември в бившия ведомствен блок на Консервния комбинат, разруши всички апартаменти в блок и остави без дом 12 семейства.\r\nАнна ЛОЗАНОВА", "date": "2017.12.29", "title": "Светлин Сретениев, кмет на Община Бойчиновци: 3641 лв. са събрани от дарители за възстановяване на опожарения блок в града"}
{"url": "http://www.focus-news.net/news/2017/12/29/2471910/zhenmin-zhibao-kitay-zayavi-na-chuzhdestrannite-medii-da-prekratyat-s-divite-si-spekulatsii.html", "text": "Наскоро в чуждестранните медии се появиха спекулации, че китайски кораби нелегално продават петрол на севернокорейски съдове в разрез с резолюциите на Съвета за сигурност на ООН, въпреки че няма твърди доказателства в подкрепа на тези твърдения. По време на пресконференция прес-секретарят на китайското МВнР Хуа Чунин заяви, че всичко това е изградено на спекулации, а не на факти, пише „Женмин Жибао“.\r\nХуа Чунин попита медиите дали могат да уточнят кой кораб или кораби са продавали петрол и постави под въпрос как подобни умозаключения са постигнати без твърдо доказателство. Тя допълни, че позициите на китайското правителство остават ясни. „Китайското правителство е ясно, точно и вярно спазващо резолюциите на ООН относно Китай“, заяви тя и допълни, че отношението на страната ѝ към ядрената програма на Северна Корея е „искрена и сериозна“ и че мерките, които са поети от нея са „влезли в сила ефективно“. \r\n„Ако има доказателство, че от страна на Китай има някакви нарушения на резолюциите, Китай ще се справи с въпроса според закона и нито един нарушител няма да се размине с това“, допълни Хуа Чунин.  Виктор Турмаков", "date": "2017.12.29", "title": "„Женмин Жибао“ : Китай заяви на чуждестранните медии да прекратят с „дивите“ си спекулации"}
{"url": "http://www.focus-news.net/news/2017/12/29/2471911/pazardzhik-obyavyavat-chastichno-bedstveno-polozhenie-na-teritoriyata-na-obshtinata.html", "text": "Обявяваме частично бедствено положение на територията на община Пазарджик, касаещо вземането на превантивни мерки за недопускане замърсяване на околната среда и защита здравето на гражданите. Това каза за Радио „Фокус“ – Пазарджик заместник-кметът на Община Пазарджик Петър Петров. Той уточни, че вече е издадена заповед на кмета на Пазарджик като бедственото положение е в сила от 17.00 часа днес до 17.00 часа на 5 януари 2018 година, или общо 7 дни. Причината да се обяви частично бедствено положение е затварянето на действащото общинско сметище след 31 декември 2017 година и невъзможността в срок да бъде сключен договор с оператор за експлоатация, мониторинг и поддръжка на новото Регионално депо, поради обжалване на решението за избор на изпълнител. „След заседание на Кризисния щаб са дадени становища. Мерките, които ще предприемем през това време са свързани с подписването на договор с юридическо лице, което ще извършва тази дейност в рамките на тези 7 дни. В момента се работи по създаването на организация за това“, коментира Петров. Той уточни, че до 31 декември ще се извозват отпадъци на старото сметище, на 1 вероятно ще е почивен ден, а на 2 януари 2018 година първите коли ще отидат на новото регионално депо. „Частичното бедствено положение ще отпадне в момента, в който се подпише договор с оператор за новото депо. Тази процедура се обжалва и не можем да подпишем такъв договор“, коментира Петров.\r\nВаня НИКОЛОВА", "date": "2017.12.29", "title": "Пазарджик: Обявяват частично бедствено положение на територията на общината"}
{"url": "http://www.focus-news.net/news/2017/12/29/2471912/zam-kmetat-na-obshtina-kyustendil-rositsa-plachkova-beshe-opredelena-da-predstavlyava-obshtinata-po-vreme-na-izvanrednoto-zasedanie-na-vik-asotsiatsiyata-v-grada.html", "text": "Зам.-кметът на Община Кюстендил Росица Плачкова беше определена да представлява общината по време на извънредното заседание на ВиК асоциацията в града, предаде репортер на Радио „Фокус“ – Кюстендил. Заседанието ще се проведе на 10 януари от 14.00 часа в залата на областна администрация. Единствената определена точка в дневния ред е приемане на подробната инвестиционна програма за 2017 година на водния оператор. Тя е в размер на около 265 хил. лева. В нея са включени инвестиции в реконструкция на вътрешна водопроводна мрежа, сградни водопроводни отклонения, довеждащи водопроводи, машини и съоръжения, както и изготвяне на проекти. \r\nСъветниците измениха свое решение, с което е определена структурата на Общинска администрация – Кюстендил в частта: кметства и населени места, които не са административен център, в който ще се назначават кметски наместници на територията на община Кюстендил. Село Грамаждано ще се управлява от кметски наместник. Беше взето и решение за внасяне на предложение в Министерски съвет на Република България за отпускане на персонална пенсия на Юлияна Юлиянова Стоилкова. Съветниците в Кюстендил направиха промяна в дейността на Центъра за подкрепа за личностно развитие. Това се налага с оглед осигуряване на развитие на действащия към момента по проект център за кариерно ориентиране. По този начин Община Кюстендил ще осигурява 40% от необходимата сума за издръжка на центъра, която за 2018 година е в размер на 26 500 лева. Останалите средства ще бъдат отпуснати от Министерство на образованието и науката.\r\nВенцеслав ИЛЧЕВ", "date": "2017.12.29", "title": "Зам.-кметът на Община Кюстендил Росица Плачкова беше определена да представлява общината по време на извънредното заседание на ВиК асоциацията в града"}
{"url": "http://www.focus-news.net/news/2017/12/29/2471913/ministar-nikolina-angelkova-balgariya-otchita-73-rast-na-chuzhdestrannite-turisti-za-perioda-yanuari-noemvri-2017-g.html", "text": "България бележи ръст от 7,3%  в броя на чуждестранните туристи от януари до ноември 2017 г. спрямо същия период година по-рано, сочат данните на НСИ. За 11-е месеца на годината страната ни е посрещнала 8 425 620 чуждестранни гости. Това съобщиха от пресцентъра на Министерството на туризма.\r\nНай-много туристи сме посрещнали от Гърция, Румъния, Германия, Турция, Русия, Македония. Над 1 060 000 са били посетителите от Гърция, което е ръст от над 8 на сто спрямо същия период на миналата година. Повече от 12 % е увеличението на туристите от Турция. Пътуващите от Румъния пък са били 1 054 170. Повече от  853 120 гости сме посрещнали от Германия, което е нарастване с над 5%, сочат още данните. Само през ноември общият брой посещения на чуждестранни туристи в България е бил 399 517. \r\n„Данните са изключително добри. Ако запазим това нарастване имаме реален шанс да надхвърлим 9 млн. туристи на годишна база. Това би било рекорд и ще работим усилено, за да го постигнем“, коментира министърът на туризма Николина Ангелкова. И допълни, че Министерството на туризма ще продължи активната си дейност за превръщането на България в целогодишна дестинация. \r\n„Отчетените данни дават възможност и амбиция да се стремим през 2018 г. да достигнем 10 млн. чуждестранни туристи, които да предпочетат държавата ни за почивка или пътуване“, посочи още министър Ангелкова. \r\nНад 6,3 млрд. лв. са приходите от международен туризъм за 10-е месеца на тази година, сочат данните на БНБ. За периода януари - октомври 2017 г. се отчита ръст от 9,2% спрямо същите месеци година по-рано. За месец октомври тази година постъпленията от международен туризъм и пътувания възлизат на близо 394 млн. лв. Нарастването спрямо месец октомври предходната година е 6,6 на сто.", "date": "2017.12.29", "title": "Министър Николина Ангелкова: България отчита 7,3 % ръст на чуждестранните туристи за периода януари-ноември 2017 г."}
{"url": "http://www.focus-news.net/news/2017/12/29/2471914/balgarskiyat-evrodeputat-eva-maydel-gerbenp-pred-politiko-2018-shte-e-godinata-v-koyato-tryabva-da-nachertaem-badeshteto-na-evropa.html", "text": "„2018 ще бъде годината, в която трябва да начертаем Европа такава, каквато я искаме през следващите десетилетия. След като 2017 г. беляза възстановяване на проевропейските настроения в редица държави, е време не само да говорим в каква Европа искаме да живеем, но и да започнем да я реализираме,“ заяви българският евродепутат от ГЕРБ/ЕНП Ева Майдел в интервю за едно от най-четените и авторитетни издания за европейска политика \"Политико\", съобщиха от пресцентъра на ГЕРБ.\r\nИнтервюто е част от разговори с трима евродепутати за техните наблюдения и научени уроци през 2017 г. и очакванията им за новата година. Освен Ева Майдел другите интервюирани са съпредседателя на групата на Зелените в Европарламента Ска Келер (Германия) и Жорди Соле (Испания). \r\n„Имам усещането, че през 2018 г. все повече хора ще се включат в разговора за бъдещето на Европа и една от целите ми е да помогна техния глас да бъде чут в Европейския парламент“, коментира още Майдел, която през ноември 2017 г. бе избрана за председател на най-голямата асоциация на про-европейски организации „Европейско движение”.", "date": "2017.12.29", "title": "Българският евродепутат Ева Майдел (ГЕРБ/ЕНП) пред \"Политико\": 2018 ще е годината, в която трябва да начертаем бъдещето на Европа"}
{"url": "http://www.focus-news.net/news/2017/12/29/2471915/blagoevgrad-ministar-neno-dimov-i-kmetat-na-bansko-georgi-ikonomov-shte-dadat-brifing-na-30-dekemvri.html", "text": "Министърът на околната среда и водите Нено Димов и кметът на Община Банско Георги Икономов ще дадат брифинг на 30 декември. Това съобщиха от пресцентъра на Община Банско. Той ще се проведе от 16.00 часа в Заседателната зала на Общината, като на него ще присъства и представител на Инициативния комитет за развитие на ски зона Банско. Темата на срещата ще бъде Решението на Министерски съвет от 28 декември 2017 г. относно възлагането  на министъра на околната среда и водите, при наличие инвестиционен интерес за изграждане на нова туристическа кабинкова линия в ски зона Банско и съпътстващата я инфраструктура, да предприеме спешни действия за съгласуване по реда на екологичното законодателство на всички необходими устройствени планове и инвестиционни предложения, и преди всичко какво следва оттук нататък.", "date": "2017.12.29", "title": "Благоевград: Министър Нено Димов и кметът на Банско Георги Икономов ще дадат брифинг на 30 декември"}
{"url": "http://www.focus-news.net/news/2017/12/29/2471916/reuters-silvio-berluskoni-zayavi-che-na-parlamentarnite-izbori-v-italiya-negovata-partiya-shte-se-sblaska-s-dvizhenie-pet-zvezdi.html", "text": "Бившият министър-председател на Италия Силвио Берлускони заяви, че изборите в страната през март следващата година ще поставят неговата дясно-центристка „Италия, напред!“ срещу популисткото „Движение пет звезди“ (Д5З), защото управляващата лявоцентристка партия бележи лоши резултати на социологическите проучвания, предава  Reuters.\r\nСпоред социологическите проучвания нито една от партиите в страната няма да получи мнозинство на изборите, но изглежда, че кръгът партии около Берлускони ще получи най-много места в парламента. \r\n„Сблъсъкът ще е между нас умерените и бунтовните, предизвикващи бедност движения като това на Бепе Грило“, заяви Берлускони, атакувайки председателя на Д5З. \r\nПо-рано бившият министър-председател бе разкритикуван от популистите, че неговата предизборна програма силно наподобява тяхната.\r\n„Ако сме копирали от някой, то е от великия либерален икономист Милтън Фридмън, но със сигурност не от „Движение Пет звезди“, категоричен е Берлускони.  Виктор Турмаков", "date": "2017.12.29", "title": "Reuters: Силвио Берлускони заяви, че на парламентарните избори в Италия неговата партия ще се сблъска с „Движение Пет звезди“"}
{"url": "http://www.focus-news.net/news/2017/12/29/2471917/plovdiv-oblastta-e-na-vtoro-myasto-po-razhdaemost-v-balgariya-za-2017-godina-novorodenite-sa-blizo-6500.html", "text": "Пловдивска област е на второ място по раждаемост в България за 2017 година. Това сочи справка в Информационната система за ражданията на Министерството на здравеопазването. 6429 са новородените в областта от началото на годината, като първенец по раждаемост е столицата с родени 15 088 бебета. На трето място е Варна с 3773 новородени.\r\nЗа сравнение, за същия отчетен период на миналата година, от 1 януари до 29 декември, в Пловдивско са родени 6742 бебета, което е с 313 повече от родените през 2017. През същия период за миналата година отново на първо място по раждаемост е столицата с 15 649 новородени.\r\nДанните показват още, че за цялата 2016 година в Пловдивско са били родени общо 6764 бебета, а за цялата 2015 – 7060 бебета.\r\nОт началото на месец декември в Пловдивско новородените са 460, а общо през втората половина на 2017 година до 29 декември са проплакали 3282 бебета.\r\nОт началото на 2017 година най-малко са новородените в областите Видин, Ямбол, Разград, Перник, Габрово, Смолян, Кюстендил, Враца, Монтана, Кърджали, Ловеч и Силистра.", "date": "2017.12.29", "title": "Пловдив: Областта е на второ място по раждаемост в България за 2017 година, новородените са близо 6500"}
{"url": "http://www.focus-news.net/news/2017/12/29/2471918/smolyan-mezhdu-80-i-120-lv-sa-tsenite-na-novogodishnite-kuverti-v-pamporovo.html", "text": "Между 80 и 120 лв. са цените на новогодишните куверти в Пампорово. Това каза за Радио „Фокус“ – Смолян Пантелей Мемцов – председател на Регионалната туристическа асоциация “Родопи“. \r\n\"В хотелите цените са пакетни и празничната вечеря се включва в сумата, която се плаща за две или три нощувки в дните около Нова година. В самостоятелните заведения в зимния курорт цената на новогодишните куверти е от порядъка на 120 лв., като нея влизат деветстепенно меню, богати напитки, фолклорни програми и забавления за деца\", посочи Мемцов. По думите му при ресторантите към хотелите, като се махне цената на нощувките, кувертът излиза около 80 лв., като също включва богато меню, програма и забавления.\r\nЦените на кувертите за новогодишната нощ в Смолян са между 50 и 70 лв. и в тях влизат менюта с традиционни родопски ястия, напитки и десерти, както и празнична програма в новогодишната нощ. За голяма част от по-популярните заведения местата вече са изчерпани.\r\nНели ГЕРГЬОВСКА", "date": "2017.12.29", "title": "Смолян: Между 80 и 120 лв. са цените на новогодишните куверти в Пампорово"}
{"url": "http://www.focus-news.net/news/2017/12/29/2471919/kyustendil-zasilva-se-trafikat-po-avtomagistrala-struma-i-pat-e-79-na-teritoriyata-na-oblastta.html", "text": "Засилва се трафикът по автомагистрала „Струма” и път Е-79 на територията на областта. Това съобщи за Радио „Фокус” – Кюстендил дежурният в Областно пътно управление – Кюстендил. По думите му пътищата са проходими при зимни условия, пътните настилки са предимно сухи. Към този момент трафикът в посока ГКПП „Гюешево” е с нормална интензивност, преминаването през пункта става без забавяне. Заради очакваното по-голямо движение по пътищата в региона контролът от страна на полицията е засилен. Проверяват се водачите на автомобили за употреба на алкохол, наркотични и упойващи вещества, наличие на застраховка „Гражданска отговорност“ и правоспособност за управление на МПС.\r\nВенцеслав ИЛЧЕВ", "date": "2017.12.29", "title": "Кюстендил: Засилва се трафикът по автомагистрала „Струма” и път Е-79 на територията на областта"}
{"url": "http://www.focus-news.net/news/2017/12/29/2471920/d-r-kiril-aleksiev-istorik-izvarshenoto-po-vreme-na-karvavata-koleda-za-balgarite-v-makedoniya-e-ogromna-zhestokost-zashtoto-neynite-arhitekti-do-skoro-sa-se-predstavyali-za-balgari.html", "text": "Извършеното по време на Кървавата Коледа за българите в Македония е огромна жестокост, още повече, че нейните „архитекти“ до скоро са се представяли за българи. Това каза в предаването „105 години свобода“ на Радио „Фокус“ – Пирин д-р Кирил Алексиев, историк и уредник в Регионален исторически музей – Благоевград. По думите му в периода 1944 – 1945 година в Македония е извършена подмяна на политическата идеология и система, като се прокарва и подмяна на самосъзнанието на хората. „Причината за това е, че се е целяло в много кратък срок да се постигнат конкретни цели за изпълнението, на които се задейства репресивен апарат. Така всички, които са имали по-изявено българско самосъзнание, които имат някакво участие в управлението на земите на Македония по време на Втората световна война, които са имали участие в българската администрация, са получили тежката присъда – да бъдат ликвидирани. В това отношение комунистическите власти, независимо дали са български, съветски или македонски всъщност се проявяват с една ужасяваща ефективност и там пощада на практика няма“, каза още д-р Алексиев. Той допълни, че ако в другите политически системи или по времето на големия конфликт, който тлее в българското общество 1923 – 1930 година може да се случи подобен прецедент – да не бъдат ликвидирани политическите противници, то това не се случва през 1945 година. „Защо казва това? – защото от самия Лазар Колишевски, който е основният „архитект“ на Кървавата Коледа има запазени атестации до Върховният съд и до цар Борис да бъде помилван като „един благонадежден българин“. Подобни такива писания има и от  Аспарух Йосифовски, Кирил Глигоров, тоест целият политически елит на Македония след 1944 година по един или по друг начин е бил свързан с това да признае, че са българи в своето самосъзнание, дори само с цел да бъдат опазени техните животи. В края на краищата след като са помилвани и идват на власт, те не допускат същата грешка и ликвидират своите политически противници по безскрупулен и брутален начин“, подчерта д-р Алексиев. Според историка това навежда на мисълта и въпроса „Как може ние в днешно време да изискваме от палачите и техните наследници, които са възпитани по същия начин или пък са техни деца и се репродуцират в управленската система на Република Македония в по-късно време, че и до днес, проява на някаква съвест?“. „Бих казал, че Македонската кървава Коледа е един много жесток удар върху българщината, като изключително неприятното в този факт е, че хората са били убивани не заради политически или идеологически цели, а заради това, че са имали българска принадлежност. Само по себе си това е много жестоко, защото тези, които осъществяват Кървавата Коледа съвсем до скоро са се представяли за представители от този етнос“, заяви д-р Алексиев.\r\n„Фокус“ припомня:\r\nПреди 73 години, на Коледа, която се е отбелязвала на 7 януари (по стар стил),  българите във Вардарска Македония претърпяват една от най-трагичните и за съжаление, най-премълчавани части от най-новата ни история, а именно обезбългаряването на тези земи. Югославската компартия подготвя кървавата баня по лично нареждане на маршал Тито, а списъците на хората, които трябва да бъдат ликвидирани, са съставени от местния комунистически шеф Лазар Колишевски.  Повод за избиването на хиляди без съд и присъда, и изпращането на десетки хиляди други в затвори и трудови лагери, а след това подлагането им на инквизиции, преследване и унищожение става обвинението „сътрудник на българския окупатор“. В рамките на периода декември 1944 – януари 1945 година са убити между 20 – 30 хиляди души.\r\nЛивия НИНОВА", "date": "2017.12.29", "title": "Д-р Кирил Алексиев, историк: Извършеното по време на Кървавата Коледа за българите в Македония е огромна жестокост, защото нейните „архитекти“ до скоро са се представяли за българи"}
{"url": "http://www.focus-news.net/news/2017/12/29/2471921/donald-tramp-dori-i-da-e-imalo-obshtuvane-s-rusiya-to-tova-ne-e-prestaplenie.html", "text": "Президентът на САЩ Доналд Тръмп заяви, че не е имало общуване между неговата кандидат-президентска кампания с Русия и допълни, че „дори и такова да е имало, това не е престъпление“, пише The Hill.\r\n„Няма общуване. Общуването не е престъпление. Дори и да е престъпление, то няма общуване\", заяви Тръмп. Той също така осъди разследването около въпроса  и допълни, че то влошава имиджа на САЩ. \r\n„Това поставя страната ми в лоша позиция. Колкото по-бързо се изясни всичко, толкова по-добре за нея“, допълни президентът.  Виктор Турмаков", "date": "2017.12.29", "title": "Доналд Тръмп: Дори и да е имало общуване с Русия, то това не е престъпление"}
{"url": "http://www.focus-news.net/news/2017/12/29/2471922/15-proverki-za-gorene-na-otpadatsi-napraviha-riosv-sofiya-so-i-sdvr.html", "text": "15 проверки за горене на отпадъци направиха РИОСВ – София, СО и СДВР, съобщиха от пресцентъра на МОСВ. Петнадесет съвместни проверки за контрол върху горенето на отпадъчни материали, които замърсяват въздуха в София извършиха Регионалната инспекция по околната среда и водите – София (РИОСВ - София), Столичната община и Столичната дирекция на вътрешните работи в рамките на акция, която започна на 21 декември. Вчера и днес бяха проверени 7 обекта, като в един от автосервизите е установена липса на утвърдени работни листа за генерираните от дейността му отпадъци. Предвидената за това нарушение санкция е в размер от 15 000 до 50 000 лв.\r\nОбщо от началото на акцията екипите провериха 9 автосервиза и 6 пункта за вторични суровини в район Възраждане, Оборище, Красна поляна, Овча купел и Илинден. За констатирани нарушения са косттатирани 9 нарушения и са съставени 8 акта, като единият от тях е за две нарушения. При 7 от проверените обекти не са констатирани нарушения.\r\nПри две от шест инспектирани площадки за събиране на вторични суровини е констатирано незаконно съхраняване на отпадъци от черни и цветни метали и излязло от употреба електрическо и електронно оборудване. Предвидената санкция за това нарушение е в размер от 15 000 до 50 000 лв. Друго драстично нарушение е установено в автосервиз, където нерегламентирано са се изгаряли опасни отпадъци (отработено масло). На дружеството е съставен акт, като законодателството предвижда санкция в размер от 10 000 до 50 000 лв. При други проверки е установено, че в обекта няма работни листа за класификация на отпадъците, за което се предвижда санкция в размер от 5000 до 15 000 лв. или за установено изгаряне на неопасни отпадъци (пластмаси и кабели) от 1400 до 4000 лв. и други.", "date": "2017.12.29", "title": "15 проверки за горене на отпадъци направиха РИОСВ – София, СО и СДВР"}
{"url": "http://www.focus-news.net/news/2017/12/29/2471923/smolyan-snoubordistat-radoslav-yankov-e-sportist-na-godinata-na-obshtina-chepelare-za-2017-godina.html", "text": "Сноубордистът Радослав Янков е спортист на годината на община Чепеларе за 2017 година, съобщиха от пресцентъра на Община Чепеларе. Наградата му ще бъде връчена тази вечер в Заседателната зала на Общината. Радослав Янков е родом от Чепеларе и е на второ място в класацията Спортист на годината за 2017 г. в България след Григор Димитров. Той има редица отличия в двете дисциплини, в които се състезава – паралелен гигантски слалом и паралелен слалом. Сред най-големите постижения на Янков е малкият световен глобус на FIS в паралелния гигантски слалом, който печели през март тази година.", "date": "2017.12.29", "title": "Смолян: Сноубордистът Радослав Янков е спортист на годината на община Чепеларе за 2017 година"}
{"url": "http://www.focus-news.net/news/2017/12/29/2471924/plovdiv-mitropolit-nikolay-shte-vazglavi-novogodishen-moleben-v-hram-sv-marina-na-1-yanuari.html", "text": "На 1 януари Негово Високопреосвещенство Пловдивският митрополит Николай ще възглави архиерейска света Литургия и Новогодишен молебен от 10.00 часа в храм „Св. Марина“. Това съобщиха за Радио „Фокус“ – Пловдив от Пловдивската митрополия. Митрополит Николай ще отслужи  архиерейска света Литургия и на Йордановден, 6 януари. Тогава началото на богослужението ще е от 9.00 часа в катедрален храм „Успение Богородично“ в Пловдив. В същия ден от 12.00 часа ще се извърши освещаване на воинските знамена, а от 12.30 часа на река Марица ще бъде отслужен Велик водосвет.\r\nТони МИХАЙЛОВ", "date": "2017.12.29", "title": "Пловдив: Митрополит Николай ще възглави Новогодишен молебен в храм „Св. Марина“ на 1 януари"}
{"url": "http://www.focus-news.net/news/2017/12/29/2471925/reuters-ispanskiyat-ministar-predsedatel-prizova-do-17-yanuari-katalunskiyat-parlament-da-bade-formiran.html", "text": "Испанският министър-председател Мариано Рахой призова формирането на каталунския парламент да приключи до 17 януари, което ще бъде първата стъпка към повторното установяване на местното правителство, чиито правомощия бяха поети от Мадрид след опита да се обяви независимост на региона през октомври, предава  Reuters.\r\nСлед формирането на парламента, депутатите в него трябва да излъчат кандидат, който да води регионалното правителство и който преди това трябва да премине през вот на доверие.\r\nПартиите, искащи отделяне от Испания получиха мнозинство на изборите от 21 декември, но те трудно ще формират правителство, след като редица техни членове са преследвани от закона на Испания заради ролята им в референдума за независимостта или са в самоналожено изгнание.  Виктор Турмаков", "date": "2017.12.29", "title": "Reuters: Испанският министър-председател призова до 17 януари каталунският парламент да бъде формиран"}
{"url": "http://www.focus-news.net/news/2017/12/29/2471926/18-081-narusheniya-na-patya-sa-ustanoveni-ot-ekipite-na-patna-politsiya-mezhdu-18-i-24-dekemvri.html", "text": "За периода от 18 до 24 декември екипите на „Пътна полиция“ са установили 18 081 нарушения на пътя, съобщиха от пресцентъра на МВР. От тях случаите на употреба на алкохол са били 286, като в 137 от тях пробата на водачите е показала над 1,2 промила. Засечени да шофират след употреба на наркотични вещества и техните аналози са 50 души. Актовете и фишовете, съставени за всички констатирани нарушения, са 16 143 - сочи статистиката на отдел „Пътна полиция“ в ГД „Национална полиция“. \r\nДерегистрираните през периода моторни превозни средства са 425: за управление от неправоспособен водач – 281; за шофиране след употреба на алкохол – 124; за управление под въздействие на наркотични вещества - 20. „Очевидно мярката, която беше заложена в закона за дерегистриране на автомобили, управлявани от неправоспособни водачи или от собственици, управляващи под въздействието на алкохол или наркотични вещества, дава резултат. В началото на годината, когато тя влезе в сила, броят на дерегистрираните автомобили за седмица беше двойно по-голям“, коментира главен инспектор Росен Рапчев, началник на сектор „Контрол на пътното движение и правоприлагане“ в отдел „Пътна полиция“, ГДНП.  \r\nПо време на коледните празници – от 22 до 27 декември - са установени и наказани 230 водачи, седнали зад волана след употреба на алкохол. За същия период са издадени 4484 електронни фиша. Настъпилите тежки пътнотранспортни произшествия са 101, при девет от тях са загинали 17 души - пътници и водачи. В повечето от случаите причините за възникване на инцидентите са по вина на водачите – каране с превишена и несъобразена с пътните условия скорост, навлизане в лентата за насрещно движение и употреба на алкохол. \r\n„Пътна полиция“ отново напомня на водачите, които ще шофират след празниците, да спазват правилата за движение и да съобразяват скоростта с условията на пътя през зимния сезон. В никакъв случай да не сядат зад волана след употреба на алкохол или наркотични вещества. Нека всички поемат на път добре екипирани и задължително отпочинали.", "date": "2017.12.29", "title": "18 081 нарушения на пътя са установени от екипите на „Пътна полиция“ между 18 и 24 декември"}
{"url": "http://www.focus-news.net/news/2017/12/29/2471927/euobserver-spored-bivsh-frenski-vanshen-ministar-es-tryabva-da-lishi-avstriya-ot-rotatsionno-predsedatelstvo.html", "text": "Бившият френски външен министър Бернар Кушнер призова ЕС да бойкотира скорошното председателство на Австрия в Съвета на ЕС, предава  EUObserver.\r\n„Не обръщаме погледа си. Наследници на нацизма са дошли на власт с новото австрийско правителство“, заяви Кушнер. Според него лидерите на ЕС са посрещнали възхода на австрийската крайнодясна Партия на свободата „с тишина и виновна апатия“ и допълни, че е загрижен от „идеологията на омраза“ на партията. \r\nПо-рано през декември дясно-центристката Австрийска народна партия сключи коалиционно споразумение с Партията на свободата. \r\nСпоред Кушнер, външен министър между 2007 и 2010 г., новото австрийско правителство трябва да се сблъска със санкции от останалите страни членки на ЕС. „На практика това означава, че крайнодесните австрийски министри не трябва да бъдат приемани от европейските си колеги“, пише той в писмото си.  Той призова също така към бойкот за австрийското председателство в ЕС, което ще започне от 1 юли 2018 г. и ще продължи до края на годината.  Виктор Турмаков", "date": "2017.12.29", "title": "EUObserver: Според бивш френски външен министър ЕС трябва да лиши Австрия от ротационно  председателство"}
{"url": "http://www.focus-news.net/news/2017/12/29/2471928/veliko-tarnovo-praznichna-zarya-banitsa-s-kasmeti-i-tombola-s-nagradi-e-podgotvila-obshtina-svishtov-za-novogodishnata-nosht.html", "text": "Празнична заря, баница с късмети и томбола с награди е подготвила Община Свищов за новогодишната нощ. Това са само част от изненадите, които местната администрация е осигурила за жителите и гостите на града, които ще посрещнат 2018 година на площада в центъра на града, обясни за Радио „Фокус“ – Велико Търново Росен Маринов, директор Дирекция „Култура и културно наследство“ в Общината. В празничната нощ ще бъдат обявени и победителите в конкурсите на Община Свищов за „Най-красиво изработена картичка, „Най-празнична украса“, „Инициатива на 2017 година“ и „Послание на 2018 година“. „В полунощ, заедно ще изпратим старата 2017 и ще посрещнем с много надежда и отворени сърца новата 2018 година. Кметът на Свищов Генчо Генчев ще направи своето празнично обръщение към жителите на общината, след което, по традиция, впечатляваща заря ще огрее небето над Свищов. За празничното веселие в новогодишната нощ сме осигурили много награди и изненади, а музикален гост ще бъде оркестър „Фолклорен извор“, допълни Росен Маринов. Програмата ще започне в 23.30 часа и ще се проведе на площад „Алеко“, пред Община Свищов.\r\nЛуиза ТРАНЧЕВА", "date": "2017.12.29", "title": "Велико Търново: Празнична заря, баница с късмети и томбола с награди е подготвила Община Свищов за новогодишната нощ"}
{"url": "http://www.focus-news.net/news/2017/12/29/2471929/desislava-kostadinova-gerb-v-rezultat-na-uspeshnata-rabota-na-pravitelstvoto-i-premiera-stranata-ni-nyama-golemi-plashtaniya-po-vanshniya-dalg-do-2022-godina.html", "text": "В парламента по време новия мандат сме приели 72 закона, 181 решения и две декларации. Това каза за „Радио „Фокус“ – Пазарджик депутатът от ГЕРБ Десислава Костадинова. Тя обясни, че това се е случило на 92 пленарни заседания. „Ние приехме ключови нови закони. Такъв е Законът за противодействие на корупцията и за отнемане на незаконно придобитото имущество. Гласувахме още Закон за държавните помощи, Закон за концесиите, Закон за държавния бюджет на Република България за 2018 г. и други.  Още в средата на годината стана ясно, че вследствие на цялостната политика на правителството и на премиера Бойко Борисов България страната ни е на 3-то място в ЕС по нисък дълг. Министерството на финансите изплати външен дълг за близо 2 милиарда лева. Българският дълг остава много далеч от средния за ЕС, който е 86% от БВП. Пред България няма други големи плащания по външния дълг до 2022 година“, коментира Костадинова.  Тя отбеляза, че през тази година е приет бюджет за 2018-та година, който е най-добрият за последните 10 години. „Имаме завишаване на средствата в основните направления. Ще има повече пари за заплати в сектори като образование, сигурност, социални дейности, култура“, допълни Костадинова.\r\nВаня НИКОЛОВА", "date": "2017.12.29", "title": "Десислава Костадинова, ГЕРБ: В резултат на успешната работа на правителството и премиера страната ни няма големи плащания по външния дълг до 2022 година"}
{"url": "http://www.focus-news.net/news/2017/12/29/2471930/ministerstvoto-na-finansite-ochakva-izlishak-v-razmer-na-7986-mln-lv-po-konsolidiranata-fiskalna-programa-za-2017-g.html", "text": "На база на предварителни данни и оценки се очаква салдото по консолидираната фискална програма (КФП) на касова основа за 2017 г. да бъде положително в размер на 798,6 млн. лв. или 0,8 % от прогнозния БВП, съобщиха от пресцентъра на Министерството на финансите. В структурно отношение салдото по националния бюджет отчита подобрение спрямо отчетеното за 2016 г., основно поради ръста на данъчните, вкл. осигурителните приходи, докато салдото по сметките за средства от ЕС през настоящата година се влошава поради базов ефект в 2016 година. Той е свързан с възстановени към България грантове от ЕС в началото на 2016 г. за извършени разходи в края на 2015 г., когато бе пикът на плащанията по проектите за предходния програмен период 2007-2013 година. \r\nСпрямо заложената цел с разчетите към ЗДБРБ за 2017 г. бюджетното салдо по КФП отчита номинално подобрение с над 2,1 млрд. лева. Силното фискално представяне на България намери отражение и в годишните доклади на международните рейтингови агенции, като S&P Ratings и Fitch Ratings повишиха кредитния рейтинг на страната. \r\nОсновни параметри по КФП на база предварителни данни и оценки:\r\nПриходите и помощите по КФП за 2017 г. се очаква да бъдат в размер на 35 240,2 млн. лв. (99,4 % от годишния разчет). Изпълнението на данъчните и неданъчните приходи се очаква да бъде 102,8 % спрямо разчета за годината, като съпоставени с предходната година те нарастват с 2 673,8 млн. лв. (8,6 %). Постъпленията от помощи за 2017 г. са по-ниски в сравнение с 2016 г., като изпълнението спрямо годишните разчети за 2017 г. се очаква да бъде 57,2 %.   \r\nРазходите по консолидираната фискална програма (вкл. вноската на Република България в бюджета на ЕС) за 2017 г. се очаква да бъдат в размер на 34 441,6 млн. лв., което е 93,7 % от годишния разчет. Разходите за 2016 г. са в размер на 32 491,4 млн. лева. Нарастването на разходите спрямо 2016 г. е основно поради по-високия размер на социалните и здравноосигурителните плащания, базов ефект при разходите за пенсии от увеличението им от юли 2016 г., увеличението от юли 2017 г. и увеличението на две стъпки през 2017 г. на размера на минималната пенсия (от юли и октомври), както и по-високите разходи за субсидии и за персонал, включително и поради ръста на разходите за осигурителните вноски, свързан с увеличения размер на осигурителната вноска за фонд „Пенсии за лицата по чл. 69“ с 20 пр. п. спрямо 2016 година. \r\nЧастта от вноската на Република България в бюджета на ЕС, изплатена  към 31.12.2017 г. от централния бюджет, възлиза на 888,2 млн. лв., което е в изпълнение на действащото към момента законодателство в областта на собствените ресурси на ЕС - Решение на Съвета 2014/335/ЕС, Евратом относно системата на собствените ресурси на Европейския съюз, Регламент (ЕС, Евратом) № 608/2014 на Съвета от 26 май 2014 г. за определяне на мерки за прилагане на системата на собствените ресурси на ЕС и Регламент (EС, Евратом) № 609/2014 на Съвета от 26 май 2014 г. относно методите и процедурата за предоставяне на традиционните собствени ресурси, собствените ресурси на база ДДС и на база БНД и относно мерките за удовлетворяване на потребностите от парични средства, изменен с Регламент (EС, Евратом) 2016/804 на Съвета от 17 май 2016 година. \r\nСтатистическите данни и Информационният бюлетин за изпълнението на държавния бюджет и основните показатели на консолидираната фискална програма, на база на данни от месечните отчети за касовото изпълнение на бюджетите на първостепенните разпоредители с бюджет ще бъдат публикувани на интернет страницата на Министерството на финансите в края на месец януари 2018 година.", "date": "2017.12.29", "title": "Министерството на финансите очаква излишък в размер на 798,6 млн. лв. по консолидираната фискална програма за 2017 г."}
{"url": "http://www.focus-news.net/news/2017/12/29/2471931/d-r-kiril-aleksiev-istorik-nyama-dokumenti-dokazvashti-che-koleda-e-izbrana-s-umisal-za-obezbalgaryavaneto-na-makedoniya-prez-1944-1945-g-no-veroyatno-e-tarsena-simvolika-ot-arhitektite-na-tozi-zlovesht-akt.html", "text": "Няма документи, доказващи, че Коледа е избрана с умисъл за обезбългаряването на Македония през 1944 – 1945 г., но вероятно е търсена символика от „архитектите“ на този зловещ акт. Това каза в предаването „105 години свобода“ на Радио „Фокус“ – Пирин д-р Кирил Алексиев, историк и уредник в Регионален исторически музей – Благоевград. Той отбеляза, че въпреки липсата на писмени сведения би могло да се помисли в тази посока. „Ще припомня, че когато българските войски влизат в Македония, то това се случва на българския Великден, а сега вече имаме и македонската Кървава Коледа. Още повече, че именно сърбите и техните добри ученици от македонската комунистическа партия доста внимателно са се опитвали да следват подобни символни модели“, каза още д-р Алексиев. Той посочи, като примери, че  датата на подписването на Ньойският договор не е избран случайно. “Търсена е била символика, свързана с това, че на 27 ноември през 1885 година българските войски разгромяват сръбските по време на сръбско-българската война. Именно сръбската делегация по време на подписването на Парижките мирни договори настоява по всякакъв начин договорът с България да бъде подписан на 27 ноември. Така че в тази „война на символите“ не бих се изненадал да има някаква такава връзка“, отбеляза д-р Алексиев. Според историка макар до момента да не е срещал документално доказателство за това, че е търсена някаква връзка, в конкретния случай, сравнявайки историческите събития, то би могло да се помисли в посока на някакъв подобен черен сценарии.\r\nЛивия НИНОВА", "date": "2017.12.29", "title": "Д-р Кирил Алексиев, историк: Няма документи, доказващи, че Коледа е избрана с умисъл за обезбългаряването на Македония през 1944 – 1945 г., но вероятно е търсена символика от „архитектите“ на този зловещ акт"}
{"url": "http://www.focus-news.net/news/2017/12/29/2471932/blagoevgrad-dopalnitelni-politseyski-sili-shte-badat-razpolozheni-na-mesta-kadeto-shte-se-provezhdat-praznichni-meropriyatiya-po-povod-nova-godina.html", "text": "Допълнителни полицейски сили ще бъдат разположени на места, където ще се провеждат празнични мероприятия по повод Нова година в Област Благоевград. Това съобщиха за Радио „Фокус“ – Пирин от Областна дирекция на МВР – Благоевград. По време на дните около 31 декември е осигурено полицейско присъствие в районите, където ще се провеждат мероприятията, в търговските центрове, в районите на Новогодишни базари, църкви, храмове, манастири, курортни комплекси и други. За обезпечаване сигурността на обществените места в обслужваната територия са проведени срещи със собствениците и ползвателите на увеселителни заведения по отношение на техните задължения, свързани с охраната, сигналната и разяснителна дейност във връзка пропускателния режим в обектите, действията им при струпване на посетители пред тези обекти, недопускане превишаване на определения допустим капацитет на заведенията, поддържането в изправност на аварийните и други изходи и т.н. От органите на реда ще бъде завишен и контролът при пренасянето, законната употреба и съхранението на взривни вещества, огнестрелно оръжие и боеприпаси. Същевременно се предприемат и мерки за недопускане продажба на пиротехнически изделия без издадени полицейски разрешения за търговия, в нестандартни опаковки или без упътване и сертификат за качество, като ежедневно по места ще бъдат извършени проверки по линия на контрола над общоопасните средства в тържища, пазари и търговски обекти. Там, където се предвижда използването на фойерверки или други пиротехнически изделия в новогодишната нощ, контролът ще се осъществи лично от инспекторите, отговарящи пряко за контрола над общоопасните средства. На територията на всички общински центрове по време на празненствата за Нова година са осигурени допълнително полицейски сили, като в град Банско са командировани сили от ОДМВР-Благоевград, Гърция и Румъния.\r\nЛивия НИНОВА", "date": "2017.12.29", "title": "Благоевград: Допълнителни полицейски сили ще бъдат разположени на места, където ще се провеждат празнични мероприятия по повод Нова година"}
{"url": "http://www.focus-news.net/news/2017/12/29/2471933/vidin-45-000-lv-sa-neizplatenite-trudovi-vaznagrazhdeniya-za-izminaliya-mesets-v-oblastta.html", "text": "45 000 лв. са неизплатените трудови възнаграждения за изминалия месец, каза за Радио „Фокус“ – Видин Надежда Симеонова, директор на Инспекция по труда – Видин. Тя посочи, че неизплатените заплати са констатирани след инспектиране на четири предприятия в областта. „След намеса на инспекцията са изплатени близо 22 000 лева. Работодателите, които са забавили трудовите възнаграждения на персонала си ще продължат да бъдат обект на контрол от страна на Инспекцията по труда и през следващата 2018 г.“, каза Надежда Симеонова. Тя допълни, че от 31 март 2018 г. Инспекцията по труда ще може да сезира съда за откриване на производство по несъстоятелност на работодатели, които бавят заплатите, като условието е да не са плащани възнаграждения повече от два месеца и да са засегнати поне една трета от работниците.\r\nАнна ЛОЗАНОВА", "date": "2017.12.29", "title": "Видин: 45 000 лв. са неизплатените трудови възнаграждения за изминалия месец в областта"}
{"url": "http://www.focus-news.net/news/2017/12/29/2471934/reuters-sayuznitsite-na-angela-merkel-ya-prizovavat-da-uvelichi-byudzheta-za-otbranata-koeto-shte-razshiri-propastta-mezhdu-neya-i-gsdp.html", "text": "Германският канцлер Ангела Меркел бе призована от съюзната ѝ партия Християн-социален съюз да увеличи бюджета за отбрана на страната до равнище, което ще разшири пропастта между нея и Германската социалдемократическа партия преди преговорите за формиране на ново коалиционно правителство, предаде  Reuters.\r\nСпоразумение между „Съюза“ (ХДС/ХСС) и ГСДП е най-добрият шанс за формиране на правителство. ХСС обаче призовава разходите за отбрана да достигнат до исканите от НАТО 2% от БВП. \r\n„Получаването на най-доброто възможно оборудване, обучението и грижата на войниците, както и засилването и модернизирането на армията струват пари“, пише в проекторезолюция на баварската партия.  \r\nНо искането на повече средства за отбрана от страна на ХСС може да застраши сключването на коалиционно споразумение между Меркел и социалдемократите.  ГСДП отхвърля искането на НАТО и обвинява Меркел, че се подчинява на исканията на президента на САЩ Доналд Тръмп по въпроса.  Виктор Турмаков", "date": "2017.12.29", "title": "Reuters: Съюзниците на Ангела Меркел я призовават да увеличи бюджета за отбраната, което ще разшири пропастта между нея и ГСДП"}
{"url": "http://www.focus-news.net/news/2017/12/29/2471935/smolyan-dazhd-vali-na-mesta-v-oblastta-patnite-nastilki-sa-mokri-i-hlazgavi.html", "text": "Проходими при зимни условия са пътищата в област Смолян. Дъжд вали на места в региона, а пътните настилки са мокри и хлъзгави, затова шофьорите трябва да се движат с повишено внимание и съобразена скорост, съобщиха за Радио „Фокус“ – Смолян от Областно пътно управление – Смолян. Повишена е опасността от падащи камъни по всички направления в региона. През деня не са регистрирани инциденти по републиканските пътища в региона.\r\nПоради стеснен габарит на пътя остава ограничено движението за МПС над 12 тона без ремаркета и полуремаркета по пътя Лъки – Рожен през целия зимен сезон. Движението по пътя с. Арда – с. Горна Арда остава ограничено за МПС с тегло над 10 т, поради пропадане и стеснение на една от пътните ленти. Заради пропадане на каменна подпорна стена движението между селата Кошница и Могилица се осъществява в едната лента. И двата участъка са обозначени с пътни знаци.\r\nВ Смолян пътните настилки по улиците в града са мокри, вали дъжд. Автомобилният трафик в края на последния работен ден за годината е интензивен. Натоварено е движението по централните улици и входно-изходните артерии на града.\r\nНели ГЕРГЬОВСКА", "date": "2017.12.29", "title": "Смолян: Дъжд вали на места в областта, пътните настилки са мокри и хлъзгави"}
{"url": "http://www.focus-news.net/news/2017/12/29/2471936/dimitar-margaritov-kzp-70-obazhdaniya-sa-polucheni-v-kzp-prez-kolednite-praznitsi.html", "text": "Около 70 граждани са потърсили Комисията за защита на потребителите (КЗП) през петте почивни дни за коледните празници, каза в „Новините” на Нова председателят на институцията Димитър Маргаритов, съобщиха от пресцентъра на КЗП. „Сигналите основно са отказ на търговците да уважат рекламация за дефектна стока. Има и консултации за това как могат да бъдат върнати подаръци, които са се оказали не особено подходящи”, даде пример Маргаритов. Той разясни, че закупените през интернет подаръци с представянето на платежен документ могат да бъдат върнати безпроблемно в предвидения по закон срок от 14 дни. „В търговската мрежа се предлагат различни варианти – замяна на стока, предоставяне на ваучер, включително и връщане на пари”, добави Маргаритов. \r\nМаргаритов предупреди, че е възможно при повече почивните дни наличностите в банкоматите да се изчерпат, поради софтуерни или други технически проблеми да бъде отчетена трансакция или пък банкоматът да глътне картата. „В такива случаи най-важното е да се запази спокойствие, да се свържат с колцентъра на съответната банка, за да потърсят съвет за действие от служителите на финансовата институция. Но ако това не се случи, ние сме на разположение. към нас функционира Помирителната комисия за платежни спорове”, информира той.  \r\nВ 8-10% от случаите проверките на КЗП установяват нарушения, посочи още председателят на КЗП. Сред тях са неуважаване претенциите на потребителите за рекламация на дефектни стоки, неспазване на 14-дневния срок за възстановяване на парите при упражнено право на отказ от онлайн покупка и др. Срещат се и нелоялни търговски практики като недостатъчни наличности на промоционални стоки или опити клиентът да бъде принуден да си купи нещо в комплект с друго уж на по-изгодна цена, а да се окаже, че може и поотделно по-евтино. По думите на Маргаритов такива случаи са по-чести по време на празници.", "date": "2017.12.29", "title": "Димитър Маргаритов, КЗП: 70 обаждания са получени в КЗП през коледните празници"}
{"url": "http://www.focus-news.net/news/2017/12/29/2471937/montana-27-godishen-mazh-ot-selo-virove-se-e-samozapalil.html", "text": "27-годишен мъж от монтанското село Вирове се е самозапалил. Това съобщиха за Агенция „Фокус“ от ОДМВР – Монтана. Мъжът е криминално проявен. Починал е към 8.00 часа, след като е бил откаран в лечебно заведение.  \r\nЦветилена СИМЕОНОВА", "date": "2017.12.29", "title": "Mонтана: 27-годишен мъж от село Вирове се е самозапалил"}
{"url": "http://www.focus-news.net/news/2017/12/29/2471938/ria-novosti-pri-sblasatsi-v-ivitsata-gaza-s-izraelskata-armiya-sa-postradali-sto-palestintsi.html", "text": "Министерството на здравеопазването на Палестинската автономия съобщава, че броят на пострадалите палестинци при сблъсъците с армията на Израел в Ивицата Газа е достигнало до сто души, предава РИА Новости.\r\nПрес-секретарят на министерството на Ивицата Газа Ашраф ал Кедра заяви, че „броят на ранените е достигнал до сто души, от тях 34 са ранени с бойни куршуми и са откарани в болницата, двама са ранени тежко, а още 66 са пострадали от сълзотворен газ и са получили помощ на място“. \r\nПредставителят на палестинския Червен полумесец Ераб ал Фукаха заяви, че лекарите „са оказали бърза помощ на 130 палестинци на Западния бряг, от които четирима са ранени с бойни куршуми, останалите от гумени“.  Виктор Турмаков", "date": "2017.12.29", "title": "РИА Новости: При сблъсъци в Ивицата Газа с  израелската армия са пострадали сто палестинци"}
{"url": "http://www.focus-news.net/news/2017/12/29/2471939/plovdiv-natovareno-e-dvizhenieto-po-vsichki-osnovni-napravleniya-v-oblastta-zasileno-e-politseyskoto-prisastvie.html", "text": "Натоварено е движението по всички основни направления в Пловдивска област. Това съобщиха за Радио „Фокус“ – Пловдив от Областното пътно управление. Трафикът е най-интензивен по участъка на АМ „Тракия“ в областта, също по пътищата Пловдив-Асеновград-Смолян, Пловдив-Карлово и Пловдив-Пещера. Полицейски патрули са позиционирани по най-натоварените пътни участъци, както и на разклоните за хижи и почивни станции, където се очаква много от хората да посрещнат 2018 година. Извършват се засилени проверки за нарушения, в това число за превишена скорост, неправоспособност, употреба на алкохол и използване на обезопасителни колани.\r\nПътните настилки в по-голямата част на областта са влажни, в усойните и планински райони – мокри, но обработени срещу заледяване. Не са постъпвали сигнали за сериозни пътни инциденти в Пловдивска област в рамките на деня, съобщиха още от Областното пътно управление. Ограничението е движението на МПС над 12 тона през прохода Троян-Кърнаре, по пътя Югово – Лъки – Здравец, в отсечката град Лъки-пътно кръстовище за хижа Момчил юнак, също по направлението Поповица-Болярци. Опасност от свлачищна активност има по пътните артерии Асеновград-Смолян, Смолян-Кричим-Стамболийски, Кричим-Девин, също в района на проходите Козница и Стражата.\r\nТрафикът на територията на град Пловдив също е изключително интензивен към този час. По-засилено движение има в централната градска част по булевардите „Христо Ботев“ и „Цар Борис III Обединител“. Струпване на автомобили има също по всички входно-изходни артерии. Засилено е полицейското присъствие и на територията на града. Пътните настилки са предимно сухи, на места мокри.\r\nТони МИХАЙЛОВ", "date": "2017.12.29", "title": "Пловдив: Натоварено е движението по всички основни направления в областта, засилено е полицейското присъствие"}
{"url": "http://www.focus-news.net/news/2017/12/29/2471940/d-r-kiril-aleksiev-istorik-karvaviyat-bozhik-postiga-tselite-na-makedonizma-svarzani-s-obezbalgaryavaneto-zemite-na-makedoniya.html", "text": "Кървавият Божик или Кървавата Коледа за българите в Македония постига целите на македонизма, свързани с обезбългаряването на земите ѝ. Това каза в предаването „105 години свобода“ на Радио „Фокус“ – Пирин д-р Кирил Алексиев, историк и уредник в Регионален исторически музей – Благоевград. „Това, което виждаме днес – факта, че на Запад съществува държава, която има своя национална и държавна идеология в края на краищата показва, че целите са били постигнати. Това жестоко откъсване на парче от българския етнически организъм е факт. Важно е да отбележим обаче, че в последно време се появяват едни тенденции, които могат да отрезвят част от управляващия елит“, каза още д-р Алексиев. Според него освен това самите хора в Македония и България вече намират все повече неща, които да ги свързват, а не да ги разделят. „Надявам се, че и в бъдеще нещата ще продължават да се развиват в положителна посока, но за това ще е необходимо да мине много време, а също така трябва и доста смелост, за да се преборим с нещата, които са наслоени през годините“, подчерта д-р Алексиев. Той коментира още, че като цяло темата за Кървавата Коледа не се коментира много, защото липсва стабилен набор от документи. „В историята по принцип, ако липсват писмени сведения или има такива, но те не са достатъчно на брой, просто не се споменава особено много. Известно е обаче, че голяма част от документите, свързани с Кървавата Коледа за българите в Македония са унищожени. Това, което е достигнало до нас, са предимно спомени на хора, които са били свидетели на събитията от 1945 година“, уточни д-р Алексиев. По думите му важно е все пак да се каже, че Веселин Ангелов е правил много сериозни изследвания по темата, което е много хубаво, защото така тези събития не са „заметени под прага на историята“. „Има и още един проблем, свързан с Кървавата Коледа, а именно, че тази тема дълго време е била „табу“ и затова много малко са онези, които са запознати с нея. По отношение на това дали днес се говори по тази тема, то ще кажа, че в научните среди в Македонския научен институт има хора, които са запознати доста добре с нея, като дори се правят най-различни публикации. Просто тези публикации са на по-академично ново без да стигат до масовия ползвател, слушател или зрител. Мисля, че тук водеща роля биха могли да имат и медиите“, допълни историкът д-р Кирил Алексиев.\r\nЛивия НИНОВА", "date": "2017.12.29", "title": "Д-р Кирил Алексиев, историк: Кървавият Божик постига целите на македонизма, свързани с обезбългаряването земите на Македония"}
{"url": "http://www.focus-news.net/news/2017/12/29/2471941/blagoevgrad-natovareno-e-dvizhenieto-v-oblastta-trafikat-e-intenziven-po-avtomagistrala-struma-i-glaven-pat-e-79.html", "text": "Натоварено е движението в област Благоевград, трафикът е интензивен по автомагистрала „Струма“ и главен път Е-79. Това съобщи за Радио „Фокус“ – Пирин дежурният служител в Областно пътно управление – Благоевград. Той уточни, че за момента не са постъпвали сигнали към тях за затруднено движение, образуване на задръствания или колони от автомобили по основните пътни артерии в региона. Пътните настилки са предимно мокри и хлъзгави. В района на прохода Предел по-рано днес валя сняг, поради което за кратко движението бе спряно за товарни автомобили, но след извършеното почистване и опесъчаване преминаването е било възстановено. В момента няма данни някъде да вали сняг в Благоевград и областта. През деня няма регистрирани тежки пътни инциденти. Полицейското присъствие остава засилено като на места са позиционирани допълнителни патрули.\r\nЛивия НИНОВА", "date": "2017.12.29", "title": "Благоевград: Натоварено е движението в областта, трафикът е интензивен по автомагистрала „Струма“ и главен път Е-79"}
{"url": "http://www.focus-news.net/news/2017/12/29/2471942/reuters-politsiyata-e-razprasnala-antipravitelstven-protest-v-zapadnata-chast-na-iran.html", "text": "Полицията е разпръснала протестиращи, скандиращи антиправителствени лозунги в западния ирански град Карманшах, предава  Reuters.\r\nСпоред местни медии около 300 демонстратори са скандирали лозунги, включващи „Политическите затворници трябва да освободени“ и „Свобода или смърт“, като същевременно са нанасяли поражения върху обществена собственост.  Виктор Турмаков", "date": "2017.12.29", "title": "Reuters: Полицията е разпръснала антиправителствен протест в западната част на Иран"}
{"url": "http://www.focus-news.net/news/2017/12/29/2471943/varna-dazhd-vali-v-oblastta-patnite-nastilki-sa-mokri-i-hlazgavi.html", "text": "Дъжд вали във Варна и областта, пътните настилки са мокри и хлъзгави, предаде репортер на Радио „Фокус“ – Варна. Движението по направленията за София, Добрич и Бургас се осъществява без въведени ограничения. По пътя Кранево-Варна при км 83+100 е ограничено движението на моторни превозни средства над 10 т. Обходът е през участъка Кичево-Оброчище.\r\nПо данни на \"Пътна полиция\" на територията на Варна от началото на деня до момента са регистрирани 5 катастрофи с материални щети. Няма пострадали граждани. По-интензивно е движението и около големите търговски центрове. Полицейското присъствие тази вечер и в следващите почивни дни ще бъде засилено.\r\nМарияна ВАЛЕНТИНОВА", "date": "2017.12.29", "title": "Варна: Дъжд вали в областта, пътните настилки са мокри и хлъзгави"}
{"url": "http://www.focus-news.net/news/2017/12/29/2471944/blagoevgrad-poslanikat-na-rumaniya-v-balgariya-se-sreshtna-s-kmeta-na-bansko-georgi-ikonomov.html", "text": "В началото на активния зимен сезон в Банско, посланикът на Румъния – Н. Пр. Йон Гъля, посети курорта, за да проведе работна среща с кмета Георги Икономов. Това съобщиха от пресцентъра на Община Банско. Дискутирана бе продължаващата добра практика  на съвместно патрулиране на български и румънски полицаи в курорта. Гъля отправи своята благодарност за оказваната от местната власт подкрепа за осигуряването на добри условия за настаняване на румънските патрули от една страна, като по този начин се подобрява чувството за сигурност и комфорт на румънските туристи.  Дипломатическият представител поздрави Икономов и местната общност за предновогодишната новина, касаеща разрешението за изграждане на спортни съоръжения в ски зона Банско след решението на МС от 28 декември. Той даде своята висока оценка за Банско като една от най-добрите и предпочитани от румънските туристи дестинация, като подчерта, че изграждането на Втори кабинков лифт ще даде възможност туристопотокът от северната ни съседка да се увеличи. От своя страна Икономов благодари за добрите пожелания и подчерта важността от подобни срещи, които дават възможност за получаване на обратна връзка в полза на подобряване на нивото на курорта.", "date": "2017.12.29", "title": "Благоевград: Посланикът на Румъния в България се срещна с кмета на Банско Георги Икономов"}
{"url": "http://www.focus-news.net/news/2017/12/29/2471945/pregled-na-mezhdunarodnite-novini-do-18-chasa-agentsiya-fokus.html", "text": "България, която ще поеме ротационното председателство на ЕС на 1 януари 2018 г., се наслаждаваше на сравнителна стабилност с бившия охранител Бойко Борисов като министър-председател.  Сега тя ще се сблъска с трудната задача да се опита да помири спорещите 28 страни членки и да изгради компромиси по горещите въпроси като миграцията и Брекзит, предава  AFP.\r\nЕвропейският съюз е изправен пред безпрецедентни предизвикателства, тъй като се бори с рекорден приток на мигранти и с излизането на Великобритания от блока през 2019 г.\r\nБългария обещава да действа като посредник за излекуване на разделенията между източните и западните членове, както и да изглади отношения с Турция, ключов съюзник в борбата с продължаващата миграционна криза.\r\n\"Лозунгът на българското председателство е \"Съединението прави силата\": ние трябва да разгледаме трънливите  въпроси заедно\", заяви външният министър Екатерина Захариева.\r\nТя призова страните от ЕС \"да докажат своята солидарност, като защитават външните граници на ЕС, вместо да изграждат огради в рамките на блока\".\r\nБългария също така разчита да подобри имиджа си на най-бедна и най-корумпирана страна в блока.\r\nТя иска да убеди другите страни, че след десет години в ЕС най-накрая е готова да се присъедини към Шенгенската зона  и да се придвижи към влизането си в еврозоната.\r\nСтраната с население от 7,1 милиона души премина през бурен политически период след падането на комунизма, но тя се радва на относителна стабилност при сегашното консервативно правителство на премиера Бойко Борисов.\r\nБившият охранител с черен колан по карате спечели трети мандат през април миналата година и се върна на власт благодарение на коалицията със националистите от „Обединени патриоти“.\r\nСлед влизането си в правителството партията омекоти агресивната си антимигрантска реторика и вместо това прие позицията, която е проевропейска.\r\nНаблюдателите смятат, че България е изградила репутация на член-помирител в ЕС.\r\nЗа разлика от Вишеградска четворка - Чехия, Унгария, Полша и Словакия - България не се противопостави на противоречивия план на ЕС за разпределение  на мигрантите сред членовете на  Съюза.\r\nДипломатическите умения на България ще бъдат подложени на изпитание, когато през март преговорите за Брекзит бъдат подновени.\r\nИзлизането на Великобритания заедно с очакваното намаляване на бюджета на ЕС през 2020 г. е основна грижа за източните страни - най-големите получатели на средства от ЕС.\r\nПоследният кръг от преговорите за Брекзит ще се съсредоточи върху търговията, след като през декември бе постигнат напредък по ключови въпроси, включително правата на гражданите на ЕС във Великобритания.\r\n\"Ще имаме натоварен дневен ред, тъй като 2018 г. е последната пълна година от мандата на Европейската комисия\", заяви представителят на Европейската комисия в България Огнян Златев.\r\nПо време на шестмесечния си мандат се очаква София да използва Брекзит като възможност да се бори за по-тесни връзки между ЕС и  страните от Западните Балкани.\r\nБългария се надява да поднови преговорите за присъединяването на Черна гора и Сърбия, докато същевременно помага на Албания и Македония да се доближат до началото  на преговори за членство в ЕС.\r\nЗлатев смята, че председателството също така има за цел да изпрати \"насърчителни сигнали\" на Босна и Косово, за да \"включи целия регион в европейската перспектива\".\r\nКампанията няма да бъде лесна, тъй като ентусиазмът за по-голямо разширяване на ЕС се е изпарил сред съществуващите членове.\r\nПо въпросите на миграцията лидерите на ЕС са определили краен срок за съгласуване на така наречения регламент от Дъблин, който в момента поставя твърде голям натиск върху фронтовите държави Гърция и Италия. \r\nЗа да разреши кризата с бежанците, София настоява, че ЕС трябва да нормализира отношенията  си с Турция, с която България има 260-километрова сухоземна  граница.\r\nВзаимоотношенията между Съюза и Турция станаха драматични след неуспешния опит за  преврат в нея през 2016 г.\r\nНо Анкара е важен партньор в подпомагането на континента да спре потока мигранти от Близкия изток и Борисов настоява, че това трябва да се поддържа с всички налични средства.\r\n***  Бившият френски външен министър Бернар Кушнер призова ЕС да бойкотира скорошното председателство на Австрия в Съвета на ЕС.\r\n„Не обръщаме погледа си. Наследници на нацизма са дошли на власт с новото австрийско правителство“, заяви Кушнер. Според него лидерите на ЕС са посрещнали възхода на австрийската крайнодясна Партия на свободата „с тишина и виновна апатия“ и допълни, че е загрижен от „идеологията на омраза“ на партията. \r\nПо-рано през декември дясно-центристката Австрийска народна партия сключи коалиционно споразумение с Партията на свободата. \r\nСпоред Кушнер, външен министър между 2007 и 2010 г., новото австрийско правителство трябва да се сблъска със санкции от останалите страни членки на ЕС. „На практика това означава, че крайнодесните австрийски министри не трябва да бъдат приемани от европейските си колеги“, пише той в писмото си.  Той призова също така към бойкот за австрийското председателство в ЕС, което ще започне от 1 юли 2018 г. и ще продължи до края на годината. \r\n*** Министър-председателят на Албания Еди Рама обвини опозицията, че се опитва да забави процеса на евроинтеграцията на страната.\r\nПо думите на премиера, „опозицията си играе с огъня и това го казвам символично, тъй като на него ще бъде обръщано внимание и в бъдеще.“ Според него, \"недоволството на опозицията срещу съдебната реформа и опитите за нейния бойкот…, както и превръщането на законния избор на Главен прокурор в изкуствена криза са проблеми за интеграцията на страната“, отбеляза още Рама по време на пресконференция в петък. \r\n*** Броят на жертвите след атаката срещу църква в египетската провинция Хелуан достигна девет души, съобщава египетското министерство на здравеопазването.\r\n Десетата жертва е нападателят, който е прострелян и убит в разигралата се между него и охранителите на храма престрелка. Неговият съучастник е намерен и арестуван. \r\n*** Три ракети са изстреляни в петък от района на Ивицата Газа към територията на Израел.\r\nСъгласно разпространените данни, устройствата са били изстреляни от южната част на Ивицата, като две от тях са били прихванати и свалени от израелските противовъздушни системи, не е дадена информация относно третата ракета. Не се съобщава за нанесени щети или пострадали. Руската агенция припомня, че през декември бе регистрирано изстрелването на общо около 30 ракети от Ивицата Газа срещу Израел.\r\n*** Земетресение с магнитуд 5,0 по скалата на Рихтер е регистрирано край Никобарските острови в Бенгалския залив.\r\nЗеметресението е регистрирано в 9:29 часа българско време на 355 км. южно от град Порт Блеър – най-голямото населено място на съюзна територия Андамански и Никобарски острови на дълбочина от 23 км.\r\nНяма данни за жертви и разрушения. Не е обявявана тревога за появата на вълни-цунами. \r\n***", "date": "2017.12.29", "title": "Преглед на международните новини до 18 часа /Агенция “Фокус”/"}
{"url": "http://www.focus-news.net/news/2017/12/29/2471946/ministar-neno-dimov-shte-otgovarya-na-vaprosi-za-np-pirin-na-zhivo-chrez-feysbuk.html", "text": "Министърът на околната среда и водите Нено Димов ще отговаря на въпроси на граждани за Национален парк „Пирин“ в един от първите работни дни на новата 2018 г. (3 януари) посредством жива видео връзка във фейсбук страницата на Министерство на околната среда и водите. Това съобщиха от пресцентъра на МОСВ.\r\nПрез последните дни в обществото се разпространяват редица неверни твърдения за решението на правителството, с което беше прието изменение в плана за управление на  Национален парк „Пирин“.  Според министър Димов блокирането на нормалния живот на гражданите не е решение. Затварянето на кръстовища не дава отговори. Отговорите се получават в диалог. Затова  всички, които имат екологични въпроси ще могат да ги зададат на живо чрез фейсбук и да получат отговори.\r\nЛайфстриймът с министър Димов ще се излъчва на  на 3 януари от 12.00 часа.", "date": "2017.12.29", "title": "Министър Нено Димов ще отговаря на въпроси за НП „Пирин“ на живо чрез фейсбук"}
{"url": "http://www.focus-news.net/news/2017/12/29/2471947/pazardzhik-dazhd-vali-v-oblastta-patnite-nastilki-sa-mokri-i-hlazgavi.html", "text": "Дъжд вали в Пазарджик и областта, пътните настилки са мокри и хлъзгави, предаде репортер на Радио „Фокус“ – Пазарджик. По-интензивен е валежът в общините Белово и Септември. На места са се образували завирявания, които затрудняват трафика. Полицейски патрули са разположени по входовете и изходите на областния град. Следи се за спазване ограниченията на скоростта.\r\nВаня НИКОЛОВА", "date": "2017.12.29", "title": "Пазарджик: Дъжд вали в областта, пътните настилки са мокри и хлъзгави"}
{"url": "http://www.focus-news.net/news/2017/12/29/2471948/d-r-kiril-aleksiev-istorik-bi-bilo-dobre-da-se-izvarshi-seriozno-nauchno-izsledvane-po-temata-za-makedonskata-karvava-koleda.html", "text": "Би било добре да се извърши сериозно научно изследване по темата за македонската Кървава Коледа. Това каза в предаването „105 години свобода“ на Радио „Фокус“ – Пирин д-р Кирил Алексиев, историк и уредник в Регионален исторически музей – Благоевград. Според него само така може да се докаже какво точно се е случило, но и да се помисли в посока на това събитието да бъде по-добре отразено в България и Македония. „Самият премиер на България Бойко Борисов има едно много мъдро решение, свързано с това до някаква степен да бъдат загърбени историческите обременености в името на това да се случи интеграцията на Западните Балкани. Според мен има логика в това нещо, защото в крайна сметка бихме рискували да се превърнем в това, в което се бяха превърнали нашите западни съседи. Такова нещо между друго се вижда и в Сърбия, защото те все още имат много тежък багаж в тази връзка. Разбира се, не казвам, че трябва да забравим случилото се, но може би в комисиите, които ще се създават за ревизиране на някои исторически неточности и фалшификации, този въпрос може да бъде повдигат“, каза още д-р Алексиев. По думите му важно е да се отбележи, че става въпрос за сериозно научно изследване, в което да се изложат фактите и да се проучат документите, а също така да има обществено обсъждане в България и Македония. „Хубаво би било да се потърсят и хора, които са били свидетели на събитията, защото без свидетелства трудно може да се докаже която и да е било теза. Бих завършил с нещо, което казаха и премиерът Бойко Борисов и неговият колега Зоран Заев при подписването на Договора за добросъседство между България и Македония, че историята трябва да се остави на историците, а политиците да се занимават с това да изграждат бъдещето, но без да забравят миналото“, заяви историкът д-р Кирил Алексиев.\r\nЛивия НИНОВА", "date": "2017.12.29", "title": "Д-р Кирил Алексиев, историк: Би било добре да се извърши сериозно научно изследване по темата за македонската Кървава Коледа"}
{"url": "http://www.focus-news.net/news/2017/12/29/2471949/aktualna-patna-obstanovka-kam-1730-chasa.html", "text": "Агенция \"Пътна инфраструктура\" предоставя информация за състоянието на републиканските пътища към 17:30 часа. Актуалната пътна обстановка в страната е следната:Метеорологична обстановка:\r\nТемпературите са в интервала от +1° до + 15°. Времето над цялата страна е облачно. Слаб до умерен вятър духа в областите Бургас, Видин, Добрич, Пазарджик, Разград, Силистра, Смолян, София, Търговище и Шумен. Дъжд вали в по-голямата част от страната. Сняг вали в проход „Предел“ /обл. Благоевград/, в района на Рилски манастир /обл. Кюстендил/, проход „Петрохан“ /обл. Монтана/, в района на Панагюрски колонии /обл. Пазарджик/, както и в района на гр. Костенец и Боровец /обл. София/. Пътните настилки са преобладаващо мокри, като по усойните и планински райони и местата със снеговалеж – частично заледени, заснежени и обработени. Намалена видимост поради мъгла до 100 м има в участъка Обзор – Слънчев бряг.Ограничения за товарни автомобили:\r\nЗабранява се движението на моторни превозни средства, предназначени за превоз на товари с техническа допустима максимална маса над 12 тона, включително състав с ремаркета и полуремаркета, селскостопанска и земеделска техника, трактори и специализирана строителна техника, както следва:\r\nцелогодишно за периода на официалните празници: последния работен ден преди празници – от 16:00 часа до 20:00 часа и последния почивен /празничен/ ден – от 14:00 часа до 20:00 часа. Забраната се отнася за всички периоди, в които е определен повече от един празничен ден.\r\nОграниченията важат само за участъците от републиканската пътна мрежа, както следва:\r\n•\tАвтомагистралите; \r\n•\tпът I-1 с. Ребърково-Ботевград, като движението се пренасочва по път II-16 Ребърково-Своге-София;\r\n•\tпът I-1 Благоевград-ГКПП „Кулата“;\r\n•\tпът I-4 п. в. „Коритна“-Велико Търново-Шумен;\r\n•\tпът I-5 Русе-Велико Търново;\r\n•\tпът I-8 ГКПП „Калотина“-София;\r\n•\tпът I-9 Варна-Бургас;\r\n•\tпът II-18 Околовръстен път София;\r\n•\tпът II-99 Бургас-Царево.\r\nЗабраната не важи за моторни превозни средства, които извършват превози на опасни товари (ADR), живи животни, бързо развалящи се хранителни продукти и товари на температурен режим.Състояние на автомагистралите:\r\nАМ „Тракия“: няма ограничения.\r\nАМ „Хемус“: няма ограничения.\r\nАМ „Струма“: няма ограничения.\r\nАМ „Марица“: няма ограничения.\r\nАМ „Черно море“: няма ограничения.\r\nАМ „Люлин“: няма ограничения.Въведени ограничения по основните пътни направления:\r\n1. Проходи:\r\n- „Върбишки” - затворен за всички МПС; \r\n- „Златишки” - затворен за всички МПС;\r\n- „Айтоски” - отворен за всички МПС;\r\n- „Котленски” - отворен за всички МПС;\r\n- „Обзорски” - отворен за всички МПС;\r\n- „Печинско” - отворен за всички МПС;\r\n- „Превала” – отворен за всички МПС;\r\n- „Предел” - отворен за всички МПС;\r\n- „Републиката“ - отворен за всички МПС;\r\n- „Ришки” - отворен за всички МПС;\r\n- „Рожен” - отворен за всички МПС;\r\n- „Вратник” - забранен за МПС над 10 т;\r\n- „Дюлински” - забранен за МПС над 3,5 т;\r\n- „Пампорово” - забранен за МПС над 3,5 т; \r\n- „Петрохан” - забранен за МПС над 12 т;\r\n- „Твърдишки” - забранен за МПС над 10 т;\r\n- „Троянски” - забранен за МПС над 12 т;\r\n- „Шипка” - забранено е движението на МПС, предназначени за превоз на товари с технически допустима максимална маса над 12 тона от категория N3, както и тегленето на ремаркета и полуремаркета с технически допустима максимална маса над 10 тона от категория О4. Срок до 31.03.2018 г.Състояние на републиканската пътна мрежа:\r\nОграничения в движението на МПС по първокласната пътна мрежа:\r\n- път I-1 /Е79/ Граница Румъния-Видин-Монтана-Враца-София-Благоевград-Кулата-граница Гърция:\r\nОбласт Монтана: при км 121+919 се забранява влизането в с. Сумер на тежкотоварни превозни средства над 10 т. по общински път „пътна връзка за с. Сумер”. Движението на МПС при км 120+390 от Монтана посока Вършец се отклонява по път ІІІ-1621 Сумер-Вършец. Срок до 18.11.2018 г.\r\nОбласт София: Забранено е движението на всички МПС в участъка Жерково-Елешница от км 224+600 до км 229+700 поради намален габарит на пътното платно. Срок 01.09.2018 г.; \r\nот км 276+162 /Александров мост/ до км 282+485 до г-ца с област Перник – забранено движението на товарни МПС над 15 т. Срок до 13.09.2018 г.; \r\nОбласт Перник: ограничено е движението за тежкотоварни автомобили с тегло над 15 т в участъка от пътен възел „Даскалово“ посока Владая. Участъкът с ограничение за територията на ОПУ-Перник е от км 282+485 (граница ОПУ София) до км 287+183 (п.в. „Даскалово“); от км 276+162 /Александров мост/ до км 282+485 до г-ца с област Перник – забранено движението на товарни МПС над 15 т.; Срок 13.09.2018 г. \r\n- път І-2 Граница Румъния-Русе-Цар Калоян-Разград-Шумен-Девня-Варна: няма ограничения.\r\n- път І-3 Гара Бяла-Плевен-Луковит-Коритна-Ябланица-Ботевград: \r\nОбласт София: Правец-с.Разлив-Трудовец-Ботевград – забранено движението на МПС над 12 т в участъка от км 193+345 /отклонение за п.в. „Правец”/ до км 204+200 /заустване в път І-1 Видин-Враца-Ботевград/. Обходен маршрут: АМ „Хемус” /за п.в. „Правец”/-път ІІ-17 (Мездра-Ботевград)-п.в. І-3-п.в. „Ботевград” на АМ „Хемус” и обратно. Срок до 30.09.2018 г.\r\n- път І-4 Коритна-Български Извор-Микре-Севлиево-В. Търново-Омуртаг-Търговище-Шумен: няма ограничения.\r\n- път І-5 Русе-В.Търново-Шипка-Стара Загора-Хасково-Кърджали-Маказа-граница Гърция: \r\nобласт Кърджали: Черноочене-Кърджали – ограничено е движението на МПС над 15 т. Срок до 21.12.2018 г.\r\nОбходен маршрут: път І-5-път ІІІ-505 /с. Манастир/-път ІІІ-507-Г. Войводино-Мост- Чифлик-Кърджали.; Надлез Кирково - ГКПП „Маказа“ – ограничено движението на МПС над 3,5 т. Срок до 21.12.2018 г.\r\n- път І-6 Граница Македония-Гърляно-Кюстендил-Перник-София-Пирдоп-Карлово-Сливен-Карнобат-Бургас:\r\nОбласт Перник: Движение в една лента от км 78+500 до км 79+500, поради аварийни дейности. Движението се осъществява в активната лента посока Радомир – Перник и е регулирано с пътни знаци. Срок до 31.01.2018 г.\r\n- път І-7 Граница Румъния-Силистра-Дулово-Преслав-Върбишки проход-Петолъчката-Елхово-Лесово-граница Турция: няма ограничения.\r\n- път І-8 Граница Сърбия-Драгоман-София-Ихтиман-Пазарджик-Пловдив-Хасково-Капитан Андреево-граница Турция: \r\nОбласт София: Вакарел-Ихтиман от км 110+700 до км 118+800 – ограничено движение за всички МПС, поради намален габарит на пътното тяло. Поставена е необходимата сигнализация указваща забраната. Срок до 30.09.2018 г.; \r\nОбласт Хасково: от км 370+500 до км 377+900 в участъка гр. Свиленград-Капитан Андреево – затворен за движение на МПС, поради пропадане на насип. Обходен маршрут: гр. Свиленград-п.в. „Свиленград”-АМ „Марица”-п.в. „Капитан Андреево“-с. Капитан Андреево.\r\n- път І-9 граница Румъния-Дуранкулак-Балчик-Варна-Бургас-Звездец-Малко Търново-граница Турция: \r\nобласт Варна: Кранево-Варна при км 83+100 – ограничено движение на МПС над 10 т. Обходен маршрут: Кичево-Оброчище. Срок до 31.12.2017 г.;\r\nобласт Бургас: Движението по път I-9 Бургас – Слънчев бряг в участъка обход на гр. Ахелой се осъществява с повишено внимание спрямо поставената вертикална сигнализация, поради обезопасяване на движението в следствие на ремонтни дейности. Срок до 30.10.2018 г.Състояние на републиканската пътна мрежа:\r\n1. Ремонтни дейности и временна организация на движението /ВОД/: \r\nОПУ-Благоевград:\r\nВременно са въведени следните ограничения за движение на МПС: няма ограничения.\r\nОПУ-Бургас:\r\nВременно са въведени следните ограничения за движение на МПС:\r\nПът III-908: Движението по път III-908 Варовник – Вълчаново ханче от км 20+000 до 39+200 е ограничено на МПС над 10 т. поради стесняване на пътното платно. Срок до 31.12.2017 г; \r\nПът III-908: Движението по път ІІІ-908 от разклона за с. Варовник до кръстовището с път II-79 от км 22+400 до км 39+300 е ограничено за МПС над 10 т поради намален габарит на пътното тяло. Срок до 31.12.2017 г; \r\nПът III-992: Движението по път ІІІ-7306 Черница – Сунгурларе – Чубра е ограничено за МПС над 10 т поради намален габарит на пътното тяло. Срок 10.01.2018 г.\r\nОПУ-Варна:\r\nВременно са въведени следните ограничения за движение на МПС: няма ограничения.\r\nОПУ-В. Търново:\r\nВременно са въведени следните ограничения за движение на МПС: \r\nПът III-407: Движението по път ІІІ-407 Лозен – Полски Тръмбеш е ограничено за движението на МПС с обща маса над 12 т поради намален габарит на пътното тяло. Срок до 07.01.2018 г.\r\nОбходен маршрут: Лозен – Драганово – Янтра – Поликраище – Полски Тръмбеш;\r\nПът ІІІ-504: Движението по път ІІІ-504 Самоводене – Ресен в участъка от км 1+845 до км 5+925 е ограничено поради ремонтни дейности . \r\nОбходен маршрут: път ІІІ-504 Самоводене - до км 1+845, път ІІІ-3031 от км 1+845 до с. Хотница, път VTR 2011 с. Хотница - с. Ресен и обратно. Срок до 05.01.2018 г.;\r\nПът III-551: Движението по път ІІІ-551 Дебелец – Средни колиби – Елена е ограничено за МПС над 10 т поради намален габарит на пътното тяло. \r\nОбходен маршрут: Дебелец – В. Търново – Лясковски кантон – Миндя – Елена и обратно. Срок целогодишно.\r\nПът III-4073: Движението по път ІІІ-4073 Царски извор – Драганово от км 0+000 до км 5+500 е ограничено поради свлачище. \r\nОбходен маршрут: Царски извор – Сушица – Драганово и обратно. Срок целогодишно.\r\nПът III-4082: Движението по път ІІІ-4082 Чешма – Кесарево е ограничено за МПС над 3,5 т поради намален габарит на пътното тяло. Срок до 07.01.2018 г.\r\nОбходен маршрут: Чешма – Сливовица – Горско Ново село – Джулюница – Кесарево.\r\nОПУ-Видин:\r\nВременно са въведени следните ограничения за движение на МПС: \r\nПът III-1411: Движението по път III-1411 с. Слана Бара – Видин при км 24+990 е ограничено за МПС над 5 т поради компрометирано експлоатационно състояние на мост. \r\nОбходен маршрут: Видин – път II-14 до пътно кръстовище на км 3+217 през с. Слана Бара до път III-1411. Срок до 31.01.2018 г.\r\nОПУ-Враца:\r\nВременно са въведени следните ограничения за движение на МПС:\r\nПът II-11: Движението по път ІІ-11 Оряхово – Лесковец – граница с област Плевен от км 118+000 до км 119+000 е ограничено за МПС над 3.5 т. поради свлачищни процеси и деформации в асфалтовата настилка.\r\nОбходен маршрут: Оряхово – Селановци /път ІІІ-306/ Галово – Остров /пътища ІV-ти клас/-път ІІ-11-граница Плевен. Срок 31.03.2018 г.\r\nПът ІІІ-161: Движението по път ІІІ-161 Ребърково – Люти дол от км 0+000 до км 8+700 се осъществява при стеснение в двете посоки и ограничение за движението на МПС над 10 т от км 0+000 до км 5+900 и над 3,5 т от км 5+900 до км 8+700, поради свлачищни процеси. Срок 31.12.2017 г. \r\nПът III-308: Движението по път ІІІ-308 Своде – Караш – Хубавене – Роман в участъка от село Караш до село Хубавене е ограничено поради свлачище от км 25+000 до км 25+200. Срок 31.03.2018 г.\r\nОбходен маршрут: Роман – Ябланица – Осикова Лъкавица – Правешка Лъкавица – Караш за пътуващите от Роман за Караш. Ябланица – Роман – Хубавене за пътуващите от София и Ловеч. \r\nОПУ-Габрово:\r\nВременно са въведени следните ограничения за движението на МПС:\r\nПът III-403: Движението по път III-403 с. Кормянско – с. Малък Вършец при км 10+080 е ограничено за МПС с ширина, включително на товара, по-голяма от 3,30 м поради стеснен участък при мост над р. Крапец. Сигнализирано е с пътен знак В15. \r\nОбходен маршрут: за МПС над 3,30 м по път III-401 Граница Ловеч - /Кормянско – Малък Вършец/ - при км 46+800 по общински път до III-403 в с. Малък Вършец. Срок до 31.03.2018 г.\r\nПът III-3011: Движението по път III-3011 Крамолин – В. Търново от км 22+129 до км 28+380 е ограничено за МПС над 10 т поради намален габарит на пътното тяло при км 26+444. Срок до 30.06.2018 г.\r\nПът III-5004: Движението по път III-5004 Граница В. Търново – Дряново – Габрово – граница Ст. Загора от км 10+940 до км 11+550 съвпадащ с ул. Малина в гр. Габрово е ограничено поради извършване на строителни дейности. \r\nОбходен маршрут: за квартал Чехлевци: по път III-5004, път II-44, път III-4404. Поставена е необходимата сигнализация. Срок до 31.08.2018 г.\r\nОПУ-Добрич:\r\nВременно са въведени следните ограничения за движение на МПС: няма ограничения.\r\nОПУ-Кюстендил:\r\nВременно са въведени следните ограничения за движение на МПС: \r\nПът ІІІ-6222: Движението по път ІІІ-6222 Смоличано – Пелатиково от км 10+000 до км 14+000 е ограничено поради пропадане на част от пътното платно при км 10+650, км 11+720, км 12+830 и км 13+360. Срок до 03.01.2018 г.\r\nОПУ-Кърджали:\r\nВременно са въведени следните ограничения за движение на МПС: \r\nПът III-5009: Движението по път ІІІ-5009 Зорница – Бели пласт – Стремци – Черноочене – Кърджали е ограничено за МПС над 12 т. \r\nОбходен маршрут: по път I-5 Хасково – Кърджали и път III-507 Кърджали – Мост през с. Мост. Срок до 21.12.2018 г.\r\nОПУ-Ловеч: \r\nВременно са въведени следните ограничения за движение на МПС: \r\nПът III-3505: Движението по път III-3505 Казачево – Стефаново от км 0+000 до км 8+500 е ограничено за МПС над 12 т поради пропадане на тротоар и подпорна стена при км 1+250 в с. Казачево, където има и стесняване на едната лента за движение. Водачите да се движат със съобразена скорост и повишено внимание. Срок до 30.04.2018 г.\r\nОПУ-Монтана:\r\nВременно са въведени следните ограничения за движение на МПС: \r\nПът ІІІ-112: Движението по път ІІІ-112 Дъбова Махала – Смирненски – Славотин – Студено Буче – Монтана е ограничено за МПС над 12 т поради изпълнение на строително-монтажни работи. Останалите автомобили да се придвижват с повишено внимание. Срок до 31.03.2018 г.\r\nПът III-8104: Движението по път ІІІ-8104 Замфирово – Пърличево от км 7+000 до км 7+700 е ограничено за МПС над 12 т поради пропадане на част от едната лента и банкета. Движението се осъществява двупосочно в една лента. Скоростта на движение е ограничена до 50 км/ч и е сигнализирано с пътни знаци. Срок до 05.01.2018 г.; \r\nОПУ-Пазарджик: \r\nВременно са въведени следните ограничения за движение на МПС:\r\nПът III-3704: Движението по път III-3704 Пазарджик – Ветрен при км 11+485 в с. Бошуля е ограничено за МПС над 10 т. \r\nОбходен маршрут: гр. Пазарджик, път I-8 с. Звъничево – Септемврийски ханчета, път III-8402 гр. Септември, кръгово кръстовище с път III-3704 с. Бошуля. Срок до 18.09.2018 г.\r\nОПУ-Перник:\r\nВременно са въведени следните ограничения за движение на МПС:\r\nПът ІІІ-637: Движението по път ІІІ-637 от с. Мрамор до разклон за с. Лева река е ограничено за МПС над 10 т. Срок до 09.01.2018 г.\r\nОПУ-Плевен:\r\nВременно са въведени следните ограничения за движение на МПС: \r\nПът III-118: Движението по път ІІІ-118 в чертите на гр. Долна Митрополия от км 23+057 до км 24+038 е ограничено за всички МПС, поради ремонтни дейности.\r\nОбходен маршрут: през съседни улици в града, съгласно поставената вертикална сигнализация. Срок – целогодишно.\r\nПът ІІІ-301: Движението по път III-301 край регулация с. Козар Белене – начало регулация гр. Левски от км 1+750 до км 5+753 е ограничено за МПС общо тегло над 7 т.\r\nОбходен маршрут: път III-303 Българене – Малчика – Аспарухово – Левски. Срок – целогодишно.\r\nПът ІІІ-304: Движението по път III-304 Изгрев – Трънчовица – Бацова махала – Новачене – Дебово от км 0+030 до км 24+650 е ограничено транзитното движение на МПС над 15 т.\r\nОбходен маршрут: по път ІІ-34 Плевен – Никопол. Срок – целогодишно.\r\nПът III-3004: Движението по път III-3004 в гр. Долна Митрополия от км 6+199 до км 8+027 е ограничено за всички МПС поради подмяна на ВИК мрежа. \r\nОбходен маршрут: по сигнализирана вътрешна улична мрежа в гр. Д. Митрополия. Срок до 31.01.2018 г.\r\nПът ІІІ-3004: Движението по път III-3004 Опанец – Долна Митрополия от км 0+000 до км 6+125 в района на с. Опанец е ограничено транзитно движение на МПС над 3.5 т.\r\nОбходен маршрут: по път І-3 Бяла – Плевен – Ботевград (от п.в. \"КАТ\" на км 88+973 към п.в. на км 95+099). Срок – целогодишно.\r\nПът ІІІ-3005: Движението по път III-3005 Ясен – Търнене – Градина в района на с. Ясен от км 1+793 до км 4+223 е ограничено за движение на МПС над 3.5 т, осигурен е сигнализиран обходен маршрут; Срок – целогодишно.\r\nПът ІІІ-3005: Движението по път III-3005 Ясен – Търнене – Градина – Петърница – Бъркач – Беглеж, в района на с. Беглеж от км 21+062 до км 27+123 е ограничено за МПС над 8 т.\r\nОбходен маршрут: път ІІІ-3502 Брестовец – Горталово – Беглеж – Бежаново – Ъглен. Срок – целогодишно.\r\nПът ІІІ-3006: Движението по път III-3006 Радомирци – Рупци – Червен бряг от км 8+904 до км 9+221 в участъка на свлачище в землището на гр. Червен бряг е ограничено за МПС над 12 т.\r\nОбходен маршрут: по път І-3 до гр. Луковит, кръстовище с път ІІІ-306, дясно, до гр. Червен бряг и обратно. Срок – целогодишно.\r\nОПУ-Пловдив: \r\nВременно са въведени следните ограничения за движение на МПС:\r\nПът II-86: Движението по път II-86 Асеновград – Нареченски бани е ограничено за МПС с височина над 4 м. през тунелите.\r\nОбходен маршрут: път III-866 Кричим – Девин.\r\nПът ІІІ-667: Движението по път III-667 Плодовитово – Първомай – Асеновград при км 6+832 в района на мост над р. Марица е ограничено за МПС над 5 т поради намален габарит на пътното платно на стоманения мост на р. Марица.\r\nОбходен маршрут: път ІІ-66 Стара Загора – Поповица и път І-8 София – Пловдив – Свиленград.\r\nПът III-804: Движението по път III-804 Поповица – Болярци е ограничено за МПС над 12 т поради намален габарит на пътното платно на мост в с. Поповица. Срок до 21.12.2018 г. \r\nПът III-861: Движението по път III-861 в отсечката гр. Лъки-пътно кръстовище за хижа Момчил юнак е ограничено за МПС с тегло над 12 т поради намален габарит на пътното тяло. Срок до 31.03.2018 г.\r\nПът III-5802: Движението по път III-5802 Тополово – Леново – Поройна в участъка от край с. Поройна до кръстовище с път III-667 от км 19+287 до км 19+495 е ограничено за всички МПС. Срок до 21.12.2018 г. \r\nПът III-8611: Движението по път III-8611 Белица-Загражден – Давидково в участъка от км 13+500 от Държавно ловно стопанство ”Кормисош” след с. Белица до границата с област Смолян при км 18+431 е ограничено за всички МПС. Срок до 21.12.2018 г.\r\nОПУ-Разград:\r\nВременно са въведени следните ограничения за движение на МПС: няма ограничение.\r\nОПУ-Русе:\r\nВременно са въведени следните ограничения за движение на МПС: \r\nПът ІІІ-202: Движението по път III-202 Русе – Щръклево – Нисово – Кацелово при км 36+945 е ограничено за МПС над 10 т поради поради компрометирано експлоатационно състояние на мост до с. Кацелово при км 36+945 над р. Черни Лом. Едната лента е затворена за движение и е въведен пропускателен режим по свободната лента за движение. Въведено е ограничение на скоростта 40 км/ч. Срок до 26.04.2018 г.\r\nПът III-202: Движението по път ІІІ-202 Нисово – Кацелово от км 17+750 до км 33+900 се ограничава за всички МПС за целия зимен период. Срок до 31.03.2018 г.\r\nОбходен маршрут: път ІІІ-501 Русе – Иваново – Две могили – път ІІІ-5001 Две могили – Широково – Кацелово и обратно. \r\nПът III-501: Движението по път ІІІ-501 Борово – Бяла от км 46+665 до км 51+ се ограничава за всички МПС за целия зимен период. \r\nОбходен маршрут: гр. Борово – път І-5 /Русе – В. Търново/ - кръгово кръстовище гр. Бяла и обратно. Срок до 31.03.2018 г.\r\nОПУ-Силистра:\r\nВременно са въведени следните ограничения за движение на МПС: няма ограничения.\r\nОПУ-Сливен:\r\nВременно са въведени следните ограничения за движение на МПС: няма ограничения.\r\nОПУ-Смолян:\r\nВременно са въведени следните ограничения за движение на МПС: \r\nПът ІІІ-8683: Движението по път ІІІ-8683 с. Арда – с. Горна Арда от км 27+000 до км 29+500 е ограничено за МПС с тегло над 10 т поради пропадане и стеснение на една от пътните ленти. Движението в района се регулира с пътни знаци. Срок до 31.03.2018 г.\r\nПът III-861: Движението по път III-861 в отсечката гр. Лъки-пътно кръстовище за хижа Момчил юнак е ограничено за МПС с тегло над 12 т поради намален габарит на пътното тяло. Срок до 31.03.2018 г.\r\nОПУ-София:\r\nВременно са въведени следните ограничения за движение на МПС: \r\nПът II-81: Ограничено движение по път ІІ-81 Монтана – София през проход „Петрохан“ за автомобили над 12 т.\r\nОбходен маршрут: през гр. Своге. Срок до 31.03.2018 г. \r\nПът ІІ-82: Движението по път II-82 Костенец – Самоков от км 0+000 до км 39+176 е ограничено за товарни МПС над 10 т в двете посоки. Срок до 30.09.2018 г.\r\nПът III-801: Движението по път III-801 Вакарел – Панагюрище е ограничено за МПС с ремаркета и полуремаркета поради намален габарит на пътното тяло. Срок до 31.03.2018 г. \r\nПът ІІІ-3701: Движението по път III-3701 в участък от края на с. Ямна до края на област Ловеч от км 16+600 до км 22+300 е ограничено за всички МПС поради свлачищни процеси. Срок до 30.09.2018 г.\r\nОбходен маршрут: път II-37 Етрополе – Лъга – Джурово, път I-3 Джурово – Ябланица граница област Ловеч, път III-358 Ябланица – Гложене, път III-3701 Гложене – Черни Вит.\r\nПът ІІІ-8001: Движението по път III-8001 Беренде извор – Беренде от км 4+700 до км 9+410 е ограничено за движение на МПС поради намален габарит на пътното платно. Срок до 01.09.2018 г. \r\nПът ІІІ-8102: Движението по път III-8102 Чибаовци – Свидня от км 10+000 до км 16+750 е ограничено поради активирали се свлачища. Срок до 30.09.2018 г.\r\nОбходен маршрут: до Чибаовци да се ползва път II-81 до Бучин проход, път III-164 Бучин проход – Искрец – Свидня. \r\nОПУ-Стара Загора:\r\nВременно са въведени следните ограничения за движение на МПС: \r\nПът ІІІ-807: Движението по път III-807 в с. Скобелево е ограничено поради аварирал р. Марица при км 7+600. \r\nОбходни маршрути:\r\n- път ІІ-66 Поповица – Плодовитово – Първомай – Скобелево;\r\n- път ІІ-66 Чирпан – Плодовитово – Първомай – Скобелево;\r\n- Скобелево – Първомай – Плодовитово – път ІІ-66.\r\nПът III-5005: Движението по път III-5005 връх Шипка – връх Бузлуджа от км 0+000 до км 12+213 се ограничава за всички МПС за целия зимен период. Срок до 31.03.2018 г.\r\nПът ІІІ-5031: Движението по път III-5031 Опан – Гълъбово е ограничено на МПС над 10 т. \r\nОбходен маршрут: път І-5 Стара Загора – Димитровград и път ІІІ-554 Раднево – Гълъбово. \r\nОПУ-Търговище:\r\nВременно са въведени следните ограничения за движение на МПС:\r\nПът III-4082: Движението по път III-4082 Капище – Банковец от км 0+000 до 11+300 е ограничено за МПС над 3,5 т поради компрометирано експлоатационно състояние на мостово съоръжение. Срок до 30.04.2018 г.\r\nОПУ-Хасково:\r\nВременно са въведени следните ограничения за движение на МПС:\r\nПът III-5009: Движението по път III-5009 Козлец – Кърджали от км 0+000 до км 26+080 e ограничено за МПС над 12 т. Срок до 21.12.2018 г.\r\nОПУ-Шумен:\r\nВременно са въведени следните ограничения за движение на МПС: \r\nПът ІІІ-731: Движението по път III-731 Радко Димитриево – Друмево e ограничено за МПС над 10 т поради свлачищни процеси. Срок до 21.05.2018 г.\r\nОбходен маршрут: Шумен – Овчарово – Друмево.\r\nОПУ-Ямбол:\r\nВременно са въведени следните ограничения за движение на МПС:\r\nПът ІІІ-7008: Движението по път III-7008 Елхово – Изгрев от км 2+440 до км 2+560 е ограничено поради компрометирано експлоатационно състояние на дървен мост над р. Тунджа.\r\nОбходен маршрут: по изграден обходен път до моста с ограничение на скоростта до 30 км/ч. Срок до 31.12.2017 г.\r\n2. Опасност от падащи камъни: Искърско дефиле; Кресненско дефиле; проход на Републиката; път І-1 /Е-79/ Мездра-Ботевград, Видин-Монтана и в участъците от км 321+400 до км 321+500 и от км 352+650 до км 352+750; път I-4 София-Варна при с. Пролаз и Коритна-Български Извор-Микре; път I-5 /Е 85/ В. Търново-Дряново-Габрово-Шипка; път І-6 Коняво-разклон Клапаровци и София-Карлово-Бургас, проходи „Козница” и „Стражата”; път I-8 при кръстовище за с. Габровица; път I-9 Крушевец-М.Търново; път ІІ-19 Симитли- Г. Делчев; път II-35 Троян-Кърнаре; път II-37 Пещера-Батак-Ш. Поляна; път II-53 Стара река-Сливен; път ІІ-62 Самоков-Дупница /местност Дервена/; път ІІ-82 Самоков-София /Г.Окол-Пасарел-Кокаляне/; път II-84 Варвара-гара Костандово /кръстовище за Св. Петка/; път ІІ-86 Асеновград-Смолян; път ІІІ-102 Превала-Монтана; път ІІІ-104 Бобошево-Четирци; път ІІІ-107 Рила-Рилски Манастир; път III-305 Дерманци-Торос-Гложене; път ІІІ-488 Градец-Ичера-Сливен; път ІІІ-601 Горановци-Олтоманци; път ІІІ-606 в района на Копривщица; път ІІІ-622 Друмохар-Ваксево; път III-842 Юндола-Голямо Белово; път ІІІ-861 Юговско ханче-Югово-Лъки-Здравец; път ІІІ-865; Стояново-Ардино; път ІІІ-866 Смолян-Кричим-Стамболийски-път І-8; път ІІІ-3011 стената на яз. „Ал. Стамболийски”; път ІІІ-8611 Белица-Загражден, всички пътища на област Смолян; път II-55 от км 34+900 до км 45+000 на Прохода на Републиката има опасност от свличане на скални и земни маси; път ІІ-73 Шумен-Карнобат има опасност от свличане на скални и земни маси. Шофьорите да се движат с повишено внимание по тези участъци.", "date": "2017.12.29", "title": "Актуална пътна обстановка към 17.30 часа"}
{"url": "http://www.focus-news.net/news/2017/12/29/2471950/ekathimerini-mitnicheskite-sluzhbi-v-solun-sa-konfiskuvali-10-mln-paketa-kontrabandni-tsigari.html", "text": "Митничарите в Солун са конфискували 10 млн. пакета контрабандни цигари от контейнер, инспектиран в северното гръцко пристанище, пише  Ekathimerini.\r\nЦигарите са открити от полицейско куче и митничарите са използвали рентген, за да изследват контейнера задълбочено. Товарът е бил деклариран като коледна украса. \r\nКонтрабандната стока представлява 1,9 млн. евро в неплатени митнически такси.  Виктор Турмаков", "date": "2017.12.29", "title": "Ekathimerini: Митническите служби в Солун са конфискували 10 млн. пакета контрабандни цигари"}
{"url": "http://www.focus-news.net/news/2017/12/29/2471951/veliko-tarnovo-zatvoren-za-dvizhenie-e-patyat-mezhdu-veliko-tarnovo-i-selo-shemshevo-poradi-vlosheno-sastoyanie-na-mostovo-saorazhenie.html", "text": "Добри са условията за пътуване на територията на Великотърновска област. Пътните настилки са частично мокри и на места хлъзгави. Трафикът навсякъде е изключително интензивен. Затворен за движение е пътят между Велико Търново и село Шемшево през Западна промишлена зона, а причината е влошено състояние на мостово съоръжение. Това съобщиха за Радио „Фокус” – Велико Търново от пресцентъра на Агенция „Пътна инфраструктура“. Обходният маршрут за селата Шемшево, Буковец и Керека се извършва по гл. път I-4  – през село Леденик. По-натоварено е движението по главните пътища, основно по отсечките София – Варна и Русе – Велико Търново. Засилен е трафикът и в района на Прохода на Републиката, който е отворен за всякакви моторни превозни средства. Полицейски патрули следят за правилното протичане на движението в областта. Патрули са разположени на входовете и изходите на Велико Търново, както и в по-критичните прави участъци. Ограничено движението на МПС над 3,5 тона на път Чешма-Кесарево, поради лошо експлоатационно състояние на пътя. Срокът на организацията на движение е до 31 декември. Обходният маршрут е Чешма-Сливовица-Горско Ново село-Джулюница-Кесарево. Остава затворен поради свлачище yчастък от път Царски извор – Драганово, обходният маршрут е през село Сушица.\r\nЛуиза ТРАНЧЕВА", "date": "2017.12.29", "title": "Велико Търново: Затворен за движение е пътят между Велико Търново и село Шемшево поради влошено състояние на мостово съоръжение"}
{"url": "http://www.focus-news.net/news/2017/12/29/2471952/sliven-mokri-sa-patnite-nastilki-na-teritoriyata-na-tsyalata-oblast.html", "text": "Мокри са пътните настилки на територията на цяла Сливенска област, съобщиха от Областно пътно управление – Сливен. Затворени за движение на МПС над 10 тона са проходите Вратник и Твърдишки. Няма въдени други ограничения по пътищата на територията на област Сливен.\r\nТрафикът в сливенския участък на АМ „Тракия“, по Подбалканския път, пътят Нова Загора – Сливен – Бургас, Ямбол – Сливен и Нова Загора – Раднево е натоварен. Камери за видеонаблюдение са разположени в районите на селата Подслон и Съдиево и на изхода на Нова Загора в посока София. В района на село Крушаре, по пътя Сливен – Ямбол, и на разклона за село Камен има засилено полицейско присъствие.", "date": "2017.12.29", "title": "Сливен: Мокри са пътните настилки на територията на цялата област"}
{"url": "http://www.focus-news.net/news/2017/12/29/2471953/predstoyashti-sabitiya-za-30-dekemvri-agentsiya-fokus.html", "text": "***\r\nОт 16.00 часа в заседателната зала на Община Банско министърът на околната среда и водите Нено Димов и кметът на Община Банско -Георги Икономов ще дадат брифинг. на него ще присъства и представител на Инициативния комитет за развитие на ски зона Банско. Брифингът във връзка с решението на Министерски съвет от 28.12.2017 година, свързано с Плана за управление на природен парк Пирин и изграждането на втори лифт в курортния град. \r\n***\r\nОт 08.30 до 19.30 часа откритата лекоатлетическа писта на стадион „Ивайло“ във Велико Търново ще бъде отворена през новогодишните празнични дни.\r\n***\r\nОт 19.00 часа в Държавна опера – Русе ще бъде представен \"Лешникотрошачката\" -балет от П. И. Чайковски.", "date": "2017.12.29", "title": "Предстоящи събития за 30 декември (Агенция „Фокус”)"}
{"url": "http://www.focus-news.net/news/2017/12/29/2471954/nimh-utre-valezhite-shte-sprat-oblachnostta-shte-namalee-a-maksimalnite-temperaturi-shte-badat-mezhdu-4-i-9.html", "text": "През нощта облачността ще е значителна, на места с превалявания от дъжд и сняг. До обяд валежите ще спрат и над западната половина от страната облачността ще намалее до слънчево, но по-късно през деня от запад отново ще се заоблачи. Такава е прогнозата за времето на Националния институт по метеорология и хидрология (НИМХ) към БАН, съобщи за Агенция „Фокус“ дежурният синоптик Боряна Маркова. В Източна България ще се задържи облачно с валежи от дъжд, главно в югоизточните райони. Ще духа слаб до умерен вятър от запад-северозапад. Минималните температури ще са между минус 2° и 3°, а максималните - между 4° и 9°. Атмосферното налягане е по-ниско от средното за месеца и значително ще се повишава.\r\nПо Черноморието ще е облачно с валежи от дъжд. По-значителни ще са по южното крайбрежие. Ще духа слаб до умерен северозападен вятър. Максималните температури ще са 7°-9°. Температурата на морската вода е 9°-10°. Вълнението на морето ще бъде 1-2 бала.\r\nВ планините облачността ще е разкъсана, по-значителна в масивите от Източна България. На отделни места ще превали слаб сняг. Ще духа слаб до умерен вятър от север-северозапад. Максималната температура на височина 1200 метра ще е около минус 2°, на 2000 метра около минус 6°.\r\nВ неделя ще преобладава слънчево време. Вятърът ще е слаб до умерен от запад. Температурите ще се повишават, максималните ще са между 7° и 12°. В новогодишната нощ ще бъде ясно и почти тихо. Температурите ще са между минус 3° и 2°. Новата година ще започне с предимно слънчево време. В планините и планинските райони ще се затопли още, а в низините на места ще е мъгливо или с инверсионна облачност, там дневните температури ще останат по-ниски. Във вторник ще има по-значителни увеличения на облачността, но само на отделни места ще превали слаб дъжд.", "date": "2017.12.29", "title": "НИМХ: Утре валежите ще спрат, облачността ще намалее, а максималните температури ще бъдат между 4° и 9°"}
{"url": "http://www.focus-news.net/news/2017/12/29/2471955/mariano-rahoy-ispaniya-ot-sledvashtata-godina-shte-napusne-spisaka-s-narushitelite-na-pravilata-na-es-za-byudzhetniya-defitsit.html", "text": "Испанският министър-председател Мариано Рахой заяви, че от следващата година страната му ще излезе от списъка с нарушителите на правилата за бюджетния дефицит на ЕС. Испания и Франция в момента са единствените две страни от Еврозоната, които са под специалния бюджетен надзор на Брюксел заради това, че техният бюджетен дефицит надхвърля наложения от ЕС лимит от 3% от БВП, предава  AFP.\r\n„Испания ще излезе от процедурата за надхвърляне на дефицита през 2018 г. и ние ще бъдем близо до балансиран бюджет през 2020 г.“, заяви Рахой по време на пресконференция по случай края на годината. Той допълни, че бюджетният дефицит през 2018 г. ще бъде 2,3%. \r\nСтраните членки на ЕС, които нарушават трипроцентното правило на ЕС могат да получат възможни наказания и глоби. \r\nБаската национална партия обаче критикува Мадрид и отказва да подкрепи проектобюджета. Същевременно правителството на Рахой, което е поддържано от малцинство в парламента, се нуждае именно от гласовете на баските депутати той да бъде приет.  Виктор Турмаков", "date": "2017.12.29", "title": "Мариано Рахой: Испания от следващата година ще напусне списъка с нарушителите на правилата на ЕС за бюджетния дефицит"}
{"url": "http://www.focus-news.net/news/2017/12/29/2471956/stara-zagora-publichno-obsazhdane-na-proektobyudzheta-na-obshtinata-za-2018-g-shte-se-sastoi-na-10-yanuari-2018-g.html", "text": "Проектобюджетът на Община Стара Загора за 2018 г. и намерението за поемане на дългосрочен дълг ще бъдат разгледани на публично обсъждане на 10 януари 2018 г., съобщиха от пресцентъра на Общината. Предстои приемането на бюджета на Община Стара Загора за 2018 г. По традиция това става след обществено обсъждане с гражданите на общината. Разработването и приемането на общинския бюджет са част от най-важните решения за бъдещото развитие, поради което е важно жителите да се информират и реално да участват при определяне на местните потребности, приоритети и начина за финансовото им обезпечаване.\r\nОбщина Стара Загора предлага за обсъждане намерението за поемане  на дългосрочен общински  дълг през 2018 година със следните параметри: \r\n- предназначение на дълга - мостово финансиране на изпълнението на проекти по Оперативни програми, в това число: \r\n“Зелена и достъпна градска среда за жителите на Стара Загора“ – етап ІІ”, регистрирано с ИСУН BG16RFOP001-1.006-0001-C01 (РД-02-37-41/14.02.2017 год.) на обща стойност 15 886 029,47 лева; “Обновяване на образователната инфраструктура в община Стара Загора”, административен договор за предоставяне на безвъзмездна помощ № от ИСУН BG16RFOP001-1.006-0002-C01 (РД-02-37-133/03.10.2017 год.) на обща стойност 15 230 609,31 лева; „Най-доброто за децата“ BG16RFOP001-5.001-0012 “Подкрепа за деинституционализацията на грижите за деца“ на обща стойност 1 603 512 лева; BG16RFOP001-1.006-0003 „Модернизация и развитие на устойчив градски транспорт в град Стара Загора – ІІ фаза“ по процедура за предоставяне на безвъзмездна финансова помощ № BG16RFOP001-1.001-0039  “Изпълнение на Интегрирани планове за градско възстановяване и развитие 2014-2020“ на обща стойност 14 727 612 лева;\r\n- максималният размер на дълга е до 10 000 000 лева;\r\n- валута на дълга – български лева;\r\n- вид на дълга – дългосрочен дълг за плащания по проекти, финансирани със средства от Европейския съюз, поет с договор за общински заем;\r\n- срок за погасяване – не по-късно от 31.12.2022 г., с възможност за предсрочно погасяване изцяло или на части, без такса за предсрочно погасяване;\r\n- Източници за погасяване на главницата – чрез плащанията от Управляващия орган съгласно Договори за безвъзмездна финансова помощ;\r\n- Максимален годишен лихвен процент – плаващ лихвен процент, формиран от сбора на 3-месечен СОФИБОР плюс максимална надбавка до 2,5 % годишно;\r\n- Годишна комисиона за управление на кредит – платима при подписване на договора за кредит върху размера на разрешения кредит и в началото на всяка следваща година от срока на кредита върху остатъчния размер на главницата към съответната дата – максимум 0,5% годишно;\r\nБез други такси, неустойки и разноски. \t\r\n- Начин на обезпечение на кредита – учредяване на особен залог по реда на ЗОЗ върху настоящи и бъдещи вземания по Административни договори за предоставяне на безвъзмездна финансова помощ; учредяване на особен залог по реда на ЗОЗ върху настоящи и бъдещи вземания на община Стара Загора на парични средства (собствени приходи) и на Общината по чл. 45 от Закона за публичните финанси.\r\nОбсъждането ще се проведе на 10 януари 2018 г., (сряда), от 17.30 часа в зала „П. Р. Славейков“ на Общински съвет Стара Загора. Материали за проекта на Бюджета на Община Стара Загора за 2018 година ще бъдат публикувани на интернет страницата на . \r\nМнения, препоръки и предложения, свързани с Бюджет 2018 г. и намерението на Община Стара Загора за поемане на дълг можете да бъдат отправяни на електронния адрес: mayor@starazagora.bg и  s.deneva@starazagora.bg, до 15 януари 2018 година.", "date": "2017.12.29", "title": "Стара Загора: Публично обсъждане на проектобюджета на Общината за 2018 г. ще се състои на 10 януари 2018 г."}
{"url": "http://www.focus-news.net/news/2017/12/29/2471957/shumen-mokri-i-hlazgavi-sa-patnite-nastilki-v-oblastta.html", "text": "Мокри и хлъзгави са пътните настилки в Шумен и областта, предаде репортер на Радио „Фокус“- Шумен. Натоварен е трафикът в централната градска зона на Шумен, както и в районите на големите търговски обекти.  Светофарните уредби функционират без промяна. Няма въведени ограничения на движението по републиканската пътна мрежа в региона. Върбишки проход остава затворен за всички видове пътни превозни средства. Във връзка с новогодишните празници ще бъде засилено полицейското присъствие.\r\nИвелина ИВАНОВА", "date": "2017.12.29", "title": "Шумен: Мокри и хлъзгави са пътните настилки в областта"}
{"url": "http://www.focus-news.net/news/2017/12/29/2471958/krasimira-anastasova-kmet-na-dolni-chiflik-sastoyanieto-na-obshtinskata-patna-mrezha-e-dobro.html", "text": "Състоянието на общинската пътна мрежа е добро. Това каза в интервю за Радио „Фокус“ – Варна кметът на Община Долни чифлик Красимира Анастасова. Тя допълни, че в общината Агенция „Пътна инфраструктура“ извършва основен ремонт на третокласен път 904 от с. Старо Оряхово до разклона за с. Дъбравино. „Отсечката е дълга 17.5 км. и преминава през 5 населени места в общината“, посочи кметът. Красимира Анастасова отбеляза, че частичните ремонти по общинската пътна мрежа са приключили. Освежена е пътната маркировка по голяма част от пътищата в общината.\r\nМарияна ВАЛЕНТИНОВА", "date": "2017.12.29", "title": "Красимира Анастасова, кмет на Долни чифлик: Състоянието на общинската пътна мрежа е добро"}
{"url": "http://www.focus-news.net/news/2017/12/29/2471959/donald-tramp-moyat-reyting-e-priblizitelno-sashtiyat-kato-na-barak-obama.html", "text": "Президентът на САЩ Доналд Тръмп осъди медиите, определяни от него като „фалшиви новини“ и заяви, че неговият рейтинг може да се сравни с този на предшественика му Барак Обама, въпреки негативното покритие, което получава и „руската измама“, пише Washington Examiner.\r\n„Макар и фалшивите новини да обичат да говорят за моя т.нар. \"нисък\" рейтинг на одобрение, всъщност той на 28 декември бе приблизително същия като на Обама на същата дата през 2009 г. - 47%. Въпреки предимно негативното покритие на това, което правя и руската измама“, заяви Тръмп. \r\nСпоред проучване на „Расмусен Репортс“ одобрението към Доналд Тръмп е 46%. Според друго проучване – това на „Галъп“ Обама е имал одобрение от 51% по това време на президентството си, докато днес Тръмп има 38% одобрение.  Виктор Турмаков", "date": "2017.12.29", "title": "Доналд Тръмп: Моят рейтинг е приблизително същият като на Барак Обама"}
{"url": "http://www.focus-news.net/news/2017/12/29/2471961/shumen-obshtinata-organizira-praznichna-novogodishna-programa.html", "text": "Община Шумен организира празнична новогодишна програма на 31 декември срещу първи януари. Това съобщиха от пресцентъра на Общината. От общинската администрация отправят покана към жителите и гостите на града да се включат в общоградското тържество в навечерието на Новата година. Началото е в 22.00 часа. На откритата сцена, която ще бъде изградена пред сградата на Община Шумен, ще излязат рок групата “The lefties”, Христина Лечева и АНПТ “Мадара”. Водещ ще бъде Красимир Савов. Точно в 00.00 часа с празнична заря, баница с късмети и чаша вино шуменци ще посрещнат новата 2018-та година. Участниците в новогодишната програма и публиката ще се включат в общото веселие с Дунавско хоро, а празничната програма ще продължи с изпълнения на Брас бенд “Виво Монтана“.", "date": "2017.12.29", "title": "Шумен: Общината организира празнична новогодишна програма"}
{"url": "http://www.focus-news.net/news/2017/12/29/2471962/rumen-petkov-abv-posledniyat-normativen-akt-za-borba-s-koruptsiyata-e-strashen-za-grazhdanite.html", "text": "Трябва да построим АЕЦ „Белене“. Към централата има солиден интерес от чужди инвеститори. Това заяви в ефира на „България он ер“ членът на ИБ на АБВ Румен Петков, съобщиха от пресцентъра на ПП АБВ. По думите му страната ни няма друга алтернатива, ако иска да запази своята енергийна независимост. Той бе категоричен, че България трябва да участва със свой дял в изграждането на централата, още повече, че държавата ни вече е отделила милиарди за строежа на централата и двата реактора към нея. „Не може да не си даваме сметка, че след 30-40 години двата блока в АЕЦ „Козлодуй“ си отиват. Не може да не си даваме сметка, че след година тръбата през Украйна ще остане празна. Не може да не си даваме сметка, че България ще стане вносител на електроенергия. Турция строи осем блока, Румъния строи два, а Унгария започва изграждането на два блока. И накрая какво? Ние ще трябва да внасяме ток и газ от Турция? Ако това е целта на премиера Борисов поради тесните му отношения с Ердоган, нека да се каже ясно пред публиката.“\r\nВ страни от темата Петков бе призован за коментар и по отношение на подготвяното ново, антикорупционно законодателство и идеята за изграждане на мегаорган за борба с този вид престъпления. „Последният нормативен акт за борба с корупцията – той е страшен за гражданите. Първо ние ще имаме много тежък проблем заради това, че ще извадим звена от пет други структури, които са с много различни професионални ангажименти и отговорности. Някак си в последния момент от закона изпаднаха местните органи за самоуправление, т.е. конфликтът на интереси по места го оставиха те да си го гледат. Освен това се създава поредната служба за ползване на СРС, а вече имаме една такава в ДАНС, имаме и ДОТО. Тук ще имаме поредната служба със собствена техника и собствено звено за провеждане на операции, а никъде в закона няма една дума за контрола върху заявяването, ползването и резултатите от СРС. Т.е. бюрото за контрол върху използването на специални разузнавателни средства е изолирано тотално. Този мегаорган ще сработи само тогава, когато някой иска да смачка някой неудобен. Няма как той да сработи в интерес на обществото. И тук не говорим за пропуски, а за съвършено съзнателно приет нормативен акт. Законът е приет без да бъде съгласуван с Венецианската комисия, което говори първо, че нашите мераклии да бъде приет този нормативен акт са били убедени, че той  няма как да мине пред тази комисия. И второ, че има едно бързане да го приемем „още вчера“, че като влезем в процедурата на европредседателството този въпрос ще отпадне от само себе си. В този закон е заложено още Народното събрание да избере председатели на този мегаорган. Парламентът трябва да избере техни заместници, но по предложение на тези председатели. Същите тези пет души няма да бъдат подлагани на тестове за почтеност, каквото и да значи този тест. Но служителите на комисията ще бъдат подложени за да влязат там на работа, а след това регулярно ще бъдат подлагани отново на такива тестове“, посочи той. По думите му съмнение буди и фактът, че изискванията за количество стаж на кандидатите, необходим за да оглавят антикорупционното звено, бе намален в последния момент, буди съмнение и навежда на мисълта, че те вече са предопределени. \r\nРумен Петков за пореден път взе отношение и по случващото се в МВР. „Аз съм притеснен от отношенията в МВР. Тези между политическото ръководство и личния състав. Преди месеци министърът каза, че не вижда мотиви за увеличение на заплатите на служителите. Е, по-демотивиращо изказване към служителите си и шеф на плод-зеленчук не е правил в България. Не може да каже на тези 40 000 – 50 000 души, които съзнателно са избрали една от най-тежките служби, да са далеч от семействата си, за да работят за обществото и държавата, не може ти да им кажеш, че не виждаш мотиви за увеличаване на заплатите им. Особено, че са едно от ведомствата, в което увеличението на трудовото възнаграждение бе спряно още по времето на Цветанов, като вътрешен министър“, каза той\r\nВ заключение Петков коментира и политическите действия и перспективи пред АБВ. Той даде пример за активността на партията с част от инициативите на нейната младежка организация – АБВ-Младежи. “Горд съм с младежите на АБВ. Например скоро те предприеха една мащабна кампания под надслов „Оставам в България“. Това са хора с по няколко висши образования, с богата култура. Преди няколко дни те организираха и един футболен турнир с участието на младежи от шест партии. Там не стана дума кои е опозиция или управляващ. Имаше настроение и атмосфера. Имаше огромен заряд в тези млади хора, които показаха воля да са общност, да са българска общност тук, сега и  в България“, посочи Петков.", "date": "2017.12.29", "title": "Румен Петков, АБВ: Последният нормативен акт за борба с корупцията е страшен за гражданите"}
{"url": "http://www.focus-news.net/news/2017/12/29/2471963/tass-teroristite-ot-dzhebhat-an-nusra-napuskat-rayona-zapadna-guta-kray-damask.html", "text": "Започна изтеглянето на терористите от „Джебхат ан Нусра“ от населените места Бейт Джин и Магар ел Мир в региона Западна Гута край Дамаск, предава ТАСС, позовавайки се на местни медии.\r\nПозициите на терористите, блокирани от сирийската армия, са напуснати от първата група бойци заедно със семействата им. Колоната от автобуси е съпровождана от коли на Сирийския червен полумесец. Според условията на постигнатото споразумение, полевите командири на „Джебхат ан Нусра“ и по-голямата част от бойците ще се отправят към северозападната сирийска провинция Идлиб, а останалите ще се преместят в град Дераа на границата с Йордания. \r\nСирийската армия обкръжи окупираните от „Джебхат ан Нусра“ райони в подножието на планина Хермон в края на миналата седмица и принуди терористите да капитулират. По време на боевете, отнели 20 дни, бяха ликвидирани 110 терористи. Според местните медии Бейт Джин и Магар ел Мир трябва да бъдат напуснати от повече от 300 терористи. Още 500 ще бъдат изведени от селището Мусалаха.  Виктор Турмаков", "date": "2017.12.29", "title": "ТАСС: Терористите от „Джебхат ан Нусра“ напускат района Западна Гута край Дамаск"}
{"url": "http://www.focus-news.net/news/2017/12/29/2471964/slavka-chakarova-kmet-na-chepelare-belezhim-rast-na-sabiraemostta-no-i-razhodite-za-izdrazhka-na-obshtinski-obekti-rastat.html", "text": "Едно от предизвикателствата  през 2017 г. е недоброто финансово състояние на Община Чепеларе. Това каза в интервю за Радио „Фокус“ – Смолян кметът на Чепеларе Славка Чакърова. „Знае се от хората, че ние сме една от общините, които сме в оздравителен план. Работим усилено в тази посока. Длъжниците, от които Община Чепеларе има големи вземания са дадени за принудително събиране на частни съдебни изпълнители и на държавни съдебни изпълнители. С много голяма част от длъжниците водим разговори и сме подписали споразумения и успяваме да съберем задълженията, но все още има какво да се желае в тази насока. Не спираме да работим, бележим ръст в повишаване на събираемостта, но пък и разходите растат“, отбеляза Чакърова. Тя поясни, че минималната работна заплата се повишава постоянно, разходите, които са необходими за издръжка на Общински детски комплекс и на детските градини също растат. Чакърова посочи, че са благодарни за променените критерии и средствата, които се отпускат по единен разходен стандарт за едно дете. „Въпреки всичко и ние имаме своя дан за дофинансиране, защото приоритет на Общината са образованието и спорта, така че отделяме средства за това“, каза още Чакърова.\r\nНели ГЕРГЬОВСКА", "date": "2017.12.29", "title": "Славка Чакърова, кмет на Чепеларе: Бележим ръст на събираемостта, но и разходите за издръжка на общински обекти растат"}
{"url": "http://www.focus-news.net/news/2017/12/29/2471965/prirodozashtitnitsi-protestirat-za-vtora-poredna-vecher-sreshtu-promyanata-v-plana-za-upravlenie-na-natsionalen-plan-pirin.html", "text": "Природозащитници протестират в центъра на София за втора поредна вечер, а недоволството им е насочено срещу решението на правителството за промяна в плана за управление на Национален план „Пирин“, предаде репортер на Агенция „Фокус“. Те изразяват готовност да обжалват решението на Министерски съвет пред Върховния административен съд, както и  да организират протести по време на председателството на страната ни на Съвета на ЕС. \r\nПротестните действия започнаха на 28 декември, когато протестиращите за кратко блокираха движението при Орлов мост.", "date": "2017.12.29", "title": "Природозащитници протестират за втора поредна вечер срещу промяната в плана за управление на Национален план „Пирин“"}
{"url": "http://www.focus-news.net/news/2017/12/29/2471966/ria-novosti-napadatelyat-na-tsarkvata-v-egipet-e-pochinal-v-bolnitsa.html", "text": "Според източници от силите за сигурност на Египет мъжът, нападнал църквата в предградието на Кайро е починал от раните си в болница, предава  РИА Новости.\r\nПо-рано полицията съобщи, че е задържала нападателя на църквата в предградието на столицата.  От него са отнети автоматично оръжие, повече от 100 патрона и две гранати.\r\nПо официални данни, при нападението са загинали седем души, а още четирима са ранени. Виктор Турмаков", "date": "2017.12.29", "title": "РИА Новости: Нападателят на църквата в Египет е починал в болница"}
{"url": "http://www.focus-news.net/news/2017/12/29/2471967/pazardzhik-mestyat-uchenitsite-ot-obshtezhitieto-na-uchilishte-g-benkovski-v-grada-poradi-remont.html", "text": "Поради извършване на строителни и ремонтни дейности в общежитието към СУ „Георги Бенковски” в Пазарджик по проект „Обновяване и модернизиране на образователната инфраструктура в град Пазарджик”, финансиран от ОП „Региони в растеж” – 2014-2020 г., с цел опазване живота и здравето на децата и осигуряване на безпроблемен достъп на фирмата изпълнител до сградата на общежитието, се налага освобождаване на сградата от ученици, съобщиха от Община Пазарджик. Създадена е организация 45 крайно нуждаещи се ученици да бъдат настанени, считано от 2 януари 2018 година, в сградата на Средношколско общежитие на улица „Градинарска” №37. За останалите ученици, домуващи в ремонтиращото се общежитие, се създават условия да бъдат настанени в сградата на общежитието на бившия педагогически колеж към ПУ „Паисий Хилендарски” на улица „Неофит Бозвели” 29, считано  от 8 януари 2018 година до приключване на ремонтните дейности.", "date": "2017.12.29", "title": "Пазарджик: Местят учениците от общежитието на училище „Г. Бенковски“ в града поради ремонт"}
{"url": "http://www.focus-news.net/news/2017/12/29/2471968/blagoevgrad-slushatel-na-fokus-saobshti-za-padnali-kamani-na-patya-za-bansko-pri-prohoda-predel.html", "text": "Движението по пътя Симитли - Банско, посока Банско, при прохода Предел, край с. Градево, да се осъществява внимателно, поради паднали камъни на пътя, призова слушател на Радио „Фокус“. Шофьорите да карат със съобразена с метеорологичните условия скорост.", "date": "2017.12.29", "title": "Благоевград: Слушател на \"Фокус\" съобщи за паднали камъни на пътя за Банско при прохода Предел"}
{"url": "http://www.focus-news.net/news/2017/12/29/2471969/afp-pozharat-v-nyu-york-e-prichinen-ot-dete-igralo-si-s-pechka.html", "text": "По данни на пожарната в Ню Йорк тригодишно дете, играещо си с печка, е предизвикало пожара, обхванал жилищна сграда в града, при който загинаха 12 души, включително четири деца, предава  AFP.\r\n„Открихме, че огънят е започнал в кухнята на първи етаж. Започнат е от малко момче, играло си с печката“, съобщава представителя на нюйоркската пожарна Даниел Нигро. „Пожарът избухва, майката първоначално не разбира за него, но скоро чува писъците на детето“, допълни той.\r\nКметът на Ню Йорк Бил де Бласио определи случилото се като „ужасен трагичен инцидент“. Виктор Турмаков", "date": "2017.12.29", "title": "AFP: Пожарът в Ню Йорк е причинен от дете, играло си с печка"}
{"url": "http://www.focus-news.net/news/2017/12/29/2471970/plovdiv-ot-30-do-150-leva-dostiga-tsenata-na-novogodishnite-kuverti-v-grada.html", "text": "От 30 до 150 лева достига цената на новогодишните куверти в Пловдив. Това показа репортерска проверка на Радио „Фокус“ – Пловдив. Най-ниската цена е за новогодишен куверт, включващ единствено алкохол и мезета. Най-голям брой са предложенията за прекарване на новогодишната нощ на цени между 60 и 100 лева. Кувертът най-често включва салати, микс от ядки, основно месно ястие и плато с месни деликатеси, също селекция от плодове, вода, безалкохолни и алкохолни напитки, сред които водка, уиски, ракия и вино. В много от ресторантите в града като предястие се предлагат новогодишна баница с късмети или зелеви и лозови сарми. Към по-голямата част от предлаганите новогодишни куверти в града е включена жива музика и участие на популярна музикална звезда, като в останалите е осигурена богата музикална програма с диджей. За новогодишната нощ заведенията и ресторантите са предвидили също наличието на детско и вегетарианско меню.\r\nНа почти всички места, които ще посрещат празнуващи в нощта на 31-ви декември срещу 1-ви януари, се организират многобройни игри и томболи с награди.\r\nТони МИХАЙЛОВ", "date": "2017.12.29", "title": "Пловдив: От 30 до 150 лева достига цената на новогодишните куверти в града"}
{"url": "http://www.focus-news.net/news/2017/12/29/2471971/daily-sabah-turtsiya-shte-zakupi-ot-sasht-raketi-vazduh-vazduh.html", "text": "Турция и други държави ще закупят ракети въздух-въздух от американската корпорация „Рейтеън“, предава   Daily Sabah.\r\n„Рейтеън мисайл Ко“ получи договор за доставката съвременни ракети въздух-въздух със среден обхват“, пише в официално заявление на Пентагона. В сделката са включени ракетите, резервни части и елементи от телеметричните системи. \r\nПоръчката на ракети и компоненти на обща сума от 634 млн. долара включва клиенти от Япония, Южна Корея, Мароко, Полша, Индонезия, Румъния, Испания, Турция, Бахрейн и Катар.  Виктор Турмаков", "date": "2017.12.29", "title": "Daily Sabah: Турция ще закупи от САЩ ракети „въздух-въздух“"}
{"url": "http://www.focus-news.net/news/2017/12/29/2471972/siyka-surkova-kmet-na-smolyanskoto-selo-momchilovtsi-novogodishno-blagotvoritelno-parti-v-pomosht-na-postradalite-pri-pozhar-7-semeystva-shte-se-provede-v-seloto.html", "text": "На 30 декември в Момчиловци ще се проведе новогодишно благотворително парти, което се организира от кметството, от читалище „Светлина“ и местния бизнес в селото. Това каза за Радио „Фокус“ – Смолян кметът на селото, Сийка Суркова. За поредна година на площада в селото ще има веселба, с която местните жители и гости ще изпратят старата и ще посрещнат новата 2018 г. „Тази година обаче празникът ще има и друга насоченост. На 18 декември при голям пожар, 7 семейства останаха без покрив над главите си в Момчиловци. За да се направи ремонтът по-бързо и хората да може да се приберат по домовете си, стартира дарителска кампания, има кутии за дарения във всички търговски обекти в селото и в магазини в Смолян, открита е и дарителска сметка. По време на празника също се събират средства за тези семейства“, отбеляза Суркова. Тя посочи, че коледарчета от Момчиловци, които са коледували в нощта на Бъдни вечер срещу Коледа, са дарили събраните парички за изграждане на покрива на пострадалите семейства. Самодейците от селото организират празничен концерт преди новогодишното парти, като входът за него ще е символичен от 2 лв., а събраните средства също ще бъдат дадени на семействата. Ще има и благотворителен базар, на който ще се продават красиви новогодишни сувенири, изработени от децата в училището в селото. На самия празник на площада в селото ще има кръшни хора, скара и вино, Дядо Коледа ще дойде, ще има викторина със специални подаръци. Народната певица Нина Иванова ще пее благотворително за всички хора и гости на Момчиловци. По време на празника отново ще се събират средства за пострадалите семейства.\r\nСуркова припомни, че на последната за годината сесия на Общински съвет – Смолян бяха гласувани и отпуснати по 300 лв. на пострадал от пожара човек в селото. Още на следващия ден 3000 лв. са дадени на хората, като всички тези пари ще се вложат в изграждането на покрива. Освен тях, в дарителската сметка досега са събрани 3000 лв., като до дни ще бъде получено и дарение от 1000 лв. от жители на Момчиловци, живеещи в Дубай, посочи Суркова.  Тя допълни, че дървопреработващите предприятия в селото са работили по празниците, за да може да предоставят безвъзмездно дървен материал за изграждане на покрива на къщата. Работници от смолянска строителна фирма също работят и по празниците, за да може хората по-бързо да се приберат по домовете си. Около 30 000 лв. необходими за цялостното изграждане на покрива на пострадалите, като досега са събрани 7000 лв., поясни Суркова. „За пореден път се убеждавам, че хората може да бъдат сплотени и човечни. Няма човек, от който да сме поискали помощ и да е отказал. Едно такова нещастие може да обедини хората и да изкара от тях съпричастността и желанието да се помогне. Нямаме думи да изкажем благодарността си към всички, които помагат на хората да се върнат час по-скоро по домовете си“, каза още кметът на Момчиловци.\r\nНели ГЕРГЬОВСКА", "date": "2017.12.29", "title": "Сийка Суркова, кмет на смолянското село Момчиловци: Новогодишно благотворително парти в помощ на пострадалите при пожар 7 семейства ще се проведе в селото"}
{"url": "http://www.focus-news.net/news/2017/12/29/2471973/sofiya-protestirashtite-blokiraha-krastovishteto-na-orlov-most.html", "text": "Протестиращите блокираха движението през кръстовището при Орлов мост, предаде репортер на Агенция „Фокус“.  От Столична община съобщиха, че автобусите от градския транспорт се пренасочват през бул. „Драган Цанков\".", "date": "2017.12.29", "title": "София: Протестиращите блокираха кръстовището на Орлов мост"}
{"url": "http://www.focus-news.net/news/2017/12/29/2471974/znachitelno-e-namalyal-protsentat-na-prestapnostta-i-patnotransportnite-proizshestviya-v-sofiya-po-vreme-na-pochivnite-dni-okolo-koleda-obzor.html", "text": "Значително е намалял процентът на престъпността и пътнотранспортните произшествия в София по време на почивните дни около Коледа. Това стана ясно по време на брифинг на столичната полиция във връзка с мерките за сигурност по време на празниците, в който взеха участие началникът на отдел „Охранителна полиция“ - комисар Борислав Муеров, началникът на отдел „Пътна полиция“ - комисар Тенчо Тенев, и Мирослав Йотов от ГД “Контрол на пазара” към Държавна агенция за метрологичен и технически надзор (ДАМТН).\r\nКомисар Муеров посочи, че зад тези резултати стоят предприетите превантивните мерки от ръководството на СДВР - създадена предварителна организация, проведени срещи с представителите на охранителните фирми, сформирани тактически екипи и засилено полицейско присъствие. Той уточни, че по време на празниците са работили допълнително и 10 новосформирани екипа от полицейски служители, обучени от специализираните сили във връзка и с Европредседателството на България как да действат с открито лице при активна стрелба. По думите му по време на почивните дни от 22 до 27 декември са регистрирани 4 джебчийски кражби, 5-6 случая във всяко от столичните районни управления на задържани лица с наркотични вещества и над 2000 случая на незаконно притежание на пиротехника.\r\nКомисар Тенчо Тенев обясни, че по време на почивните дни за коледните празници в София са станали 10 тежки пътнотранспортни произшествия, заловени са 25 шофьори, управлявали след употреба на алкохол, и четирима – след наркотични вещества.\r\nИнж. Мирослав Йотов поясни, че по време на празниците са извършени 303 съвместни проверки на ДАМТН със служба КОС на пиротехнически изделия, от които са открити само 25, несъответстващи на изискванията.\r\nЦветилена СИМЕОНОВА", "date": "2017.12.29", "title": "Значително е намалял процентът на престъпността и пътнотранспортните произшествия в София по време на почивните дни около Коледа (ОБЗОР)"}
{"url": "http://www.focus-news.net/news/2017/12/29/2471975/el-pais-ispanskiyat-ministar-predsedatel-zayavi-che-prez-2017-g-stranata-mu-e-postignala-ikonomicheski-uspehi.html", "text": "Испанският министър-председател Мариано Рахой заяви, че 2017 г. е била „трудна“ за страната му, но същевременно заяви, че е отбелязала икономически прогрес. Той изнесе пресконференция, в която даде оценка за последните 12 месеца, пише  El Pais.\r\nМакар и Рахой да се фокусира най-вече върху икономическите показатели, отбелязвайки „икономически, социални и институционални победи\", той също така обърна внимание и на политическата криза в Каталуния, която описа като „най-голямото нападение срещу испанската конституция“ и „единствената сянка, създаваща проблеми за икономиката ни“. \r\nРахой подчерта, че безработицата в Испания е спаднала под четири милиона души за първи път от 2008 г. насам, но допълни, че целта му е до 2019 г. в трудовия пазар на страната да участват 20 млн. души. „Инвестициите, консумацията, износът и строителството ни позволяват да растем“, убеден е той.  Виктор Турмаков", "date": "2017.12.29", "title": "El Pais: Испанският министър-председател заяви, че през   2017 г. страната му е постигнала икономически успехи"}
{"url": "http://www.focus-news.net/news/2017/12/29/2471976/neven-boyanov-it-spetsialist-izmamite-v-onlayn-targoviyata-stavat-nay-chesto-v-saytove-koito-sa-na-angliyski-ezik.html", "text": "Измамите в онлайн търговията стават най-често в сайтове, които са на английски език. Причината за това е, че те са достъпни за най-голям кръг от хора, поясни за Радио „Фокус“ – Велико Търново IT специалистът Невен Боянов.  Въпреки това, той припомни, че националността на дадена интернет платформа няма как да се определи и не зависи от езика, на който тя е написана. „Един сайт се определя по следните три неща, които няма как да се установят. На първо място е домейнът, който може да е купен от друг сайт за регистрирани домейни. Второто е хостингът, като хакерите използват предимно такива, които се намират в юрисдикции, които няма как да бъдат проследени. Тоест в някаква офшорна зона. Третото е езикът, на който е написан сайтът. Той най-често е английски, за да могат потребителите да не се усъмнят по никакъв начин в истинността му“, допълни Боянов. Освен това подчерта, че има много малко измамни сайтове на български език. Причината е, че страната ни е малка и пазарът тук е ограничен.\r\nЛуиза ТРАНЧЕВА", "date": "2017.12.29", "title": "Невен Боянов, IT специалист: Измамите в онлайн търговията стават най-често в сайтове, които са на английски език"}
{"url": "http://www.focus-news.net/news/2017/12/29/2471992/the-independent-donald-tramp-zayavi-che-mediite-shte-go-podkrepyat-na-prezidentskite-izbori-prez-2020-godina.html", "text": "Президентът на САЩ Доналд Тръмп изрази увереност, че ще бъде преизбран на поста през 2020 г., защото медиите разчитат на него. Той заяви, че те ще го изобразят в по-положителна светлина, защото печелят от обществения интерес към неговото президентство, пише  The Independent.\r\n„Друга причина за това, че ще спечеля още четири години е, защото вестниците, телевизията и всички други медийни формати ще се сгромолясат. Без мен техните рейтинги ще паднат“, убеден е президентът. „Може би шест месеца преди изборите те ще ме заобичат“, допълни той. \r\nДоналд Тръмп преди често заявяваше, че медиите не го харесват и че са „врагове на американския народ“. Той често определя негативните новини за него като „фалшиви“.  Виктор Турмаков", "date": "2017.12.29", "title": "The Independent: Доналд Тръмп заяви, че медиите ще го подкрепят на президентските избори през 2020 година"}
{"url": "http://www.focus-news.net/news/2017/12/29/2471993/krasimira-anastasova-kmet-na-dolni-chiflik-odobren-e-vtoriyat-etap-po-izgrazhdane-na-bitova-kanalizatsiya-v-grada.html", "text": "През 2017 година в Долни чифлик бе реализиран първи етап по изграждане на битова канализация, финансиран със средства от Предприятието за управление на дейностите по опазване на околната среда. Това каза в интервю за Радио „Фокус“ – Варна кметът на Община Долни чифлик Красимира Анастасова. При първия етап са изградени 16 канализационни клона с обща дължина 3404,00 метра, предоставящи достъп до 256 имота по 13 улици в града. „През месец декември 2017 година е одобрен и втори етап за изпълнение на битова канализация, като средствата отново ще бъдат осигурени от Предприятието за управление на дейностите по опазване на околната среда“, заяви кметът Красимира Анастасова.\r\nМарияна ВАЛЕНТИНОВА", "date": "2017.12.29", "title": "Красимира Анастасова, кмет на Долни чифлик: Одобрен е вторият етап по изграждане на битова канализация в града"}
{"url": "http://www.focus-news.net/news/2017/12/29/2471994/washington-post-sasht-vaznameryavat-da-namalyat-broya-na-tsivilnite-zhertvi-v-yemen.html", "text": "Министърът на отбраната на САЩ Джеймс Матис заяви, че страната му възнамерява да намали цивилните жертви във водената от Саудитска Арабия кампания срещу бунтовниците в Йемен и ще настоява саудитските пилоти да идентифицират легитимни цели, пише   Washington Post.\r\n„Ще продължим да ги обучаваме на идентификация на цели. Ще продължим да работим със саудитските пилоти и да им обясняваме бомбените мисии“, заяви Матис. „Ще направим всичко, което ще ограничи цивилните жертви. Ще направим така, че саудитските въоръжени сили да са по-способни да извършват това, което смятат за необходимо във военно отношение, но без убиването на невинни“, допълни той. \r\nМеждувременно Матис обвини и йеменските бунтовници, че складират оръжие в жилищни зони, което според него е белег, че те не се интересуват от безопасността на цивилните.  Виктор Турмаков", "date": "2017.12.29", "title": "Washington Post: САЩ възнамеряват да намалят броя на цивилните жертви в Йемен"}
{"url": "http://www.focus-news.net/news/2017/12/29/2471995/d-r-dinko-dinev-rodenite-prez-2018-godina-bebeta-shte-se-imunizirat-s-nova-vaksina.html", "text": "Родените през 2018 година бебета ще се имунизират с нова ваксина. Това каза пред Радио „Фокус“ – Кюстендил д-р Динко Динев, експерт в Регионална здравна инспекция – Кюстендил. По думите му първичната имунизация срещу дифтерия, тетанус, коклюш, полиомиелит, хемофилус инфлуенце тип Б и хепатит Б на деца, родени след 31 декември 2017 година ще се извършва с ваксини „Пентаксим” и „Енжерикс Б”. „Независимо от вида на ваксината, съгласно имунизационния календар може да се прави с различни ваксини. Всичко зависи от това, с каква ваксина министерството разполага”, каза Динко Динев.  От началото на следващата година ваксината ще се прави с ваксина от пет компонента, а шестият компонент ще се прави самостоятелно. „Ваксините са равнопоставени, шестте компонента са равнопоставени. Схемата за новата година има първо пет компонента, а след това последният – шести компонент. Така е посочено в имунизационния календар, срещу съответните заболявания”, каза д-р Динев.\r\nВенцеслав ИЛЧЕВ", "date": "2017.12.29", "title": "Д-р Динко Динев: Родените през 2018 година бебета ще се имунизират с нова ваксина"}
{"url": "http://www.focus-news.net/news/2017/12/29/2471996/silistra-s-tarzhestvo-na-otkrito-shte-bade-posreshtnata-2018-godina-v-dulovo.html", "text": "По многогодишна традиция точно в 00.00 часа на 31 декември жителите на Дулово и гостите на града ще посрещнат заедно Новата година, приветствани от кмета на общината. Това съобщи за Радио „Фокус“- Шумен Ваня Петрова, гл.експерт „Връзки с обществеността“ в Община Дулово. 2018 година ще бъде приветствана с Химна на Република България, „Многая лета“ на Борис Христов и празнична заря. Площадното тържество ще започне в 23.30 часа. Ще има почерпка с бяло и червено вино и сладки. Ще звучат изпълнения на самодейния битов оркестър и неговите солисти към НЧ „Н. Й. Вапцаров“, които ще поканят всички на новогодишното хоро на мегдана.\r\nИвелина ИВАНОВА", "date": "2017.12.29", "title": "Силистра: С тържество на открито ще бъде посрещната 2018 година в Дулово"}
{"url": "http://www.focus-news.net/news/2017/12/29/2471997/dzheyms-matis-siriyskata-ofanziva-sreshtu-kyurdite-bi-bila-greshka.html", "text": "Министърът на отбраната на САЩ Джеймс Матис предупреди режима на сирийския президент Башар Асад да не започва офанзива срещу подкрепяните от Вашингтон сирийски кюрди, предава  AFP.\r\n„Това би било грешка“, заяви Матис на въпрос на журналист как би коментирал подобно развитие на събитията.  Той увери, че цел на САЩ не е разделянето на Сирия. \r\nАсад и кюрдските сили в страната наскоро обмениха гневни думи, всявайки страх, че между тях ще започне противостоене. В момента има демаркационна линия между водената от САЩ коалиция срещу „Ислямска държава“, най-вече в източната част на Сирия и  териториите контролирани от Сирийското правителство и руските му съюзници.\r\n„Казахме, че ще действаме от едната страна, а руснаците от другата. Все още се бием срещу „Ислямска държава“. Нищо не се е променило“, заяви Матис. Според него „би било погрешно“ въпросната линия да бъде пресичана.  Виктор Турмаков", "date": "2017.12.29", "title": "Джеймс Матис: Сирийската офанзива срещу кюрдите би била грешка"}
{"url": "http://www.focus-news.net/news/2017/12/29/2471998/varna-150-zhiteli-na-obshtina-dolni-chiflik-v-neravnostoyno-sotsialno-polozhenie-shte-poluchavat-topal-obyad-ot-1-yanuari-2018-godina.html", "text": "Услугата „Осигуряване на топъл обяд в община Долни чифлик“ стартира на 1 януари 2018 година. Това каза в интервю за Радио „Фокус“ – Варна кметът на Община Долни чифлик Красимира Анастасова. Храната ще се приготвя в кухнята на Домашен социален патронаж. Топъл обяд ще получават 150 жители на общината в неравностойно социално положение, включително бездомни и скитащи лица и деца, самотно живеещи стари хора.\r\nКметът Красимира Анастасова допълни, че на територията на община Долни чифлик функционират 10 социални услуги. Отоплението в тях е комбинирано, за да функционират безпроблемно. „Има осигурени и печки за отопление с твърдо гориво при необходимост. Във всички сгради, където се предлагат социални услуги има достатъчни количества дърва, пелети и нафта. Обезопасени са водомери и тръби, за да бъде избегнато замръзване и спиране на водата. Във всички социални услуги, които осигуряват 24-часово обслужване на потребителите, се зарежда хляб, хранителни продукти от първа необходимост и медикаменти в достатъчни количества“, каза още Красимира Анастасова.\r\nНа територията на община Долни чифлик няма приют за временно настаняване на бездомни и скитащи лица. При установен случай на бездомно лице, за което е налице риск от измръзване, Общината разполага с база, която да бъде използвана – сградата на бивша детска градина и общинско жилище, отбеляза Красимира Анастасова.\r\nМарияна ВАЛЕНТИНОВА", "date": "2017.12.29", "title": "Варна: 150 жители на община Долни чифлик в неравностойно социално положение ще получават топъл обяд от 1 януари 2018 година"}
{"url": "http://www.focus-news.net/news/2017/12/29/2471999/kyustendil-80-risunki-na-uchenitsi-ot-oblastta-sa-opredeleni-za-uchastie-v-natsionalniya-konkurs-risuvam-za-detsata-ot-evropa.html", "text": "80 рисунки на ученици от област Кюстендил са определени за участие в националния конкурс „Рисувам за децата от Европа”. Това съобщиха за Радио „Фокус” – Кюстендил от Регионално управление на образованието – Кюстендил. До участие в конкурса са допуснати рисунки на деца от различни възрастови групи – от подготвителни групи до четвърти клас. Победителите от областното ниво са определени от регионална комисия. Те са получили грамоти за участие и право да преминат на следващия етап – националният, който ще се проведе на 15 януари. Конкурсът е във връзка с Българското председателство на Съвета на Европейския съюз през 2018 година. Инициативата е в подкрепа на приобщаването на училищата към целите на комуникационната стратегия на Република България за Европейския съюз и повишаване информираността на българските ученици относно ролята и функциите на европейските институции.\r\nВенцеслав ИЛЧЕВ", "date": "2017.12.29", "title": "Кюстендил: 80 рисунки на ученици от областта са определени за участие в националния конкурс „Рисувам за децата от Европа”"}
{"url": "http://www.focus-news.net/news/2017/12/29/2472000/kitayski-korabi-sa-bili-zabelyazani-da-targuvat-petrol-sas-severna-koreya-pekin-otricha-obzor.html", "text": "Южнокорейските медии излязоха с данни, че кораби, принадлежащи на Китай са търгували с петрол в международни води със севернокорейски съдове, което е в пряк разрез с резолюциите на Съвета за сигурност на ООН относно санкциите, налагани срещу Пхенян, заради ядрената му и ракетна програми. По-късно южнокорейските власти съобщиха, че са задържали кораб, принадлежал на Хонконг заради съмнение, че именно той е един от тези, извършвали нелегалните доставки на петрол. \r\nПрезидентът на САЩ Доналд Тръмп, заяви че е  „много разочарован от Китай, че позволява петрол да достига до Северна Корея“ и че подобно нещо може да предотврати „приятелско решение на кризата, предизвикана от ядрената програма на Пхенян“. „Заловени на местопрестъплението\", бе коментарът му в социалната мрежа \"Туитър\".\r\nНа свой ред министърът на отбраната на САЩ Джеймс Матис заяви, че не би спекулирал относно възможността дали американският флот ще действа по някакъв начин срещу съдовете, заподозрени, че превозват петрол за Северна Корея.  „Ясно е, че правителствата, открили, че в пристанищата им има кораби, извършващи търговия, забранена според резолюциите на Съвета за сигурност на ООН, имат задължения“, заяви министърът. „До момента сме свидетели, че държавите приемат това задължение сериозно“, допълни той.\r\nПравителството на Китай категорично отхвърли появилите се данни. По думите на говорителя китайското МВнР Хуа Чунин „скорошните съобщения относно тази ситуация се разминават с фактите“. Китайското правителство не би позволило на „своите граждани или компании да се замесят в каквито и да е да действия“, които нарушават резолюциите на ООН. Тя  попита медиите дали могат да уточнят кой кораб или кораби са продавали петрол и постави под въпрос как подобни умозаключения са постигнати без твърдо доказателство. Тя допълни, че позициите на китайското правителство остават ясни. „Китайското правителство е ясно, точно и вярно спазващо резолюциите на ООН относно Китай“, заяви тя и допълни, че отношението на страната ѝ към ядрената програма на Северна Корея е „искрена и сериозна“ и че мерките, които са поети от нея са „влезли в сила ефективно“. „Ако има доказателство, че от страна на Китай има някакви нарушения на резолюциите, Китай ще се справи с въпроса според закона и нито един нарушител няма да се размине с това“, допълни Хуа Чунин.", "date": "2017.12.29", "title": "Китайски кораби са били забелязани да търгуват петрол със Северна Корея - Пекин отрича (ОБЗОР)"}
{"url": "http://www.focus-news.net/news/2017/12/29/2472001/abc-news-velikobritaniya-obmislya-vavezhdaneto-na-iztrezviteli-za-da-oblekchi-natiska-varhu-zdravnata-sistema.html", "text": "Британските здравни власти обмислят въвеждането на изтрезвители за облекчаване на положението на спешните служби и линейките , което е затруднено от пияниците в страната, предава  ABC News.\r\nНационалната здравна служба на Великобритания съобщи, че проучва възможността дали на национално равнище могат да се въведат изтрезвители. Те действат в момента само в някои градове на страната.  Според председателя на НЗС Саймън Стивънс пияниците отклоняват ресурси, необходими за болните хора.\r\n„Националната здравна служба не е Национална  отрезвителна служба“, категоричен е той. Според него е грешно здравните служители да отделят ценно време за хора, които просто трябва да си намерят сигурно място, където да поспят“. Властите изчисляват, че между 12 и 15% от посещенията в спешните медицински центрове се извършват от хора, прекалили с алкохола, като числата са значително по-високи в края на седмицата.  Виктор Турмаков", "date": "2017.12.29", "title": "ABC News: Великобритания обмисля въвеждането на изтрезвители, за да облекчи натиска върху здравната система"}
{"url": "http://www.focus-news.net/news/2017/12/29/2472002/makfaks-makedoniya-edin-skior-e-zaginal-pri-lavina-v-gartsiya.html", "text": "Снежна лавина е затрупала група скиори и сноубордисти в гръцкия курорт Василица, който се намира в Западна Гърция между областите Коница и Гревена и е част от планинската верига „Пинд“, предава македонската медия “Макфакс“. \r\n30-годишен мъж е загинал след като е откаран в болницата в критично състояние. \r\nСпоред местни медии лекарите са се опитвали цял час да реанимират мъжа. В момента, когато се  е случил инцидентът, ски пистите са били затворени поради мъгла, а групата сноубордисти се е опитвала да слезе от трасето.  Виктор Турмаков", "date": "2017.12.29", "title": "„Макфакс“ (Македония) : Един скиор е загинал при лавина в Гърция"}
{"url": "http://www.focus-news.net/news/2017/12/29/2472003/beliyat-dom-mirnoto-predavane-na-vlastta-v-liberiya-e-vazhno-sabitie.html", "text": "Белият дом поздрави Либерия за скорошните президентски избори, преминали в нея, назовавайки първия демократичен и мирен преход на властта в страната за повече от 70 години „важно събитие“, предава  Reuters.\r\n„Това е първото мирно предаване на властта в Либерия от един демократично избран държавен глава на друг за последните десетилетия и представлява важно събитие за либерийската демокрация“, пише в официално заявление на Белия дом. \r\nБившият футболист Джордж Уеа спечели балотажа на изборите в страната. Неговият съперник и бивш вицепрезидент призна поражение.  Виктор Турмаков", "date": "2017.12.29", "title": "Белият дом:  Мирното предаване на властта в Либерия е важно събитие"}
{"url": "http://www.focus-news.net/news/2017/12/29/2472004/afp-islyamska-darzhava-poe-otgovornost-za-napadenieto-v-tsarkvata-kray-kayro.html", "text": "„Ислямска държава“ пое отговорност за терористичния акт, при който нападател откри огън в църква в южно предградие на Кайро, убивайки девет души, преди да бъде обезвреден, предава   AFP.\r\n„Отряд“ на ислямистите е извършил нападението срещу коптската църква „Св. Мина“ в предградието „Хелуан“. Ислямистите съобщиха това от своя пропаганден сайт в интернет „Амак“. Виктор Турмаков", "date": "2017.12.29", "title": "AFP: Ислямска държава пое отговорност за нападението в църквата край Кайро"}
{"url": "http://www.focus-news.net/news/2017/12/29/2472005/predstoyashti-mezhdunarodni-sabitiya-za-30-dekemvri-agentsiya-fokus.html", "text": "Политическата криза в Перу продължава, след като президентът на страната Педро Пабло Кучински обяви амнистия за своя предшественик Алберто Фухимори. \r\n*** Съдът ще излезе с присъда срещу бившия президент-ислямист на страната Мохамед Морси и други 24 обвиняеми заради \"обида на съдебната власт\".\r\n*** Президентът на САЩ Доналд Тръмп започва своята зимна почивка като ще проведе игра на голф с представители на бреговата охрана\r\n*** Върховният съд на Русия ще разгледа жалбата на опозиционера Алексей Навални относно решението на ЦеЦИК да не го допусне до участие в президентските избори в страната\r\n***", "date": "2017.12.29", "title": "Предстоящи международни събития за 30 декември ( Агенция „Фокус“ )"}
