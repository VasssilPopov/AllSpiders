{"url": "http://www.focus-news.net/news/2018/10/21/2581073/sport-kimi-raykonen-specheli-gran-pri-na-sasht-i-otlozhi-svetovnata-titla-na-lyuis-hamiltan.html", "text": "След 113 старта и над пет години пауза Кими Райконен стъпи на най-високото стъпало в Гран При на САЩ, с което пилотът на \"Ферари\" отложи световната титла на Люис Хамилтън и тима на \"Мерцедес\". Британецът финишира трети на пистата в Остин, а преди него бе Макс Верстапен от \"Ред Бул\". \r\nСебастиан Фетел стартира пети заради наказание, но още във втората обиколка изостана до 15-та позиция след контакт с болида на Даниел Рикиардо. Германецът завърши четвърти, с което си остави минимални шансове за обрат в оставащите три състезания.", "date": "2018.10.21", "title": "Спорт: Кими Райконен спечели Гран При на САЩ и отложи световната титла на Люис Хамилтън"}
{"url": "http://www.focus-news.net/news/2018/10/21/2581041/ivan-golemeev-turistichesko-druzhestvo-aygidik-blagoevgrad-planinata-krie-opasnosti-i-za-aktivnite-turisti-i-za-razhozhdashtite-se.html", "text": "Опасностите, които крие планината са много, както за активните туристи, така и за разхождащите се. Това каза за  Радио „Фокус“ – Пирин  Иван Големеев, председател на Туристическо дружество „Айгидик“ – Благоевград. Той допълни, че по тази причина всяка година, заедно с Планинска спасителна служба организират беседи, които се провеждат понеделник и са свързани точно с опасностите, които крие планината. „Задължително, освен подготовка и екипировка, не трябва да сме сами, както и да носим мобилен телефон със себе си“, обясни председателят на дружеството. По думите му е важно да се знае, че в дните, когато природата е щедра откъм слънце и топлина на обяд, не е изключено два часа по-късно да се окажем бедстващи във вихрушка, която може да заличи следите ни и до голяма степен да застраши живота ни. „Ставали сме свидетели на кризисни ситуации с изгубени хора в планината, но не е имало загинали хора в близост до хижа „Македония“. Имало е много акции, които за голяма радост са завършвали успешно“, каза още Иван Големеев. \r\nДенис НИКИФОРОВ", "date": "2018.10.21", "title": "Иван Големеев, Туристическо дружество „Айгидик“ – Благоевград: Планината крие опасности и за активните туристи, и за разхождащите се"}
{"url": "http://www.focus-news.net/news/2018/10/21/2581046/smolyan-obrazovatelna-kampaniya-sred-uchenitsi-na-tema-sharena-esen-se-provezhda-ot-yuzhnotsentralnoto-darzhavno-predpriyatie.html", "text": "„Шарена есен“ е името на най-новата образователна кампания на Южноцентрално държавно предприятие – Смолян (ЮЦДП – Смолян), която ще продължи до 15 ноември. Това съобщиха от  ЮЦДП – Смолян . Целта на кампанията е да се популяризира дейността на горските служители, да се демонстрират екологичните, социалните и икономическите ползи от гората, да се насърчи диалога между горските служители и подрастващите, както и да се въвлекат младите хора в темата за опазване и устойчиво управление на гората. По време на кампанията, горските служители от териториалните поделения на ЮЦДП – Смолян ще проведат редица събития, като се очаква броя на участниците да бъде над петстотин. Учениците са от местните училища, които чрез интерактивни и забавни занимания, базирани на методите на горската педагогика ще получат много нови знания за гората и горската екосистема.", "date": "2018.10.21", "title": "Смолян: Образователна кампания сред ученици на тема „Шарена есен“ се провежда от Южноцентралното държавно предприятие"}
{"url": "http://www.focus-news.net/news/2018/10/21/2581043/gabrovo-mezhdunarodna-nauchna-konferentsiya-shte-se-provede-v-natsionalniya-muzey-na-obrazovanieto-na-25-i-26-oktomvri.html", "text": "Международна научна конференция подготвят в Националния музей на образованието в Габрово. Темата на форума, който е част от инициативите по повод 45 години от откриването на културната институция, е  „Музеите и училищната история“. Това каза  Радио „Фокус“ – Велико Търново  Бояна Пенчева, отговаряща за връзки с обществеността в музея. Всички събития, които са включени в програма за честванията, преминават под патронажа на Министерството на образованието и науката и носят знака на Европейската година на културното наследство 2018. „Искам да отбележа, че след изложбата „Пътеки на образованието в славянския свят“ с участието на 13 държави и Националния музей на образованието, конференцията е второто събитие с международен характер по време на 45-годишнината на НМО. Темата за „Музеите и училищната история“ привлече 61 представители на Българска академия на науките, УниБИТ, Софийския университет „Св. Климент Охридски“, Великотърновският университет „Св. Св. Кирил и Методий“ и Шуменския университет „Епископ Константин Преславски“. Ще се включат и над 30 музейни и архивни институции в страната, педагози от осем основни и средни училища, детски градини“, допълни Бояна Пенчева. Международното участие ще е на музей на образованието от Братислава, Белград и Киев. Форумът ще се проведе в рамките на два дни – 25 и 26 октомври, в Националния музей на образованието – Габрово. Докладите на чуждите участници ще включени в програмата на конференцията веднага след официалното откриване на 25 октомври в актовата зала на Националната Априловска гимназия и ще могат да бъдат чути от всички участници и гости на форума. \r\nЛуиза ТРАНЧЕВА", "date": "2018.10.21", "title": "Габрово: Международна научна конференция ще се проведе в Националния музей на образованието на 25 и 26 октомври"}
{"url": "http://www.focus-news.net/news/2018/10/21/2581045/veliko-tarnovo-kampaniya-za-sabirane-na-detski-knizhki-zapochna-dg-sonya-v-grada.html", "text": "Кампания за събиране на детски книжки започна ДГ „Соня“ във Велико Търново. Това съобщиха за  Радио „Фокус“ – Велико Търново  от детското заведение. Целта е да се създаде библиотека за децата от градината. Инициативата е подета от родителите на децата от първа група „Мики Маус“ по повод Националната седмица на четенето. Изданията ще се събират до 26 октомври, като се очаква библиотеката да бъде официално открита на 1 ноември. Тепърва предстои да бъде определено мястото, където тя ще се намира. Това решение ще вземат педагозите и ръководството на детското заведение. В момента всяка група разполага с кът с книжки, но желанието на директора Жаклин Павлова е вече обособената библиотека да бъдат канени родители, които да четат приказки на децата. \r\nВ рамките на Националната седмица на четенето ученици от основните училища „Бачо Киро“ и „Св. Патриарх Евтимий“ ще четат приказки на децата от подготвителната група на ДГ„Соня“. Те от своя страна ще ги поздравят с драматизация на пиесата „Приказката разказва“. Събитието ще се състои на 25 октомври. То е по идея на ДГ „Соня“ и Регионалното управление на образованието. \r\nНадежда КРЪСТЕВА", "date": "2018.10.21", "title": "Велико Търново: Кампания за събиране на детски книжки започна ДГ „Соня“ в града"}
{"url": "http://www.focus-news.net/news/2018/10/21/2581044/pleven-zadarzhan-e-36-godishen-nanesal-poboy-i-ograbil-vazrasten-mazh.html", "text": "Служители на ПУ – Славяново са задържали 36-годишен, нанесъл побой и ограбил възрастен мъж. Това съобщиха от пресцентъра на  МВР . Сигналът в полицията бил подаден тази сутрин, около 2.30 часа. 82-годишен мъж от Славяново разказал, че малко по-рано в дома му неизвестен му нанесъл побой и му отнел 120 лева. Веднага на мястото била изпратена дежурно-оперативна група, която извършила оглед. Установено било, че неизвестният проникнал в дома на възрастния мъж през незаключена врата, след като му нанесъл побой и му взел пари, избягал в неизвестна посока. Пострадалият бил транспортиран в болнично заведение, оставен за лечение, без опасност за живота. \r\nПо случая е образувано досъдебно производство за престъпление по чл.199, ал.1, т.4 вр.чл.198, ал.1 от НК, уведомена е прокуратурата. \r\nВ резултат на проведените незабавни действия служители на ПУ – Славяново установили и задържали извършителя – 36 годишен мъж от Славяново, с криминални регистрации в полицията и осъждан.  \r\nС прокурорско постановление мъжът е задържан за 72 часа. Работата по случая продължава.", "date": "2018.10.21", "title": "Плевен: Задържан е 36-годишен, нанесъл побой и ограбил възрастен мъж"}
{"url": "http://www.focus-news.net/news/2018/10/21/2581050/index-harvatiya-amerikanskiyat-predpriemach-dzhef-blekard-obyavi-investitsiya-v-razmer-na-500-mln-dolara-na-ostrov-pashman-v-adriatichesko-more.html", "text": "По време на 2-рия Инвестиционен форум за развитие на здравословния туризъм в адриатическия регион на Хърватия американския предприемач Джеф Блекард обяви инвестиция в размер на 500 млн. долара на остров Пашман в Адриатическо море, предава хърватското електронно издание  Index. \r\nНовият адриатически курорт ще носи името „Пашман Ривиера“ и ще предлага капацитет от 4000 легла, \r\nСпоред изданието Блекард е заявил, че „ще опита да построи истинско автентично далматинско селище в унисон с традицията на Далмация, като използва само местни материали и то предимно камък и дърво.“ \r\n„Трябва да построим селището така, че дори този който работи, да поиска да живее в него, пояснява Блекард и допълва, че цялото му семейство е влюбено в Далмация, макар нито той, нито съпругата му произхождат от региона на Балканите,  предава Радио „Фокус\" в рубриката „Балкански туристически часовник\". \r\nОстров Пашман е разположен южно от Задар и има обща площ от 63 кв. км.и брегова линия от 65 км. Островът се отделя от континента от Пашманския пролив, който е с дължина от около 20 км. И ширина от 2 до 3 км. В акваторията му лежат множество от малки и живописни островчета, а посоката на морските течения се променя на всеки шест часа. \r\nОстровът е предпочитано място за любителите на водните спортове и на уиндсърфинга, а населението му се занимава с риболов, туризъм и лозарство. \r\nПясъчните плажове, чудни заливчета и девствените борови гори привличат стотици хиляди туристи, които харесват дори и липсата на павирани пътища, да не говорим за средновековните манастири – на бенедиктинците „Св. Козма и Дамян“ и на францисканците „Св. Домниус“, чиято възраст надхвърля 1000 години.", "date": "2018.10.21", "title": "Index (Хърватия): Американският предприемач Джеф Блекард обяви инвестиция в размер на 500 млн. долара на остров Пашман в Адриатическо море"}
{"url": "http://www.focus-news.net/news/2018/10/21/2581051/veliko-tarnovo-vazpitanitsi-na-su-vicho-grancharov-v-gorna-oryahovitsa-uchastvat-v-sotsialen-proekt-za-tolerantnost.html", "text": "В социален проект за толерантност към интеграцията участват възпитаници на СУ „Вичо Грънчаров“ в Горна Оряховица. Това съобщи за  Радио „Фокус“ – Велико Търново  директорът на учебното  заведение Нели Атанасова. Партньор в програмата е ОУ „Св. св. Кирил и Методий“ с. Дончево, обл. Добрич. „За втора поредна година работим по проекта, финансиран от Центъра за образователна интеграция на деца и ученици от етническите малцинства. Чрез него учим децата да зачитат човешките права и да ценят и разбират различията между ценностните системи на различните групи, били те религиозни, етнически или социални“, посочи Нели Атанасова. По думите й възпитаването в уважение на ценностите и личното пространство на другите съдейства за устойчивото развитие на децата и учениците.  \r\nСпецифичните цели на проекта са формиране на етническа толерантност, гарантиране на равен достъп до качествено образование за учениците от етническите малцинства, съхраняване и развиване на културната идентичност и стимулиране на междукултурното разбирателство между ученици от различни етноси. Стремежът е да се  повиши и компетентността на учителите от двете училища за формулиране и прилагане на интеграционни модели, да се  създаде благоприятна среда и доверие на родителите на децата и учениците от ромски произход за ефективна съвместна работа за превенция на отпадащите ученици и намаляване броя на безпричинните отсъствия. \r\nВ проекта са включени 50 ученици и 5 учители от СУ „Вичо Грънчаров“ и 40 ученици и 4 учители от ОУ „Св. Св. Кирил и Методий“ в с. Дончево. В обученията са включени и останалите учители в училищата, а в две съвместни дейности – всички ученици. Проектът допринася за повишаване мотивацията на родители на деца от етнически групи и ученици за обхващане и задържане, за подпомагане и подкрепата им в учебния процес. Това се случва чрез включването им в мотивиращи дейности и засилване на присъствието им в училище. \r\nМария НЕДЕВА", "date": "2018.10.21", "title": "Велико Търново: Възпитаници на СУ „Вичо Грънчаров“ в Горна Оряховица участват в социален проект за толерантност"}
{"url": "http://www.focus-news.net/news/2018/10/21/2581042/dmitriy-peskov-vladimir-putin-nyama-da-otmeni-sreshtata-s-dzhon-boltan.html", "text": "Подготовката за срещата между държавния глава на Руската федерация Владимир Путин и съветника на американския президент по националната сигурност Джон Болтън е в ход, няма да бъде отменена. Това увери говорителят на Кремъл Дмитрий Песков в отговор на въпрос на  TACC  дали няма промени в работния график на Путин, след като държавният глава на САЩ Доналд Тръмп обяви оттеглянето на страната от още един важен международен договор – за ликвидиране на ракетите със среден обсег на действие (ДРСМД).  \r\n„Срещата се подготвя“, категоричен бе Песков.  \r\nБолтън вече е в руската столица, където в следващите два дни ще проведе консултации с представителите на органите на власт. По данни на американски медии, Болтън е натоварен със задачата да уведоми официално Москва за решението на Вашингтон да започне подготовка за излизане от ДРСМД. Тереза Герова", "date": "2018.10.21", "title": "Дмитрий Песков: Владимир Путин няма да отмени срещата с Джон Болтън"}
{"url": "http://www.focus-news.net/news/2018/10/21/2581048/kathimerini-interventsiyata-na-kamenos-ima-destabilizirasht-efekt-spored-predsedatelya-na-gratskiya-parlament.html", "text": "Изявленията, които е направил при скорошното си посещение в САЩ председателят на партията „Независими гърци“ (АНЕЛ) и военен министър Панос Каменос, имат „дестабилизиращ ефект и създават напрежение“ в коалиционното правителство на Гърция, е  мнението на Никос Вуцис, съобщава електронното издание на  Kathimerini .   \r\nВ интервю за вестник „Epochi“, левият председател на парламента в Атина признава, че „ разликата във възгледите“ на двете партии в коалицията по отношение на сделката за името на Македония и твърденията на Каменос за „тайни фондове“, използвани от гръцкото Министерство на външните работи, принудиха миналата седмица  външния министър Никос Коциас да подаде оставка. \r\nВъпреки това Вуцис отхвърля спекулациите, че лявото правителство на Алексис Ципрас може да насрочи предсрочни избори, особено ако Каменос изтегли  „Независимите гърци“ в знак на протест заради договореното име. \r\n“Министър председателят ясно заяви на срещата на централния комитет на СИРИЗА и всички ние заедно решихме да изкараме до край нашия мандат”. Вуцис е убеден, че левите парламентаристи ще успеят да съберат нужното им мнозинство, за да постигнат успех с Договора от Преспа щом той влезе в пленарна зала.    Ивелина Ватова", "date": "2018.10.21", "title": "Kathimerini: „Интервенцията“ на Каменос има „дестабилизиращ“ ефект, според председателя на гръцкия парламент"}
{"url": "http://www.focus-news.net/news/2018/10/21/2581052/parva-vizita-na-balgarski-premier-v-obedinenite-arabski-emirstva-obzor.html", "text": "Премиерът Бойко Борисов е на официално посещение в Обединените арабски емирства (ОАЕ). Това е  първа визита на това равнище в историята на двустранните отношения между България и ОАЕ.  Визитата се явява продължение на усилията за по-нататъшно активизиране на двустранното сътрудничество, след като в началото на тази година България и ОАЕ откриха свои посолства в Абу Даби и София. В делегацията, ръководена от премиера Борисов, са вицепремиерът и министър на външните работи Екатерина Захариева и министърът на финансите Владислав Горанов. \r\nВ рамките на визитата си премиерът Борисов се срещна с престолонаследника на Абу Даби и заместник-върховен главнокомандващ въоръжените сили на ОАЕ шейх Мохамед бин Зайед Ал Нахаян. Възможностите за активизиране на двустранното сътрудничество беше водещата тема в срещата на министър-председателя Бойко Борисов с престолонаследника. Премиерът Бойко Борисов  коментира, че темата, която България е поставила на вниманието на ЕС за Западните Балкани, е намерила доста силен отзвук и в този регион. „Желанието ни за мирни и проспериращи Балкани, нашата етническа толерантност, се ценят изключително високо тук“, обясни Борисов. Той обяви, че с  престолонаследника на Обединените арабски емирства са се  разбрали да работят активно за бързо подписване на стратегически договор за сътрудничество в няколко сфери.  С този договор се цели да се създаде мост между България и ОАЕ в сферата на изкуствения интелект, цифровата икономика, дигиталните технологии, киберзащитата. Министър-председателят подчерта, че работни групи от двете страни могат да работят активно в сферата и на образованието. „Това е нещото, което решихме да направим веднага. То е заложено и в двете програми – инвестиции в образование”, каза още Борисов. “В контекста на едни обединени Балкани могат да се направят много неща в сферата на селското стопанство и животновъдството”, посочи българският премиер и обясни, че само производството на България не е достатъчно да задоволи нуждите на пазара в ОАЕ. Той посочи, че страните от Балканите могат да се кооперират в износа си.  „При една добра координация можем да бъдем конкурентни на този пазар”, каза Борисов.  \r\nБългарският министър-председател благодари за гостоприемството на своя домакин. „За мен беше чест да чуя българския химн и тук и да Ви поздравя от името на българския народ“, добави премиерът Бойко Борисов. \r\nОт своя страна  шейх Мохамед бин Зайед Ал – Нахаян  заяви, че от все сърце би желал връзките между двете страни да се развиват и укрепват.  Шейх Мохамед бин Зайед Ал-Нахаян отбеляза също стратегическите интереси в сферата на икономиката, земеделието, строителството, технологиите и военната промишленост. Той обърна специално внимание и на транспортните коридори, които премиерът Борисов договаря с други страни от Балканите. Престолонаследникът на Абу Даби изрази желание да посети България. \r\nВ рамките на посещението си в ОАЕ министър-председателят Бойко Борисов разговоря и със заместник министър-председателя и министър на вътрешните работи на ОАЕ шейх Сайф бин Зайед Ал-Нахаян. Министър-председателят изтъкна, че е обсъждано засилване на сътрудничеството в сферата на сигурността и в борбата с тероризма, и необходимостта да се постигне много добра координация между службите и правозащитните органи. Премиерът Борисов изрази удовлетворение от наличието на взаимна политическа воля за активизиране на двустранното сътрудничество. Той изтъкна значението на обмена на информация и опит в борбата срещу престъпността и контрабандата. Според българския министър-председател би било добре да се развие сътрудничеството между службите на двете страни.  \r\nМинистър-председателят определи като положително постигнатото взаимно признаване на свидетелства за управление на МПС. Влизането в сила през месец юли на Меморандума, който урежда този въпрос, беше дългоочаквано събитие за съгражданите ни в ОАЕ. С него отпадна необходимостта те повторно да посещават шофьорски курсове и да полагат изпити във федералната монархия.", "date": "2018.10.21", "title": "Първа визита на български премиер  в Обединените арабски емирства (ОБЗОР)"}
{"url": "http://www.focus-news.net/news/2018/10/21/2581047/tir-se-preobarna-kray-kazichene-nyama-opasnost-za-zhivota-na-shofyora-obzor.html", "text": "ТИР се преобърна на Околовръстния път преди разклона за село Казичене. При инцидента пострада шофьорът на камиона. По първоначални данни камионът се е ударил в информационните табели на пътя и се е преобърнал. На място веднага са изпратени екипи на полицията, пожарната и Бърза помощ. За „Фокус“ от Центъра за Спешна медицинска помощ – София съобщиха, че състоянието на мъжа е тежко, с гръдна, коремна и лицево-челюстна травма. Дълго време пожарната се е опитвала да извади пострадалия от камиона. На мястото на инцидента е разлято гориво. Шофьорът на камиона е настанен в Реанимацията на УМБАЛ \"Св. Анна\". Пациентът е стабилизиран, без пряка опасност за живота. След обстоен преглед не се потвърдиха първоначалните съмнения за фрактура на черепа.", "date": "2018.10.21", "title": "ТИР се преобърна край Казичене, няма опасност за живота на шофьора (ОБЗОР)"}
{"url": "http://www.focus-news.net/news/2018/10/21/2581054/varna-elektrotehnitsi-kadri-za-turizma-i-shofyori-sa-nay-tarseni-ot-rabotodatelite-v-grada.html", "text": "Електротехници, кадри в туризма и шофьори са сред най-търсените служители, сочи анкетно проучване за нагласите на работодатели от Варна. Това съобщиха за  Радио „Фокус“ – Варна  от Областната администрация в града. Допитването се провежда за втори път, като в него са се включили 123 фирми. В онлайн формулярите, 20.3% от анкетираните работодатели посочват, че не търсят неквалифицирана работна сила. Други 75.4% ще търсят кадри за постоянна заетост, а 8.4%  – за изцяло сезонна заетост. Всички анкетирани фирми планират да разкрият общо 1165 работни места за персонал с определена професионална квалификация и 298 с други професии. Информация за анкетирането и линк към анкетния формуляр беше публикуван на електронната страница на Областна администрация. Обработката и обобщението на анкетите е извършено съгласно утвърдената матрица на дейностите, отговорностите и сроковете за изпълнението им. Най-голям брой работни места ще се разкрият за кадри с квалификация по професиите „камериер” (11.2% от местата), „готвач” (10.3%), „сервитьор-барман” (7.8%). За електротехници работодателите предвиждат да разкрият 38 работни места (3.3% от местата). От други професии по-големи потребности са заявили работодателите от шофьори (16.4 от  работни места) и медицински сестри (8.7%). Най-често ще се търсят работници без специална квалификация за помощници при приготвянето на храни и в преработващата промишленост. \r\nДиана СТОЕВА", "date": "2018.10.21", "title": "Варна: Електротехници, кадри за туризма и шофьори са най-търсени от работодателите в града"}
{"url": "http://www.focus-news.net/news/2018/10/21/2580826/temata-za-glasuvaneto-na-konstitutsionnite-promeni-v-makedonskiya-parlament-v-svetovniya-pecheat.html", "text": "Македония се съгласи да смени името си, за да разреши спора с Гърция, пише авторитетното издание  The New York Times . \r\nМакедония се съгласи да промени името си, за да разреши продължилия десетки години стар спор с Гърция, а Гърция заяви, че ще отхвърли възражението си за влизането на съседна държава в Европейския съюз и НАТО, ако промените бъдат официално приети. \r\nГръцкият премиер Алексис Ципрас заяви, че новото име на страната ще бъде Северна Македония или Република Северна Македония. Гърция отдавна се противопостави на името \"Македония\", заявявайки, че това предполага териториални аспирации над северно гръцки регион със същото име, пише американското издание. \r\n\"Аз съм дълбоко убеден, че споразумението е дипломатически успех и историческа възможност\", каза гръцкият премиер Алексис Ципрас. Той го нарече \"исторически момент за Балканите и нашите нации\" и каза, че \"отваря прозорец за солидарност, приятелство, сътрудничество, просперитет и взаимен растеж\". \r\nГърция, която блокира присъединяването на Македония към НАТО и Европейския съюз, заяви, че споразумението ще подготви пътя на съседната страна към двата съюза, стига тя да следва и формално да приеме промяната на името. \r\n\"Ние казахме\" да \"за бъдещето на Македония. И това бъдеще се крие в Европейския съюз и НАТО \", каза македонският премиер Зоран Заев в реч пред нацията . \"Шансът е тук и трябва го вземем, смело и патриотично\", добави той. \"Решаваме спор, който продължи 25 години\", който \"ни отдалечаваше от просперитета\". \r\nСпоразумението беше кулминацията на многогодишните преговори с посредничество на ООН, които се засилиха през последните шест месеца. През последните седмици разговорите се развиха на фона на надеждите на западните правителства, че пробивът ще позволи на Македония да се присъедини към международните съюзи и да стабилизира Западните Балкани, припомня вестникът. \r\nГръцкият премиер  Ципрас информира президента на страната Прокопис Павлопулос за споразумението в рамките на телевизионно излъчване, след като разговаря по телефона с македонския си колега Зоран  Заев за втори път през последните два дни. \r\nСпециалният представител на ЕС по външната политика Федерика Могерини и комисарят по разширяването Йоханес Хан направиха  съвместно изявление, като определиха гласуването в македонския парламент като \"историческо съгласие\", което \"допринася за трансформацията  на целия регион\". \r\nМатю Нимиц, посредникът на ООН в спора от повече от 25 години, също приветства сделката, завършва изданието. \r\n*** Македония даде зелена светлина на конституционните промени, пише американският вестник on Post. \r\nДепутатите в Македония подкрепиха в петък предложението за изменение на конституцията, което позволи на страната да промени името си и да се присъедини към НАТО. Заседанието се забави за повече от 10 часа в разгорещена конфронтация. Парламентът в крайна сметка гласува в подкрепа на предложението - ключова стъпка в приемането на споразумението, подписано със  съседна Гърция през юни. \r\nПравителството на социалдемократите на премиера Зоран Заев се бори да спечели подкрепата на членовете на консервативната опозиция, необходими за постигането на необходимото мнозинство от две трети в парламента със 120 места. \r\n„Заедно направихме днес история - каза Заев. \"Нашето пътуване към по-добро бъдеще към членство в Европейския съюз и НАТО току-що започна ... Ще се стремим към помирение и национално единство\". \r\nСъс силна подкрепа от западните лидери, Заев води кампания за преименуване на страната в Северна Македония, разрешавайки дългогодишния  спор с Гърция, който ще позволи на страната да се присъедини към НАТО. \r\n Доналд Туск, председател на Европейския съвет написа в социалната мрежа „Туитър“: \"С един вот сте една голяма стъпка по-близо до заемането на вашето полагаемо място в нашата трансатлантическа общност\". \r\nКонсерваторите в Македония силно се противопоставят на промяната на името и бойкотираха миналия месец референдум по този въпрос. \r\nИгор Янушев, генерален секретар на опозиционната партия ВМРО-ДПМНЕ, заяви, че консервативните депутати са понесли кампания за \"политическо сплашване\" преди гласуването и заявиха, че трима депутати са получили подкупи между 250 000 и 2 милиона евро. Правителството отхвърли твърденията и заяви, че ще отговори с правни действия. \r\nСлед гласуването в петък процесът на изменение трябва официално да започне през следващите две седмици. \r\nЗаев би бил принуден да свика ранни избори, ако правителството беше загубило гласуването. \r\nПромяната на името ще прекрати 27-годишния спор с Гърция, която твърди, че сегашното име на Македония  предполага претенции за собствената ѝ провинция Македония и за древногръцкото наследство. \r\nАтина заяви, че ще блокира присъединяването на Македония към НАТО и Европейския съюз, ако не се продължи с конституционните изменения. Западните власти твърдо подкрепят споразумението, което ще намали руското влияние на Балканите, пише изданието. \r\nСлед гласуването, гръцкият министър-председател Алексис Ципрас написа в „Туитър“ на английски: \"Поздравявам моя приятел Зоран Заев! Днешният вот е голяма стъпка към нашия общ успех. Много важна крачка към едно мирно и проспериращо бъдеще за нашите народи! \" \r\n*** Добре дошла Северна Македония!Македонският парламент гласува за промяна на името, пише водещият британски ежедневник   The Guardian \r\nМакедонският парламент гласува за започване на процеса на преименуване на страната в Северна Македония - важна крачка към края на продължили с десетилетия спор, довел до застой в отношенията с Гърция , отваряща вратата към НАТО и ЕС за балканската страна, пише изданието. \r\nОбщо 80 депутати в 120-местния парламент гласуваха в полза на преименуването на балканската страна в Република Северна Македония – точно колкото е необходимо за достигането на мнозинство от две трети, което е необходимо за влизането в сила на конституционните промени \r\nТози ход би могъл да отблокира кандидатурата ѝ за членство в НАТО и Европейския съюз, дълго блокирани от Гърция, която твърди, че името Македония предполага териториални претенции към  гръцка провинция със същото име. \r\nДвете страни постигнаха споразумение относно промяната на името през юни. Но препятствията остават преди промяната да бъде формализирана. \r\nРеферендумът за споразумението преди няколко седмици не успя да прекрачи прага на участие от 50%, като остави на парламента на Скопие да разреши проблема.Процедурата за завършване на конституционните промени е продължителна и изисква няколко кръга от гласувания, като петък беше само първият етап. Процедурата трябва да приключи най-късно до януари. \r\n\"Днес е исторически ден за страната\", каза премиерът Зоран Заев. \"Македония ще бъде част от европейското семейство, ще бъдат изпълнени нашите мечти и визия за по-добър живот в по-добра страна\". \r\nСлед като Македония официално промени конституцията, гръцкият парламент също ще трябва да гласува ратификация на Договора. \r\nМинистърът на отбраната Панос Каменос, който оглавява малка дясна партия, която подкрепя  правителството в гръцкия парламент, заплаши да напусне коалицията, ако се стигне до ратификация на споразумението от гръцка страна. \r\n\"Велик ден за демокрация в Скопие\", написа в своя профил  в социалната мрежа „Туитър“ Йоханес Хан, комисарят на ЕС, отговарящ за разширяването. \r\nРусия и САЩ размениха твърдения за намеса в македонските дела, пише вестникът \r\nМиналия месец Вашингтон обвини Москва, че провежда дезинформационна кампания, за да привлече обществеността срещу споразумението преди референдум за промените. \r\nРусия, която се противопоставя на стремежите на Македония за НАТО, отхвърли тези обвинения  в четвъртък. \r\n\"Продължава най-грубата намеса на САЩ и ЕС във вътрешните работи на Скопие, чието ниво вече е надминало възможните граници\", заяви руското външно министерство в изявление", "date": "2018.10.21", "title": "Темата за гласуването  на конституционните промени в македонския парламент в световния печат"}
{"url": "http://www.focus-news.net/news/2018/10/21/2580828/", "text": "Обещаната амнистия ще почака до президентските избори, заяви юристът и анализатор Насер Зибери, цитиран на интернет страницата на македонския телевизионния канал  “Алсат М“ . \r\nКомпромис за амнистиране на депутатите на ВМРО-ДПМНЕ за подкрепа на конституционните промени осигури възможността да се постигне квалифицирано мнозинство от 80 гласа в парламента, но то ще има последици, казва Насер Зибери. Той се опасява, че освобождаването на законодателите, обвинени в насилие на 27 април 2017 година, е в разрез с концепцията на правителството за разделяне на властта от партията. Според него съобщението на премиера Заев за създаването на парламентарни комисии е първият и ясен знак за изготвянето на закон за амнистията. Но Зибери се опасява, че за пълна амнистия, ще трябва да се изчака поне до президентските избори, ако мнозинството достигне до тази позиция да бъде избран техен кандидат. \r\n\"След снощната декларация, след гласуването на решението за започване на процедурата за промени в конституцията, Заев конкретизира, че ще се създадат работни групи, а след това ще бъде представена тази конкретна идея в парламента, което означава в този случай закон, който евентуално ще освободени лицата, участвали в събитията от 27 април. Що се отнася до момента на освобождаване от отговорност, то ще зависи от парламентарното мнозинство, от  правните или законодателните действия, които може да предприеме в рамките на правителството и парламента. Тези действия, които не са в правомощията на парламента, са въпроси, които трябва да бъдат разгледани между другите институции, съдебните органи и президента. Разбира се, че сегашният президент не се очаква да сътрудничи, но президентските избори са близо, след приключване на конституционните промени, Македония ще влезе в етапа на президентски избори и ако сегашното парламентарно мнозинство успее да осигури да избере президент от своите редове, тогава също така ще получи допълнителен инструмент за постигането на тази цел \", казва Зибери.  Юлиян Марков", "date": "2018.10.21", "title": "„Алсат М“ (Македония): Обещаната амнистия ще почака до президентските избори"}
{"url": "http://www.focus-news.net/news/2018/10/21/2580827/predstoyashti-sabitiya-v-stranata-za-21-oktomvri-agentsiya-fokus.html", "text": "*** \r\nОт 09.30 часа председателят на Народното събрание Цвета Караянчева ще участва в церемонията по полагане на венци и цветя пред паметника на ген. Васил Делов по повод Деня на Кърджали. По-късно тя ще присъства на тържествената сесия на Общинския съвет Кърджали. В 12.00 часа председателят на парламента ще присъства на тържествения ритуал пред Паметника на Освободителите и ще приветства жителите и гостите на града. \r\n*** \r\nОт 09.30 ч. във Дома на футбола, резиденция „Бояна\", АБВ - Младежи организира втори национален младежки футболен турнир „Спортът сплотява“ под наслов „Живей, спортувай, не бъди пасивен“.  \r\n*** \r\nОт 10.00 часа „Ариана“ заедно със служителите на компанията, партньори и доброволци ще продължи да засажда дръвчета в „Новата гора на София“, която се намира в близост до кв. „Суходол“. \r\n*** \r\nОт 16.00 часа в Артгалерия – НДК ще се открие изложбата на румънския художник Лучан Добарта. \r\n*** \r\nОт 16.00 часа в Литературен клуб „Перото“ ще се проведе среща с автора Божидара Мавродиева.  \r\n***     \r\nОт 17.00 часа ще се проведе координиран протест на жителите на Казичене, Кривина, Бусманци, Горубляне, Панчарево и Кокаляне. Жителите на Казичене, Кривина и Бусманци ще се съберат при пешеходната пътека на „Околовръстното шосе\" при Видните. Протестиращите от Горубляне при бул. „Цариградско шосе\", а хората от Панчарево и Кокаляне при бул. „Самоковско шосе\". Причина за протеста е липсата на канализация в населените места.  \r\n*** \r\nОт 18.00 часа в ДНК-пространството за съвременен танц и пърформанс ще се състои най-новият спектакъл на Ива Свещарова „Съвършено розово“.  \r\n*** \r\nВ 22.10 часа на летище „София“ на Терминал 2 българските олимпийци ще се заврънат от младежките игри в Буенос Айрес с полет през Франкфурт. \r\n*** \r\nOт 11.00 часа в ТК „Акве Калиде тазседмичното издание на инициативата „Арт-И-Факти\" ще запознае децата с една различна рисувателна техника и жанр. Децата ще сътворят любим анимационен герой чрез техника стъклопис.  \r\n*** \r\nВ 09.00 часа на входа на морската градина откъм хотел „Приморец“ ще стартира първото издание на кроса Morning Run Burgas, който се организира от Спортен клуб Бегач съвместно с Община Бургас.  \r\n*** \r\nОт 11.00 часа до 13.00 часа ТК „Акве Калиде“ ще бъде показано на децата как се изработват движещи се анимационни герои. \r\n***  \r\nОт 10.00 часа в голяма зала на Община Велико Търново ще се проведе Публично четене на слово от Петър Дънов - беседа.  \r\n***  \r\nОт 17.00 часа в АМР „Трапезица“ ще бъде представен „Дванадесета нощ“ /Уилям Шекспир/ - спектакъл, режисьор Валерия Вълчева.  \r\n*** \r\nОт 10.00 часа на пистата на летището при с. Иново заместник-кметът по устройство на територията и развитие на инфраструктурата инж. Цветан Асенов ще открие международния 7-ми национален шампионат по раликрос „Видин - 2018”. \r\n*** \r\nОт 15.00 часа в спортна зала „Никола Петров“ ще се проведе среща по хандбал между ХК „Локомотив“-Горна Оряховица и ХК „Осъм“-Ловеч.  \r\n*** \r\nВ 09.30 часа на игрището с изкуствена настилка на комплекс „Простор“ ще се ежегоден турнир по футбол за глухи за Североизточна България.   \r\n*** \r\nОт 11.00 часа в Държавния куклен театър „Дора Габе“ ще се играе спектакълът „Косе Босе“.  \r\n*** \r\nОт 16.00 часа евродепутатът Ангел Джамбазки ще направи спешна приемна срещу циганските своеволия в близост до квартал „Изток“. \r\n*** \r\nОт 12.00 часа на пл. Римски стадион Хюи Фюри и целият му екип ще очакват любителите на бокса. В 14.00 ч. ще се проведе откритата тренировка в Боксов клуб „Юнайтед Спортс“ към Спортно училище „Васил Левски“. \r\n*** \r\nОт 11.00 часа от площад „Хаджи Димитър“ ще тръгне градски велотур за празника на Сливен – Димитровден.  \r\n*** \r\nОт 09.00 часа в храм „Св. Висарион Смоленски“ Негово Високопреподобие архимандрит Висарион, архиерейски наместник на Смолянска духовна околия, ще oглави светата божествена Литургия. \r\n*** \r\nОт 14.00 часа на пл. „България“ ще се състои празнична програма по повод 106 години от Освобождението на Родопите – Празник на Община Смолян. От 16.00 часа на връх Средногорец ще бъде отслужена Панахида за загиналите в боевете на връх Средногорец и Освобождението на Родопите, както и ще бъдат поднасени на венци и цветя пред Паметника-костница. В 18.00 часа председателят на парламента Цвета Караянчева ще участва в тържествения ритуал по поднасяне на венци и цветя пред паметника на полковник Владимир Серафимов. В 19.30 часа председателят на Народното събрание ще приеме рапорта на командващия зарята и ще произнесе слово по повод 106-ата годишнина от Освобождението на Родопите.  \r\n***   \r\nОт 07.00 часа ще се проведе втори тур на частичните избори за кмет на кметство Суходол.  \r\n*** \r\nОт 11.00 часа в Кукления театър ще се играе постановката „Алиса в страната на чудесата“.  \r\n*** \r\nОт 17.30 часа в общинската спортна зала „Иван Вазов“ ще започне второто издание на Държавния турнир по спортни танци за Купа Стара Загора  2018.  \r\n***   \r\nВ НЧ „Искра“ ще се проведе пето юбилейно издание на събора „Който се смее, не старее“.  \r\n***     \r\nОт 09.00 часа в зала „Арена Шумен“ ще се състои Европейско и Балканско първенство по ММА.", "date": "2018.10.21", "title": "Предстоящи събития в страната за 21 октомври (Агенция „Фокус“)"}
{"url": "http://www.focus-news.net/news/2018/10/21/2581040/24-vesti-makedoniya-matyu-palmar-pristiga-v-makedoniya.html", "text": "В понеделник на посещение в Македония пристига заместник-помощник държавният секретар на САЩ по европейските въпроси Матю Палмър, предава скопската електронна медия  „24 Вести“. \r\n„Палмър ще пристигне в Македония в понеделник, 22 октомври, за да обсъди подкрепата на САЩ за споразумението между Македония и Гърция и значението на продължаването на македонската програма за реформи. Той ще се срещне с представители на правителството и политическите партии, включително премиера Зоран Заев и министъра на външните работи Никола Димитров\", поясниха по-рано от американската дипломатическа мисия в югозападната ни съседка.  Тереза Герова", "date": "2018.10.21", "title": "„24 Вести“ (Македония): Матю Палмър пристига в Македония"}
{"url": "http://www.focus-news.net/news/2018/10/21/2580829/futbol-manchestar-siti-pobedi-barnli-s-50-i-oglavi-vremennoto-klasirane.html", "text": "Футбол: Манчестър Сити победи Бърнли с 5:0 и оглави временното класиране. Головете отбелязаха Серхио Агуеро, Бернардо Силва, Фернандиньо, Рияд Марез и Лерой Зане. Така Манчестър Сити зае отново първото място във временното класиране с 23 точки, след като Челси само за два часа заемаше първото място. Втори е Ливърпул също с 23 точки, следван от Челси и Тотнъм  с по 21 точки \r\nОстаналите резултати в кръга: \r\nЧелси – Манчестър Юнайтед  2:2 \r\nБорнмут – Саутхемптън  0:0 \r\nКардиф –Фулъм  4:2 \r\nНюкесъл – Брайтън 0:1 \r\nУест Хем – Тотнъм  0:1 \r\nУлвърхемптън – Уотфорд  0:2 \r\nХъдърсфийлд – Ливърпул  0:1", "date": "2018.10.21", "title": "Футбол: Манчестър Сити победи Бърнли с 5:0 и оглави временното класиране"}
{"url": "http://www.focus-news.net/news/2018/10/21/2580830/futbol-izigraha-se-tri-macha-ot-italianskata-seriya-a-ronaldo-vkara-gol-nomer-400-v-elitnite-parvenstva.html", "text": "Футбол: Изиграха се три мача от италианската Серия А, Роналдо вкара гол номер 400 в елитните първенства. Ювентус и Дженоа завършиха наравно 1:1, като за домакините точен бе португалеца. За гостите от Генуа точен бе бразилецът Даниел Беса. В другите два мача Рома загуби у дома от Спал с 0:2, а Удинезе загуби от Наполи у дома с 0:3. Ювентус продължава да води във временното класиране с 25 точки, следван от Наполи с 21 и Интер с 16 и мач по-малко.", "date": "2018.10.21", "title": "Футбол: Изиграха се три мача от италианската Серия А, Роналдо вкара гол номер 400 в елитните първенства"}
{"url": "http://www.focus-news.net/news/2018/10/21/2581049/silistra-zavarshi-vtoriyat-tur-na-chastichnite-izbori-za-kmet-na-selo-suhodol.html", "text": "В 20.00 часа завърши гласуването на втория тур на частичните избори за кмет на село Суходол, съобщи за  Радио „Фокус“- Шумен  Венцислав Маринов, председател на ОИК- Главиница. Своя вот са упражнили 421 гласоподаватели. С право на глас в селото са 638 души. Изборният ден е преминал спокойно. В ОИК- Главиница не са постъпвали жалби или сигнали за нарушения. Агенция „Фокус“ припомня:  Провежда се втори тур на частичен избор за кмет на кметство село Суходол, община Главиница. На първи тур Абедин Нури Рушид, издигнат от ПП ГЕРБ получи 191 действителни гласове, а неговият опонент Недрет Юсеин Алил от ДПС – 189 действителни гласове. Изборите в кметството се налагат заради смъртта на предишния кмет Хамид Незир Рушид. \r\nИвелина ИВАНОВА", "date": "2018.10.21", "title": "Силистра: Завърши вторият тур на частичните избори за кмет на село Суходол"}
{"url": "http://www.focus-news.net/news/2018/10/21/2580831/alsat-m-za-konstitutsionnite-promeni-sa-neobhodimi-nay-malko-100-dena.html", "text": "За конституционните промени са необходими най-малко 100 дена, съобщава македонският телевизионен канал  “Алсат М“ . \r\nСлед гласуването на необходимостта от конституционни промени втората фаза, т.е. връщането на процедурата от пленарната сесия до комисията, включва утвърждаване на предложените изменения. Предлагайки проектоизмененията, по-малко от 30 дни ще преминат до пленарната сесия за тяхното приемане. На пленарната сесия проектоизмененията се одобряват с мнозинство от общия брой на членовете на парламента или от 61 народни представители. \r\nСлед като Събранието приеме тези изменения, те отиват на етап на обществено обсъждане, чиято продължителност се определя от самото Събрание. По време на тази фаза правителството трябва да подготви проектоизменения. От момента на представяне на предложените изменения в  пленарната сесия за приключване на третия и последния етап трябва да изминат най-малко 30 дни. За изменението на преамбюла, в допълнение към квалифицираното мнозинство е необходимо и т нар. балансирано мнозинство- мнозинство сред представителите на малцинствените групи. \r\nЗоран Заев обаче смята, че в третото и последното гласуване конституционните промени ще имат подкрепа на повече от 80 депутати. \r\nОт друга страна, ръководителят на ВМРО-ДПМНЕ, Христиан Мицковски, заявява, че депутатите, които не са гласували за необходимостта от конституционни промени, не се поддават на натиска на премиера Заев. Той каза, че осемте депутати, които вече са изключени от партията, гласуваха за личните си интереси, след като им бе обещана амнистия. \r\nЗа завършване на процедурата за конституционни промени се изискват най-малко 100 дни, освен ако няма други пречки. Изменения на конституционните поправки, освен депутатите от ВМРО-ДПМНЕ, които гласуваха в полза на промените,заявиха и  опозиционните партии на албанците.  Юлиян Марков", "date": "2018.10.21", "title": "„Алсат М“: За конституционните промени са необходими най-малко 100 дена"}
{"url": "http://www.focus-news.net/news/2018/10/21/2580832/", "text": "Стотици хиляди настояват за нов референдум за Брекзит в Лондон, пише британският вестник  The Independent . \r\nБроят на желаещите да се включат в протеста е бил толкова голям, че на практика не всички са успели да се присъединят към шествието , пише изданието. \r\nДължината на шествието надвишаваше една миля - от Хайд Парк до площад пред парламента, като приблизително 670 000 протестиращи отправиха искане за нов референдум за Брекзит пред прага на Тереза Мей, пише изданието. \r\nПротестиращите са се събрали от всички краища на Великобритания, като това е най-голямата демонстрация от март 2003 г. насам, когато в столицата се събраха повече от един милион души, за да се противопоставят на участието на Великобритания в конфликта  в Ирак \r\nНа фона на европейските знамена и транспаранти се създаде все по-голямо усещане сред активисти, депутати, може би за пръв път, че това е битка, която може да бъде спечелена, пише изданието, което е инициатор на кампанията за втори референдум. \r\n\"Бяхме малцина, а сега сме много - каза депутатът от управляващата партия  Анна Субри пред множеството събрало се на  площада пред парламента. \r\n\"Ние печелим аргумента и ние печелим аргумента най-важно срещу онези, които гласуваха да напуснем\" \r\nДепутати от целия политически спектър се обърнаха към множеството, включително депутатът от Зелените Каролайн Лукас, лидера на либерал- демократите сър Винс Кейбъл, лейбъристът Чука Умуна и консервативния депутат д-р Сара Уоластън, която привлече огромни възгласи, като сравни Брекзит с неуспешна операция. \r\nКристиан Броутън, редактор на The Independent, каза пред протестиращите: \"Тереза Мeй казва, че референдумът \"Последна дума\" ще бъде гласуване на политиците, а не народно гласуване, но всички можем да си спомним какво ни казаха някои политици през 2016 г. \r\nПреди шествието, говорителят на премиера заяви пред The Independent, че хората имат право да протестират, но министър-председателят е изяснил позицията си по отношение на нов референдум. \r\nДокато протестиращите се събраха, Тереза Мей посети изложба в нейния избирателен район с участието на местните художници.  Юлиян Марков", "date": "2018.10.21", "title": "The Independent:  Стотици хиляди настояват за нов референдум за Брекзит в Лондон"}
{"url": "http://www.focus-news.net/news/2018/10/21/2581053/predsedatelyat-na-narodnoto-sabranie-tsveta-karayancheva-prie-pochetniya-karaul-v-smolyan-po-povod-106-godini-ot-osvobozhdenieto-na-rodopite.html", "text": "Председателят на Народното събрание Цвета Караянчева прие почетния караул в Смолян по повод 106 години от Освобождението на Родопите, предаде репортер на  Радио „Фокус“ – Смолян . В него участваха военнослужещите от 10-ви Алпийски полк, Трети ученически гвардейски отряд от ЕГ „Иван Вазов“ – Смолян и ученици от ПГИ „Карл Маркс“. На тържествената проверка-заря по повод празника на Смолян и Освобождението на Родопите присъстваха депутатите от област Смолян д-р Даниела Дариткова, Дора Янкова, д-р Красимир Събев, областният управител на Смолян Недялко Славов, със своите заместници, кметът на Смолян Николай Мелемов, кметът на Чепеларе Славка Чакърова, архимандрит Висарион, представители на институции от Смолян и десетки граждани. Бе отдадена заслужена почит на героите от 21-ви пехотен Средногорски полк и загиналите в Балканската война. Празникът завърши с химна на Република България и пищни фоерверки, които осветиха небето над Смолян в чест на 106-та годишнина от Освобождението. \r\nНели ГЕРГЬОВСКА", "date": "2018.10.21", "title": "Председателят на Народното събрание Цвета Караянчева прие почетния караул в Смолян по повод 106 години от Освобождението на Родопите"}
{"url": "http://www.focus-news.net/news/2018/10/21/2580835/rusiya-sasht-mechtayat-za-ednopolyusen-svyat.html", "text": "„САЩ мечтаят за еднополюсен свят“, заявиха от руското външно министерство, цитирани от  AFP . \r\nСтъпката на Вашингтон да се оттегли от Договора за ракетите със среден и по-малък обсег с Русия е мотивирана от мечта за една глобална суперсила , съобщи  източник от руското  външно министерство.  \r\n\"Основният мотив е мечтата за еднополюсен свят, но дали ще се сбъдне?\", попита източник от външно министерство пред държавната информационна агенция \"РИА Новости\". \r\nОт външното министерство  заявиха, че Русия \"много пъти публично е денонсирала курса на американската политика за оттегляне от това ядрено споразумение\". \r\nВашингтон \"се приближава до тази стъпка в продължение на много години, като съзнателно и стъпка по стъпка унищожи основата за споразумението\", заяви официалният представител, цитиран от трите основни руски информационни агенции. \r\n\"Това решение е част от политическия курс на САЩ да се оттегли от тези международни правни споразумения, които поставят равностойни отговорности върху него и неговите партньори и правят уязвими тяхната концепция за  „изключителност \"\", заяви официалният представител. \r\nРуският сенатор Алексей Пушков написа в социалната мрежа „Туитър“, че този ход е \"вторият мощен удар срещу цялата система на стратегическа стабилност в света\", като първата е оттеглянето на Вашингтон от Договора за борба с балистичните ракети от 2001 г. \". \r\n\"И отново инициаторът на разпадането на споразумението е САЩ\", пише Пушков.  Юлиян Марков", "date": "2018.10.21", "title": "Русия: САЩ мечтаят за еднополюсен свят"}
{"url": "http://www.focus-news.net/news/2018/10/21/2580836/24-vesti-makedoniyausileni-sa-merkite-za-bezopasnost-za-deputatite-ot-opozitsiyata-koito-podkrepiha-konstitutsionnite-promeni.html", "text": "Усилени са мерките за безопасност за депутатите от опозицията, които подкрепиха конституционните промени, съобщава македонският телевизионен канал “24 Вести“   \r\nОсем депутати от опозицията, които подкрепиха вчера конституционните промени в парламента, са под полицейската охрана. Сред тях, под полицейска защита е и домът на един от депутатите в Охрид. Камерата на телевизията  тази сутрин видя полицейски автомобил пред фамилната къща и от Министерството на вътрешните работи потвърдиха, че охрана е осигурена и на другите депутати. \r\n\"Предприемат се стандартни мерки за гарантиране на безопасността. МВР гарантира сигурността на всички граждани и разбира се депутатите \"- заявиха от Министерството на вътрешните работи, цитирани от телевизионния канал. \r\nМеждувременно ВМРО-ДПМНЕ в Охрид започна дисциплинарна процедура, с която депутатите Любен Арнаудов и Сашо Василевски официално бяха изключени от дясната партия. \r\n\"Нанесена е голяма щета на ВМРО-ДПМНЕ като партия,  както и огромни щети на Република Македония. и македонския народ. Депутатите Любен Арнаудов и Сашо Василевски се изключват от редиците на ВМРО-ДПМНЕ \"- заявиха от ВМРО-ДПМНЕ - Охрид. \r\nРешението на двамата депутати от Охрид беше посрещнато с остро осъждане от гражданите на Охрид, но също и с подкрепа. \r\nИначе освен охридските и останалите шестима депутати от опозиционните редици, които гласуваха \"За\" конституционните промени от снощи са изложени на голям  натиск, обиди и присмех в обществото, от свои съпартийци и поддръжници на партията в социалните мрежи , където са описвани като предатели на македонския народ. Но все пак в част от коментарите доминира и мнението, че депутатите, които гласуваха дадоха шанс на процес, който трябва да интегрира Македония в ЕС и НАТО.  Юлиян Марков", "date": "2018.10.21", "title": "„24 Вести“ (Македония):Усилени са мерките за безопасност за депутатите от опозицията, които подкрепиха конституционните промени"}
{"url": "http://www.focus-news.net/news/2018/10/21/2580839/balgariya-be-domakin-chetvartata-sreshta-na-mestnite-lideri-na-stranite-ot-initsiativata-161-obzor.html", "text": "България бе домакин Четвъртата среща на местните лидери на страните от Инициативата „16+1“. Срещата се проведе в НДК с над 700 делегати от Централна и Източна Европа и Китай и над 300 представители на бизнеса и местните власти. Мотото на форума бе „Глобално мислене, действия на местно ниво“ и се организира от Министерството на Българското председателство на Съвета на ЕС 2018 и областния управител на област София в партньорство със Столичната община, Националното сдружение на общините в Република България, Националния дворец на културата, както и Секретариата за сътрудничество между Китай и страните от ЦИЕ, Асоциацията на областните управители на страните от ЦИЕ и Китай и Китайска народна асоциация за приятелство с чужбина. В рамките на форума министър-председателят Бойко Борисов проведе и двустранна среща с заместник-председателя на Постоянния комитет на общокитайското събрание на народните представители Цао Дзиенмин. \r\nОт думите на Дзиенмин стана ясно, че Китай иска визови облекчения за туристите си в ЕС.  \r\nМинистърът на Българското председателство на Съвета на ЕС 2018  Лиляна Павлова  заяви, че страната ни отдава голямо значение на свързаността с Китай, не само транспорт и инфраструктура, а и туризъм, информационни технологии, малки и средни предприятия, индустриални зони и селско стопанство. По думите ѝ чрез домакинството на срещите под мотото „Глобално мислене, действия на местно ниво“ 2018 се отбелязва като година на сътрудничество между местната власт и бизнес на инициативата \"16+1\".  \r\nМинистър-председателят  Бойко Борисов  посочи, че днешният форум се реализира в момент, когато в Брюксел е приключила срещата на Европейския съюз с Азия. По думите му в Брюксел са били очертани големите възможности на нашия пазар. Той посочи, че 60% от населението и 70% от БВП в света са Европа с Китай, но сме в ситуация с наложени санкции от САЩ за Китай. „Ако приемем, че свободният пазар и конкурентността са движещи сили, санкциите са прътът в колелата, който спира и променя конкурентоспособността на бизнеса\", коментира премиерът. По думите му излизането на САЩ от споразумението за климатичните промени също не е еднозначен акт и за съжаление природата всеки ден ни напомня, че промените в климата са факт.  \r\nОт своя страна  Цао Дзиенмин  настоя за визови и митнически облекчения за китайските туристи и обяви, че практическото сътрудничество продължава да се развива. По думите му сътрудничеството \"16+1\" става все по-силно и когато се насочат усилията в местното такова, резултатите вече са видими за хората. Според него сътрудничеството е златен мост, който да допълни и разработи потенциала и да даде нови резултати. „Нашият президент предлага да се разработят нов тип международни взаимоотношения, за да може да се осигури по-добро бъдеще за човечеството“, коментира той и прочете поздравителен адрес от името на китайския премиер  Ли Къцян . „Нашето правителство както винаги ще поощрява местните правителства и бизнесите, за да играят те по-сериозна роля. Ние участваме за поощряване на силните страни на нашите държави, да търсим по-добро сътрудничество, по-добри постижения в туризъм, финанси, селско стопанство, така че сътрудничеството \"16+1\" да продължава да се развива по-добре и да допринася в партньорството в нашите страни“, се посочва още в поздравителния адрес. „Надявам се тази среща да постигне успех“, посочва още Ли Къцян. \r\nКметът на София  Йорданка Фандъкова  заяви, че китайските туристи са на 13-о място по посещаемост у нас. По думите ѝ София става все по-привлекателно място за туристи и е на трето място сред европейските градове, регистрирали най-голям ръст на туристите в периода 2009-2016 г. от 9,4%. Общо 15% е ръстът на чуждестранните туристи за миналата година – 2017 г. За първите девет месеца на тази година, увеличението на чуждестранните туристи е с 6%. Туристите от Китай заемат 13-о място, като увеличението е чувствително с 29%.", "date": "2018.10.21", "title": "България бе домакин Четвъртата среща на местните лидери на страните от Инициативата „16+1“ (ОБЗОР)"}
{"url": "http://www.focus-news.net/news/2018/10/21/2580841/deutshe-welle-makedoniya-reaktsii-v-germanskiya-pechat-na-glasuvaneto-v-makedonskiya-parlament.html", "text": "Какви са реакциите в германския печат на гласуването в македонския парламент, пише македонската редакция на  Deutsche Welle . \r\nЗа заседанието, което се проведе в късните вечерни часове, за събитията в македонския парламент и за  конституционни промени информират онлайн-изданията на германските вестници, както и двата канала на германската телевизия, ARD и ZDF, както  и много регионални радиостанции и частни медии. При това се предават информация за гласуването в парламента, несигурността, която го предхождаше и се прави кратък преглед на спора за името с Гърция, пише македонската редакция на Deutche Welle. Die Zeit Online  в текста със заглавие \"Парламентът трасира пътя към Република Северна Македония\", пише, че е направена \"важна стъпка за преодоляване на спора за името\". В края на текста се оценяват перспективите за споразумението  от  Преспа в парламента на Атина: \r\n\"Договорът за промяна на името трябва да бъде приет от гръцкия парламент, но и в Атина има проблем  с мнозинството. Сблъсъкът тази седмица доведе до оставката на гръцкия външен министър Никос Коцияс. \" \r\nВестникът  Handelsblatt   предава поздравителните изявления след гласуването в обширния текст за събитията в Македония. В текста \"Скопие трасира пътя за промяна на името - поздравления от всички страни\", се съдържат реакциите на гръцкия премиер Алексис Ципрас, председателя на Съвета на ЕС, Доналд Туск, както и на върховния представител на ЕС за външната политика и сигурността, Федерика Могерини и еврокомисаря Йоханес Хан. Вестникът  обръща внимание на  депутата Зекир Рамчилович, който е един от осемте депутати от опозицията, които гласуваха \"за\" преминаване към конституционните промени: \r\n\"Зекир Рамчилович, член на националистическата опозиция,обясни  за вестник \"Вечер\" промяната на позицията за промяна на конституцията. Всяка стъпка назад ще има вредни последици за Македония и нейните граждани, каза той. Ето защо той и другите депутати от ВМРО-ДПМНЕ приеха  това \"трудно, но отговорно решение\". \" \r\nАвстрийският всекидневник  Die Presse  в своята статия за Македония пише, че \"след 30 години сблъсъкът между Атина и Скопие може скоро да бъде завършен\". \"Македонският парламент сега подготвя пътя за промени в конституцията, с които малката балканска страна може да излезе от дългогодишната изолация\", посочи вестникът, но предупреждава, че \"все още зависи от Гърция\", каза той. Tyroler Tageszjungung , освен информация за резултата от гласуването в парламента, също и реакциите  на австрийските политици след заседанието в Скопие, включително и изявлението на канцлера Себастиан Курц: \r\n\"Канцлерът Себастиан Курц каза, че това дава\" важен вятър в посока на  усилията за започване на преговори за присъединяване към ЕС със Северна Македония следващата година \". Освен това настоящият председател на Европейския съвет повтори днес, че сближаването на всички държави от Западните Балкани с Европейския съюз е \"важен приоритет за австрийското председателство на Съвета\". \"ЕС ще бъде пълен едва след като всички държави от Западните Балкани бъдат негови членове\", каза Курц.  Юлиян Марков", "date": "2018.10.21", "title": "Deutshe Welle (Македония): Реакции в германския печат на гласуването в македонския парламент"}
{"url": "http://www.focus-news.net/news/2018/10/21/2580842/blizo-100-hil-balgari-sa-potarsili-sadeystvie-ot-ombudsmana-maya-manolova-za-3-godini-obzor.html", "text": "С Бяла книга на „висящите проблеми“ на гражданите омбудсманът Мая Манолова отчете 3 години от встъпването си в длъжност. Близо 100 000 души са потърсили съдействие от институцията на обществения посредник за периода 20 октомври 2015 г. - 20 октомври 2018 г. 35 282 са постъпилите жалби, а 32 893 са приключените.  \r\n„Дадохме си сметка, че нерешените проблеми са много, че има много каузи, които сме започнали и не сме довършили и че има много работа, която хората очакват, че трябва да свършим“, заяви омбудсманът. Мая Манолова представи всички първостепенно важни теми за българите и засягащи правата им. Според нея институцията на омбудсмана е успяла да си изгради образ на надпартийна, неделяща хората на „леви“ и „десни“, или „сини“ и „червени“, работеща, прозрачна и ефективна, към която хората се обръщат с убеденост, че ще им бъдат решени проблемите. Първо място в Бялата книга на омбудсмана заема проблемът с „отдавнашния й противник – „Топлофикация София“. От институцията обръщат внимание, че на прага на отоплителния сезон и предвид по-високите сметки, които ще плащат хората, дружество продължава да се отнася високомерно и неуважително. Мая Манолова отчете, че има промяна в отношението на монополиста към столичани. Тя даде пример, че вече не е толкова честа практика осъждането за малки дългове, без гражданите да бъдат предупредени, вече не се трупат и допълнителни такси върху основното задължение, защото юрисконсултските възнаграждения са 6 пъти по-ниски. „Но така или иначе гражданите ще плащат с 16% по-скъпи сметки, включително и тези, които не ползват парно“, подчерта Манолова. Тя припомни, че вече трета година „Топлофикация София“ не изпълнява съдебно решение да предостави информация за осъдените граждани и за събраните средства от тях през 2015 г., чрез юрисконсултски възнаграждения. \r\nЕдна от челните страници в Бялата книга на Манолова бе отредена за арбитражните съдилища. „Благодарение на кампанията, която водихме с моя екип и промените, които бяха направени над 120 000 български граждани годишно, които биваха осъдени от арбитражните съдилища, вече са свободни от този рекет“, заяви омбудсманът и уточни, че арбитражните съдилища вече имат изрична забрана да съдят граждани по потребителки спорове. Мая Манолова коментира обаче, че въпреки промените арбитражите продължават да осъждат общините и така източват публичен ресурс. Тя поясни, че само четирите арбитража на работодателските организации работят на много високо ново и по правилата. Според справка в Министерство на правосъдието няма нито една проверка, издадено наказателно постановление, наложена глоба, препоръка или указание към арбитражни съдилища. „Длъжни сме отново да се намесим, за да защитим българските общини“, обяви омбудсманът. Институцията ще предложи на депутатите възможността за промени, с които да се даде възможност за отмяна от страна на ВКС на неадекватни арбитражни актове, засягащи общините. \r\nДруги важни каузи в Бялата книга на омбудсмана са: колекторските фирми, които „без регламент тормозят гражданите“, фирмите за бързи кредити, които „нарушават закона, чрез начини, с които заобикалят правни норми“. Страница в книгата е посветена на банките. Мая Манолова акцентира, че има много сериозен напредък по изработването на предложения за това как да бъдат ограничени свръхправомощията на банките в съдебната фаза срещу гражданите. „България е единствената страна в Европа, в която банките имат такава привилегия – да осъждат граждани въз основа на сметки, които те са представили“, коментира омбудсманът. \r\nПродължава работата за цялостна реформа в социалната система с изработването на законите за хората с увреждания. Институцията ще търси отговор за какво се харчат парите от т. нар. екотакси, защото въпреки кампанията за освобождаване от ДДС на дарените храни промяна няма.", "date": "2018.10.21", "title": "Близо 100 хил. българи са потърсили съдействие от омбудсмана Мая Манолова за 3 години (ОБЗОР)"}
{"url": "http://www.focus-news.net/news/2018/10/21/2580840/ues-michel-sapernitsite-na-sasht-razshiryavat-politicheskoto-si-vliyanie-na-balkanite.html", "text": "Съперниците на САЩ разширяват политическото си влияние на Балканите, заяви помощник държавният секретар на САЩ по европейските и евроазиатските въпроси Уес Мичъл, цитиран от македонския електронен портал   A1 On . \r\nДържавният департамент снощи съобщи, че това е заявил Уес Мичъл на конференцията на Атлантическия съвет, проведена във Вашингтон, на която той е припомнил, че през следващата година се навършват три десетилетия от края на комунизма в Европа, добавяйки, че днес има ново състезание за влияние в света. \r\n\"Днешното геополитическо противопоставяне се усеща силно в Централна и Източна Европа. От Балтийско море до Адриатическо море, на  целия Балкански полуостров и през  Кавказ съперниците на Америка, разширяват своето политическо, военно и търговско влияние. Русия отново е военен фактор в този регион след нахлуването в Грузия и Украйна. Далеч от границата, в страните в Централна Европа, Русия използва енергийна тактика, използва корупцията и пропагандата отвътре, за да отслаби западните държави и да подкопае техните връзки със САЩ, каза Мичъл. \r\nТой подчерта, че за първи път в историята, Китай се превърна в основен играч в Централна и Източна Европа, като посочва, че Пекин използва дипломацията на \"дългова книга\", за да натрупват инфраструктура и за да принуждава малките нации на отстъпки. \r\n\"Тази тактика е отражение на китайското поведение на международно ниво, където Пекин е затънал в  несправедливи търговски практики , които включват кражби на интелектуална собственост, икономически шпионаж и дъмпингови цени, каза Мичъл. \r\nТой припомни, че през 2008 г. Китай е инвестирал по-малко от един милиард долара в Европа, а през 2017 г. китайските преки чуждестранни инвестиции в Европа възлизат на 42 милиарда долара, а общите инвестиции на 318 милиарда долара. През последните години, добави Уес Мичъл, Китай пое контрола на над 360 европейски компании и сега притежава или контролира почти една десета от всички пристанищни съоръжения в Европа.  Юлиян Марков", "date": "2018.10.21", "title": "Уес Мичел: Съперниците на САЩ разширяват политическото си влияние на Балканите"}
{"url": "http://www.focus-news.net/news/2018/10/21/2580833/sunday-express-makedoniya-pravi-golyam-progres-po-dogovora-za-imeto-i-kandidatstva-za-es.html", "text": "Македония прави голям прогрес по Договора за името и кандидатства за ЕС, пише неделното издание на британският вестник  Express \r\nМакедонският парламент одобри предложеното ново име Република Северна Македония в петък, след като референдум миналия месец не успя да достигне минималния праг за участие. \r\nТози ход би могъл да отблокира кандидатурите на Македония за присъединяване към НАТО и към Европейския съюз, дълго блокирани от Гърция, която твърди, че  името Македония предполага териториални претенции на гръцка провинция със същото име. \r\nСпоразумението все още трябва да премине през по-нататъшни кръгове на одобрение, през гръцкия парламент, въпреки враждебността на гръцкия министър на отбраната, за  да бъде официално прието \r\nГръцкият премиер Алексис Ципрас заяви: \"Днес е символичен и исторически ден за нашата външна политика след вчерашното решение в парламента на Скопие, което отваря пътя за осъществяването на едно историческо споразумение\". \r\nТой каза, че изпълнението на споразумението ще позволи на малката балканска държава да се присъедини към международни организации, имайки предвид  Европейския съюз и НАТО. \r\nГръцкият министър на отбраната Панос Каменос е ръководител на управляващата дясна партия \"Независими гърци\", която е младши коалиционен партньор на лявата СИРИЗА и заедно имат крехко мнозинство в гръцкия парламент, пише вестникът. \r\nТой нарече споразумението с Македония „национално предателство“ и заплаши, че ще подаде оставка, ако то бъде представено за ратификация в гръцкия парламент. \r\nВ публикация в социалната мрежа „Туитър“ в петък Каменос подсказа, че второстепенни играчи играят  роля в македонското одобрение на промяната на името. \r\n\"Кой би помислил, че в Европа на ценностите и демокрацията онези, които не гласуват според инструкциите, са вкарвани в затвора, а тези, които се подчиняват, получават бонус от 2 милиона евро незаконни пари\", коментира той след гласуването на македонския парламент.  Юлиян Марков", "date": "2018.10.21", "title": "Sunday  Express: Македония прави голям прогрес по Договора за името и кандидатства за ЕС"}
{"url": "http://www.focus-news.net/news/2018/10/21/2580844/temata-za-glasuvaneto-na-konstitutsionnite-promeni-v-makedonskiya-parlament-v-britanskiya-pechat.html", "text": "Добре дошла Северна Македония!Македонският парламент гласува за промяна на името, пише водещият британски ежедневник   The Guardian \r\nМакедонският парламент гласува за започване на процеса на преименуване на страната в Северна Македония - важна крачка към края на продължили с десетилетия спор, довел до застой в отношенията с Гърция , отваряща вратата към НАТО и ЕС за балканската страна, пише изданието. \r\nОбщо 80 депутати в 120-местния парламент гласуваха в полза на преименуването на балканската страна в Република Северна Македония – точно колкото е необходимо за достигането на мнозинство от две трети, което е необходимо за влизането в сила на конституционните промени \r\nТози ход би могъл да отблокира кандидатурата ѝ за членство в НАТО и Европейския съюз, дълго блокирани от Гърция, която твърди, че името Македония предполага териториални претенции към  гръцка провинция със същото име. \r\nДвете страни постигнаха споразумение относно промяната на името през юни. Но препятствията остават преди промяната да бъде формализирана. \r\nРеферендумът за споразумението преди няколко седмици не успя да прекрачи прага на участие от 50%, като остави на парламента на Скопие да разреши проблема.Процедурата за завършване на конституционните промени е продължителна и изисква няколко кръга от гласувания, като петък беше само първият етап. Процедурата трябва да приключи най-късно до януари. \r\n\"Днес е исторически ден за страната\", каза премиерът Зоран Заев. \"Македония ще бъде част от европейското семейство, ще бъдат изпълнени нашите мечти и визия за по-добър живот в по-добра страна\". \r\nСлед като Македония официално промени конституцията, гръцкият парламент също ще трябва да гласува ратификация на Договора. \r\nМинистърът на отбраната Панос Каменос, който оглавява малка дясна партия, която подкрепя  правителството в гръцкия парламент, заплаши да напусне коалицията, ако се стигне до ратификация на споразумението от гръцка страна. \r\n\"Велик ден за демокрация в Скопие\", написа в своя профил  в социалната мрежа „Туитър“ Йоханес Хан, комисарят на ЕС, отговарящ за разширяването. \r\nРусия и САЩ размениха твърдения за намеса в македонските дела, пише вестникът \r\nМиналия месец Вашингтон обвини Москва, че провежда дезинформационна кампания, за да привлече обществеността срещу споразумението преди референдум за промените. \r\nРусия, която се противопоставя на стремежите на Македония за НАТО, отхвърли тези обвинения  в четвъртък. \r\n\"Продължава най-грубата намеса на САЩ и ЕС във вътрешните работи на Скопие, чието ниво вече е надминало възможните граници\", заяви руското външно министерство в изявление. \r\n*** Македония прави голям прогрес по Договора за името и кандидатства за ЕС, пише неделното издание на британският вестник  Express \r\nМакедонският парламент одобри предложеното ново име Република Северна Македония в петък, след като референдум миналия месец не успя да достигне минималния праг за участие. \r\nТози ход би могъл да отблокира кандидатурите на Македония за присъединяване към НАТО и към Европейския съюз, дълго блокирани от Гърция, която твърди, че  името Македония предполага териториални претенции на гръцка провинция със същото име. \r\nСпоразумението все още трябва да премине през по-нататъшни кръгове на одобрение, през гръцкия парламент, въпреки враждебността на гръцкия министър на отбраната, за  да бъде официално прието \r\nГръцкият премиер Алексис Ципрас заяви: \"Днес е символичен и исторически ден за нашата външна политика след вчерашното решение в парламента на Скопие, което отваря пътя за осъществяването на едно историческо споразумение\". \r\nТой каза, че изпълнението на споразумението ще позволи на малката балканска държава да се присъедини към международни организации, имайки предвид  Европейския съюз и НАТО. \r\nГръцкият министър на отбраната Панос Каменос е ръководител на управляващата дясна партия \"Независими гърци\", която е младши коалиционен партньор на лявата СИРИЗА и заедно имат крехко мнозинство в гръцкия парламент, пише вестникът. \r\nТой нарече споразумението с Македония „национално предателство“ и заплаши, че ще подаде оставка, ако то бъде представено за ратификация в гръцкия парламент. \r\nВ публикация в социалната мрежа „Туитър“ в петък Каменос подсказа, че второстепенни играчи играят  роля в македонското одобрение на промяната на името. \r\n\"Кой би помислил, че в Европа на ценностите и демокрацията онези, които не гласуват според инструкциите, са вкарвани в затвора, а тези, които се подчиняват, получават бонус от 2 милиона евро незаконни пари\", коментира той след гласуването на македонския парламент. \r\n*** Македонските депутати гласуваха за промяна на името, пише британският вестник  The Telegraph .  \r\nПарламентът на Mакедония в петък гласува за започване на процеса на преименуване на страната Северна Македония - важна крачка към края на десетилетия дълъг застой в отношенията  с Гърция и отваряне на вратата към НАТО и ЕС. \r\nКрехкото  мнозинство бе постигнато след напрегната седмица на дебати и преговори в залата в Скопие, където до последния момент беше неясно дали правителството може да осигури гласове от две трети от парламента. \r\nСега ще бъдат внесени изменения, за да се включи новото име в конституцията, след което ще се изисква друго парламентарно гласуване, за да бъдат приети промените. \r\n\"Мога да потвърдя, че с 80 гласа\" да \"парламентът прие предложението на правителството да започне процедурата за промяна на конституцията\", каза Талат Джафери, председател на 120-членното събрание. \r\nВъпреки че очакват още законодателни препятствия, това е решаваща победа за премиера Зоран Заев, който трябваше да привлече на своя страна няколко депутати от дясната партия на ВМРО-ДПМНЕ, която твърдо се противопостави на споразумението с Гърция. \r\nСъгласно споразумението, което бе подписано  през юни, балканската държава ще се преименува Северна Македония в замяна на обещанието на Атина да престане да блокира влизането ѝ в НАТО и ЕС. \r\nГърция застана на пътя на  Македония преди 27 години в знак на протест срещу името на страната, което според нея е посегателство върху собствената ѝ провинция Македония. \r\nМакедонските критици на споразумението го определят като срамно отстъпление. \r\nНо достатъчно депутати от ВМРО-ДПМНЕ в крайна сметка бяха убедени да се противопоставят на  партийното ръководство. \r\n\"Искам да благодаря на всеки депутат и особено на депутатите от ВМРО-ДПМНЕ, които поставиха интересите на държавата над партийни и лични интереси, въпреки ненужния натиск върху тях\", заяви Зоран Заев след гласуването и добави, че ще \" гарантира \"тяхната безопасност. \r\nСред гласувалите \"да\" бяха трима политици от ВМРО-ДПМНЕ, които бяха освободени тази седмица от домашен арест. \r\nТе са изправени пред съдебен процес за предполагаемото им участие в кървава атака срещу парламента на 27 април 2017 г., когато националистическите поддръжници на ВМРО-ДПМНЕ нападнаха събранието и раниха няколко души, включително и самия Заев. \r\nПремиерът отказа да каже в петък дали има някакви преговори за евентуалната им амнистия. \r\n***", "date": "2018.10.21", "title": "Темата за гласуването  на конституционните промени в македонския парламент в британския печат"}
{"url": "http://www.focus-news.net/news/2018/10/21/2580834/the-telegraph-makedonskite-deputati-glasuvaha-za-promyana-na-imeto.html", "text": "Македонските депутати гласуваха за промяна на името, пише британският вестник  The Telegraph .  \r\nПарламентът на Mакедония в петък гласува за започване на процеса на преименуване на страната Северна Македония - важна крачка към края на десетилетия дълъг застой в отношенията  с Гърция и отваряне на вратата към НАТО и ЕС. \r\nКрехкото  мнозинство бе постигнато след напрегната седмица на дебати и преговори в залата в Скопие, където до последния момент беше неясно дали правителството може да осигури гласове от две трети от парламента. \r\nСега ще бъдат внесени изменения, за да се включи новото име в конституцията, след което ще се изисква друго парламентарно гласуване, за да бъдат приети промените. \r\n\"Мога да потвърдя, че с 80 гласа\" да \"парламентът прие предложението на правителството да започне процедурата за промяна на конституцията\", каза Талат Джафери, председател на 120-членното събрание. \r\nВъпреки че очакват още законодателни препятствия, това е решаваща победа за премиера Зоран Заев, който трябваше да привлече на своя страна няколко депутати от дясната партия на ВМРО-ДПМНЕ, която твърдо се противопостави на споразумението с Гърция. \r\nСъгласно споразумението, което бе подписано  през юни, балканската държава ще се преименува Северна Македония в замяна на обещанието на Атина да престане да блокира влизането ѝ в НАТО и ЕС. \r\nГърция застана на пътя на  Македония преди 27 години в знак на протест срещу името на страната, което според нея е посегателство върху собствената ѝ провинция Македония. \r\nМакедонските критици на споразумението го определят като срамно отстъпление. \r\nНо достатъчно депутати от ВМРО-ДПМНЕ в крайна сметка бяха убедени да се противопоставят на  партийното ръководство. \r\n\"Искам да благодаря на всеки депутат и особено на депутатите от ВМРО-ДПМНЕ, които поставиха интересите на държавата над партийни и лични интереси, въпреки ненужния натиск върху тях\", заяви Зоран Заев след гласуването и добави, че ще \" гарантира \"тяхната безопасност. \r\nСред гласувалите \"да\" бяха трима политици от ВМРО-ДПМНЕ, които бяха освободени тази седмица от домашен арест. \r\nТе са изправени пред съдебен процес за предполагаемото им участие в кървава атака срещу парламента на 27 април 2017 г., когато националистическите поддръжници на ВМРО-ДПМНЕ нападнаха събранието и раниха няколко души, включително и самия Заев. \r\nПремиерът отказа да каже в петък дали има някакви преговори за евентуалната им амнистия.  Юлиян Марков", "date": "2018.10.21", "title": "The Telegraph: Македонските депутати гласуваха за промяна на името"}
{"url": "http://www.focus-news.net/news/2018/10/21/2580845/pregled-na-mezhdunarodnite-novini-do-6-chasa-agentsiya-fokus.html", "text": "Македония се съгласи да смени името си, за да разреши спора с Гърция, пише авторитетното издание  The New York Times . \r\nМакедония се съгласи да промени името си, за да разреши продължилия десетки години стар спор с Гърция, а Гърция заяви, че ще отхвърли възражението си за влизането на съседна държава в Европейския съюз и НАТО, ако промените бъдат официално приети. \r\nГръцкият премиер Алексис Ципрас заяви, че новото име на страната ще бъде Северна Македония или Република Северна Македония. Гърция отдавна се противопостави на името \"Македония\", заявявайки, че това предполага териториални аспирации над северно гръцки регион със същото име, пише американското издание. \r\n\"Аз съм дълбоко убеден, че споразумението е дипломатически успех и историческа възможност\", каза гръцкият премиер Алексис Ципрас. Той го нарече \"исторически момент за Балканите и нашите нации\" и каза, че \"отваря прозорец за солидарност, приятелство, сътрудничество, просперитет и взаимен растеж\". \r\nГърция, която блокира присъединяването на Македония към НАТО и Европейския съюз, заяви, че споразумението ще подготви пътя на съседната страна към двата съюза, стига тя да следва и формално да приеме промяната на името. \r\n\"Ние казахме\" да \"за бъдещето на Македония. И това бъдеще се крие в Европейския съюз и НАТО \", каза македонският премиер Зоран Заев в реч пред нацията . \"Шансът е тук и трябва го вземем, смело и патриотично\", добави той. \"Решаваме спор, който продължи 25 години\", който \"ни отдалечаваше от просперитета\". \r\nСпоразумението беше кулминацията на многогодишните преговори с посредничество на ООН, които се засилиха през последните шест месеца. През последните седмици разговорите се развиха на фона на надеждите на западните правителства, че пробивът ще позволи на Македония да се присъедини към международните съюзи и да стабилизира Западните Балкани, припомня вестникът. \r\nГръцкият премиер  Ципрас информира президента на страната Прокопис Павлопулос за споразумението в рамките на телевизионно излъчване, след като разговаря по телефона с македонския си колега Зоран  Заев за втори път през последните два дни. \r\nСпециалният представител на ЕС по външната политика Федерика Могерини и комисарят по разширяването Йоханес Хан направиха  съвместно изявление, като определиха гласуването в македонския парламент като \"историческо съгласие\", което \"допринася за трансформацията  на целия регион\". \r\nМатю Нимиц, посредникът на ООН в спора от повече от 25 години, също приветства сделката, завършва изданието. \r\n*** Гръцкият премиер Алексис Ципрас пое официално поста на  външен министър, пише македонската редакция на  Deutsche Welle . \r\n\"Това е исторически и символичен ден (...), ден на радост, който доказва динамичната роля на Гърция като фактор за стабилизиране на Балканите и в Югоизточна Европа\", заяви на церемонията по встъпване в длъжност в Министерството на външните работи гръцкия премиер Алексис Ципрас. Той оцени гласуването в парламента в Македония като \"историческо\" , което проправя пътя за изпълнението на споразумението между двете страни. После съседната страна може да се присъедини към международни организации, обясни Ципрас, визирайки ЕС и НАТО. \r\nЦипрас пое поста на министър  на външните работи, след като Никос Коцияс подаде оставка след спорове с министъра на отбраната Панос Каменос, пише Deutsche Welle. \r\nГръцката опозиция днес отново заяви на министър-председателя Ципрас, че ще преговаря отново с Македония за разрешаване на спора за името, ако правителството не успее да ратифицира споразумението за Преспа. Съветникът  на ръководителя на \"Нова демокрация\", Кириакос Мицотакис, Макариус Лазаридис, каза за гръцкото радио \"Параполитика\", че партията няма да гласува за ратифициране на Договора от Перспа. \"Ако договорът не бъде ратифициран в Гърция, ние като правителство ще започнем нови преговори със Скопие, от нулата\", казва Лазаридис и добави, че настоящият договор между Скопие и Атина е лош, защото признава макеоднския език и идентичност, която, както казва, не е приемана от нито едно гръцко правителство. \r\n*** Няма възможност да се използват  незаконно тайните фондове на Министерство на външните работи, заяви гръцкият премиер и външен министър  Алексис Ципрас, цитиран от  Македонската информационна агенция (МИА) \r\nГръцкият премиер Алексис Ципрас заяви днес, че вече не съществува  възможност за \"нелогична употреба на специалните фондове\" в Министерството на външните работи на  Гърция и че вече няма случаи пари \"да излизат наляво и дясно в черни торби, като през 2011 година“. \r\n„Искам още веднъж да повторя, че няма да позволя на никого да навреди на авторитета на външната политика и на Гърция, заяви гръцкият премиер във връзка с публикуваната информация и подробности в медиите за злоупотреби с тайните фондове от гръцкото външно министерство, добавяйки, че дискусията, която се води в  \"опозиционни медии\", има за цел да навреди както на правителството, така и на страната. \r\nКакто съобщи кореспондента на МИА от Атина, в речите по време на приемането  на поста министър на външните работи досегашния министър Никос Коцияс и наследникът му премиера Ципрас подчертаха приетия от тяхното правителство закон за тайните фондове и казаха, че са сложили ред в сравнение с предишните години. \r\n„ Всяка страна, която уважава себе си, трябва да има външна политика, която да я подкрепя. Съответно, са необходими специални средства, освен ако някой не е съгласен с това. Но не във вида и мащаба, както в миналото и не без институционалната рамка за контрол. Постигнахме това, каза Ципрас. \r\nГръцкият премиер същевременно призова всички политически сили в страната, и по-специално се обърна към лидера на опозиционната Нова демокрация, да посети някой от неговите два офиса, за да го информира, както той каза, \"евро по евро\" за тайните фондове. \r\n„Нямаме какво да крием от политическите сили в страната, за това как с прозрачност и честност управляваме парите на гръцките данъкоплатци, за да укрепим нашата външна политика, нещо, което не беше така в продължение на  много години в миналото, подчерта Ципрас. \r\nНикос Коцияс от своя страна обясни процеса в съответствие със закона за контрол на секретните фондове, съобщи кореспондентът на МИА. \r\n*** AFP: Около 170 са ранените и загиналите в деня на парламентарните избори в Афганистан, предава  AFP \r\nАфганистанските избирателни комисии започнаха да броят гласовете в събота след частичните избори, довели до десетки смъртоносни нападения, технически проблеми и административен хаос. \r\nБлизо 170 души - цивилни и представители на  силите за сигурност - бяха убити или ранени при прояви на насилие , свързано с изборите, показват официални данни , като  опасения за повече кръвопролития, когато гласуването ще се поднови в неделя  в 401 избирателни секции. \r\n\"Неизбежните\" проблеми с биометричните устройства за проверка, които бяха въведени в последния момент, както и липсващите списъци на гласоподавателите, както и липсата на персонал забавиха или дори възпрепятстваха гласуването в много избирателни секции,бяха цитирани от независимата избирателна комисия пред репортери. \r\nСпоред първоначалните данни на комисията около три милиона избиратели са се явили в 4500 избирателни секции. Изборите бяха отложени в провинциите Газни и Кандахар. \r\nПървоначално бяха регистрирани  девет милиона гласоподаватели, макар че мнозина подозират, че значителен брой от тях се основават на фалшиви идентификационни документи, които измамниците планират да използват, за да манипулират изборите, пише агенцията. \r\n*** Президентът Доналд Тръмп потвърди в събота, че Съединените щати планират да се оттеглят от Договора за ракетите със среден и по-малък обсег с Русия заради твърденията, че Москва е нарушила споразумението, предава  AFP . \r\n\"Русия не се придържа към споразумението, така че ще прекратим действието му\", каза Тръмп пред репортери в град Елко, щата Невада. \r\n\"Русия е нарушила споразумението и го нарушава в продължение на много години, не знам защо президентът (Барак Обама) не е преговарял ли не се е оттеглил и ги е оставил да правят оръжия, а ние не\", заяви Доналд Тръмп. \r\n*** За конституционните промени са необходими най-малко 100 дена, съобщава македонският телевизионен канал  “Алсат М“ . \r\nСлед гласуването на необходимостта от конституционни промени втората фаза, т.е. връщането на процедурата от пленарната сесия до комисията, включва утвърждаване на предложените изменения. Предлагайки проектоизмененията, по-малко от 30 дни ще преминат до пленарната сесия за тяхното приемане. На пленарната сесия проектоизмененията се одобряват с мнозинство от общия брой на членовете на парламента или от 61 народни представители. \r\nСлед като Събранието приеме тези изменения, те отиват на етап на обществено обсъждане, чиято продължителност се определя от самото Събрание. По време на тази фаза правителството трябва да подготви проектоизменения. От момента на представяне на предложените изменения в  пленарната сесия за приключване на третия и последния етап трябва да изминат най-малко 30 дни. За изменението на преамбюла, в допълнение към квалифицираното мнозинство е необходимо и т нар. балансирано мнозинство- мнозинство сред представителите на малцинствените групи. \r\nЗоран Заев обаче смята, че в третото и последното гласуване конституционните промени ще имат подкрепа на повече от 80 депутати. \r\nОт друга страна, ръководителят на ВМРО-ДПМНЕ, Христиан Мицковски, заявява, че депутатите, които не са гласували за необходимостта от конституционни промени, не се поддават на натиска на премиера Заев. Той каза, че осемте депутати, които вече са изключени от партията, гласуваха за личните си интереси, след като им бе обещана амнистия. \r\nЗа завършване на процедурата за конституционни промени се изискват най-малко 100 дни, освен ако няма други пречки. Изменения на конституционните поправки, освен депутатите от ВМРО-ДПМНЕ, които гласуваха в полза на промените,заявиха и  опозиционните партии на албанците. \r\n*** Стотици хиляди настояват за нов референдум за Брекзит в Лондон, пише британският вестник  The Independent . \r\nБроят на желаещите да се включат в протеста е бил толкова голям, че на практика не всички са успели да се присъединят към шествието , пише изданието. \r\nДължината на шествието надвишаваше една миля - от Хайд Парк до площад пред парламента, като приблизително 670 000 протестиращи отправиха искане за нов референдум за Брекзит пред прага на Тереза Мей, пише изданието. \r\nПротестиращите са се събрали от всички краища на Великобритания, като това е най-голямата демонстрация от март 2003 г. насам, когато в столицата се събраха повече от един милион души, за да се противопоставят на участието на Великобритания в конфликта  в Ирак \r\nНа фона на европейските знамена и транспаранти се създаде все по-голямо усещане сред активисти, депутати, може би за пръв път, че това е битка, която може да бъде спечелена, пише изданието, което е инициатор на кампанията за втори референдум. \r\n\"Бяхме малцина, а сега сме много - каза депутатът от управляващата партия  Анна Субри пред множеството събрало се на  площада пред парламента. \r\n\"Ние печелим аргумента и ние печелим аргумента най-важно срещу онези, които гласуваха да напуснем\" \r\nДепутати от целия политически спектър се обърнаха към множеството, включително депутатът от Зелените Каролайн Лукас, лидера на либерал- демократите сър Винс Кейбъл, лейбъристът Чука Умуна и консервативния депутат д-р Сара Уоластън, която привлече огромни възгласи, като сравни Брекзит с неуспешна операция. \r\nКристиан Броутън, редактор на The Independent, каза пред протестиращите: \"Тереза Мeй казва, че референдумът \"Последна дума\" ще бъде гласуване на политиците, а не народно гласуване, но всички можем да си спомним какво ни казаха някои политици през 2016 г. \r\nПреди шествието, говорителят на премиера заяви пред The Independent, че хората имат право да протестират, но министър-председателят е изяснил позицията си по отношение на нов референдум. \r\nДокато протестиращите се събраха, Тереза Мей посети изложба в нейния избирателен район с участието на местните художници. \r\n*** Министърът на външните работи Никос Коциас, който се оттегли внезапно миналата седмица след сблъсък с министъра на отбраната Панос Каменос, обяви едно последно политическо решение в събота, заявявайки, че Гърция е готова да разшири териториалните си води в западния си фланг от 6 до 12 морски мили, пише електронното издание на гръцкия вестник  Kathimerini . \r\nКоцияс обяви решението си по време на церемонията на предаванена поста си на министър-председателя Алексис Ципрас, който сега ръководи външнополитическите въпроси. Стъпката се отнася за морския регион, простиращ се от островите Диапония, група от малки острови в Йонийско море, до остров Антикитера, разположен между Пелопонес и Крит. \r\nТова е \"важна политика - разширяването на суверенитета на страната за първи път от 70 години, откакто [Гърция] придоби Додеканезите [острови]\", каза министърът на отбраната и добави, че са изготвени необходимите президентски укази. Този ход ще улесни очертаването на изключителните икономически зони на Италия и Албания, каза той. \r\nВ отговор на този ход, опозицията Нова демокрация заяви, че това решение показва, че правителството няма сериозност. \r\n\"Много важно обявяване на външната политика на страната, като селективното разширяване на нейните териториални води, се извършва небрежно и по частичен начин по повод церемонията по смяна на министрите в Министерството на външните работи\", каза външният министър в сянката Йоргос Кумуцакос в декларация. \"Това отново потвърждава липсата на сериозност и чувство за отговорност от правителството\", добави той. \r\nКумуцакос каза, че Коцияс ще бъде запомнен за \"вредната\" сделка от Преспа и \"отстъпките за македонската етническа принадлежност и език\" към Бивша югославска република Македония. \r\nКоцияс от своя страна каза, че е \"горд и щастлив\" от споразумението. Що се отнася до твърденията за лошо управление на таен фонд в министерството, вече бившият министър ги отхвърли като \"недостойни\". \r\n*** „САЩ мечтаят за еднополюсен свят“, заявиха от руското външно министерство, цитирани от  AFP . \r\nСтъпката на Вашингтон да се оттегли от Договора за ракетите със среден и по-малък обсег с Русия е мотивирана от мечта за една глобална суперсила , съобщи  източник от руското  външно министерство.  \r\n\"Основният мотив е мечтата за еднополюсен свят, но дали ще се сбъдне?\", попита източник от външно министерство пред държавната информационна агенция \"РИА Новости\". \r\nОт външното министерство  заявиха, че Русия \"много пъти публично е денонсирала курса на американската политика за оттегляне от това ядрено споразумение\". \r\nВашингтон \"се приближава до тази стъпка в продължение на много години, като съзнателно и стъпка по стъпка унищожи основата за споразумението\", заяви официалният представител, цитиран от трите основни руски информационни агенции. \r\n\"Това решение е част от политическия курс на САЩ да се оттегли от тези международни правни споразумения, които поставят равностойни отговорности върху него и неговите партньори и правят уязвими тяхната концепция за  „изключителност \"\", заяви официалният представител. \r\nРуският сенатор Алексей Пушков написа в социалната мрежа „Туитър“, че този ход е \"вторият мощен удар срещу цялата система на стратегическа стабилност в света\", като първата е оттеглянето на Вашингтон от Договора за борба с балистичните ракети от 2001 г. \". \r\n\"И отново инициаторът на разпадането на споразумението е САЩ\", пише Пушков. \r\n*** Американският президент Доналд Тръмп заяви в събота, че не е удовлетворен от отговора на Саудитска Арабия  за смъртта на дисидент журналист, но предупреди, че няма да отмени сделката с Кралството за стотици милиарди долари, предава  AFP . \r\nСаудитска Арабия призна, че критикът Джамал Хашоги е бил убит в истанбулското консулство след сбиване, със закъснение от две седмици, но местонахождението на тялото му остава неясно. \r\nСпоред саудитските власти 18 саудитци са били арестувани във връзка със смъртта му и двама висши служители, приближени на принц Мохамед бин Салман, както и трима  други разузнавателни агенти, са били уволнени. \r\n\"Това беше една голяма първа стъпка. Това беше добра първа стъпка\", каза Тръмп. \r\n- Но искам да стигна до отговора“, подчерта той. \r\nВъпреки това Тръмп предупреди да не се спира продажбата на оръжие на Рияд, заявявайки, че това ще навреди на американските работни места, въпреки международния гняв заради смъртта на Хашоги. \r\n\"Имаме сделка за 450 милиарда долара, от които 110 милиарда долара е военна поръчка, но това е оборудване и различни неща, поръчани от Саудитска Арабия\", каза Тръмп пред репортери. \r\n\"Това е повече от милион работни места, което не ни позволява да отменим такава поръчка. Това би навредило повече на нас, отколкото на тях\", добави той, отбелязвайки, че Рияд може да купи оръжията от други страни като Китай или Русия. \r\n\"Но има и други неща, които могат да бъдат направени, включително и санкции\", завърши американският президент.", "date": "2018.10.21", "title": "Преглед на международните новини до 6 часа (Агенция \"Фокус\")"}
{"url": "http://www.focus-news.net/news/2018/10/21/2580838/kathimerini-nikos-kotsiyas-namekna-che-gartsiya-e-gotova-da-razshiri-teritorialnite-si-vodi-ot-6-na-12-morski-mili-na-zapad.html", "text": "Министърът на външните работи Никос Коциас, който се оттегли внезапно миналата седмица след сблъсък с министъра на отбраната Панос Каменос, обяви едно последно политическо решение в събота, заявявайки, че Гърция е готова да разшири териториалните си води в западния си фланг от 6 до 12 морски мили, пише електронното издание на гръцкия вестник  Kathimerini . \r\nКоцияс обяви решението си по време на церемонията на предаванена поста си на министър-председателя Алексис Ципрас, който сега ръководи външнополитическите въпроси. Стъпката се отнася за морския регион, простиращ се от островите Диапония, група от малки острови в Йонийско море, до остров Антикитера, разположен между Пелопонес и Крит. \r\nТова е \"важна политика - разширяването на суверенитета на страната за първи път от 70 години, откакто [Гърция] придоби Додеканезите [острови]\", каза министърът на отбраната и добави, че са изготвени необходимите президентски укази. Този ход ще улесни очертаването на изключителните икономически зони на Италия и Албания, каза той. \r\nВ отговор на този ход, опозицията Нова демокрация заяви, че това решение показва, че правителството няма сериозност. \r\n\"Много важно обявяване на външната политика на страната, като селективното разширяване на нейните териториални води, се извършва небрежно и по частичен начин по повод церемонията по смяна на министрите в Министерството на външните работи\", каза външният министър в сянката Йоргос Кумуцакос в декларация. \"Това отново потвърждава липсата на сериозност и чувство за отговорност от правителството\", добави той. \r\nКумуцакос каза, че Коцияс ще бъде запомнен за \"вредната\" сделка от Преспа и \"отстъпките за македонската етническа принадлежност и език\" към Бивша югославска република Македония. \r\nКоцияс от своя страна каза, че е \"горд и щастлив\" от споразумението. Що се отнася до твърденията за лошо управление на таен фонд в министерството, вече бившият министър ги отхвърли като \"недостойни\".  Юлиян Марков", "date": "2018.10.21", "title": "Kathimerini: Никос Коцияс намекна, че Гърция е готова да разшири териториалните си води от 6 на 12 морски мили на запад."}
{"url": "http://www.focus-news.net/news/2018/10/21/2580846/afp-mestnite-izbori-v-polsha-izpravyat-natsionalisti-sreshtu-liberali.html", "text": "Местните избори в Полша изправят националисти срещу либерали в ключов тест за настроенията  в полското общество, предава  AFP \r\nПоляците гласуват за кметовете и регионалните съвети на местните избори в неделя, когато ще се противопоставят  центристки опозиционни кандидати срещу управляващите националисти, чиито спорни съдебни реформи изправиха  Полша в  сблъсък с Европейския съюз. \r\nНа фона на края на кампанията в петък, върховният съд на ЕС разпореди на правителството на \"Право и справедливост\" (ПиС)във Варшава \"незабавно да отмени решението си\" да намали възрастта за пенсиониране на съдиите на Върховния съд, което според европейските съдии заплашва независимостта на съдебната система. \r\nНеделното гласуване е първото след парламентарните избори през 2015 г., които осигуриха на ПиС безпрецедентно мнозинство и се смятат за ключов тест за националистите, които се подготвят за избори за ЕС и за парламента през следващата година. \r\n\"Изборите са тест за големите партии в големите градове и регионалните съвети\", заяви за агенцията  Станислав Мочек, политолог от Полската академия на науките. \r\nДокато местните проблеми като жилищното настаняване, обществения транспорт и борбата със замърсяването бяха поставени  в кампанията за по-малките населени места и , кметските състезания във Варшава и други големи градове съсредоточиха кампаниите си върху национални и международни проблеми, заедно със голяма доза негативна кампания. \r\nПод ръководството на влиятелния си лидер Ярослав Качински ПиС проведе спорна кампания дни преди гласуването, настоявайки, че ако опозиционните либерални кандидати на Гражданска платформа спечелят, те ще позволят приток на мигранти и бежанци.  Юлиян Марков", "date": "2018.10.21", "title": "AFP: Местните избори в Полша изправят националисти срещу либерали"}
{"url": "http://www.focus-news.net/news/2018/10/21/2580849/gd-granichna-politsiya-intenziven-e-trafikat-na-gkpp-kapitan-andreevo-i-lesovo-na-izhod-za-tovarni-avtomobili.html", "text": "На българо-турската граница трафикът е интензивен на ГКПП \"Капитан Андреево\" и на ГКПП \"Лесово\" за товарни автомобили на изход. Това съобщиха от пресцентъра на  ГД „Гранична полиция“ . Информацията за трафика на българските гранични контролно-пропускателни пунктове е към 06.00 часа. \r\nНа българо-сръбската, българо-македонската, българо-гръцката и на българо-румънската граница трафикът е нормален на всички гранични контролно-пропускателни пунктове.", "date": "2018.10.21", "title": "ГД „Гранична полиция“: Интензивен е трафикът на ГКПП „Капитан Андреево“ и „Лесово“ на изход за товарни автомобили"}
{"url": "http://www.focus-news.net/news/2018/10/21/2580850/tass-senatorat-rand-pol-razkritikuva-reshenieto-na-donald-tramp-da-ottegli-sasht-ot-yadreno-sporazumenie-s-rusiya.html", "text": "Сенаторът Ранд Пол (републиканец от Кънектикът) разкритикува решението на Доналд Тръмп да оттегли САЩ от договора за ликвидация на ракетите със среден и по-малък обсег с Русия, предава  TACC \r\n\"Ето защо Джон Болтън не бива да бъде допускан в области, свързани с външната политика на САЩ Това решение ще унищожи десетилетия работа по двустранния контрол върху въоръженията, започнат от [бившия американски президент Роналд Рейгън\", пише Пол в социалната мрежа „Туитър“, коментирайки решението на Тръмп: \"Ние не трябва да правим това, трябва да се стремим да разрешим проблемите, свързани с този договор, и да продължим напред\". \r\nПол е известен с това, че се противопоставя на политиката на натиск, упражнявана от американската администрация. Многократно е посочвал, че е поддръжник на дипломацията. През август той посети Русия като част от делегацията на американския Сенат. След това стана известно, че законодателят възнамерява да внесе в Конгреса законопроект, който предполага взаимно премахване на санкциите срещу руските и американските депутати да посещават другата страна.  Юлиян Марков", "date": "2018.10.21", "title": "ТАСС: Сенаторът Ранд Пол разкритикува решението на Доналд Тръмп да оттегли САЩ от ядрено споразумение с Русия"}
{"url": "http://www.focus-news.net/news/2018/10/21/2580848/aktualna-patna-obstanovka.html", "text": "Времето ще бъде предимно облачно и главно в Западна и Централна България ще има валежи от дъжд. Ще духа слаб до умерен вятър от северната четвърт и с него ще продължи да нахлува студен въздух. Преобладаващите минимални температури ще бъдат между 7° и 12°, а максималните ще са между 15° и 20°. Това съобщиха от пресцентъра на  Агенция „Пътна инфраструктура“ . \r\nОграничения за товарни автомобили:  \r\nЗабранява се движението на моторни превозни средства, предназначени за превоз на товари с техническа допустима максимална са над 12 тона, включително състав с ремаркета и полуремаркета, селскостопанска и земеделска техника, трактори и специализирана строителна техника, както следва: \r\nцелогодишно за периода на официалните празници: последния работен ден преди празници – от 16:00 часа до 20:00 часа и последния почивен /празничен/ ден – от 14:00 часа до 20:00 часа. Забраната се отнася за всички периоди, в които е определен повече от един празничен ден. \r\nЗабраната се отнася за всички периоди, в които е определен повече от един почивен или празничен ден. \r\nОграниченията важат само за участъците от републиканската пътна мрежа, както следва: \r\n•\tВсички автомагистрали;  \r\n•\tпът I-1 с. Ребърково-Ботевград, като движението се пренасочва по път II-16 Ребърково-Своге-София; \r\n•\tпът I-1 Благоевград-ГКПП „Кулата“; \r\n•\tпът I-4 п. в. „Коритна“-Велико Търново-Шумен; \r\n•\tпът I-5 Русе-Велико Търново; \r\n•\tпът I-8 ГКПП „Калотина“-София; \r\n•\tпът I-9 Варна-Бургас; \r\n•\tпът II-18 Околовръстен път София; \r\n•\tпът II-99 Бургас-Царево. \r\nЗабраната не важи за моторни превозни средства, които извършват превози на опасни товари (ADR), живи животни, бързо развалящи се хранителни продукти и товари на температурен режим. \r\nІІ. Състояние на автомагистралите: \r\nАМ „Тракия“:  \r\nОбласт София: \r\nДвижението от км 14+270 до км 20+660 в посока Бургас е ограничено поради ремонтни-възстановителни дейности на виадукти при км 17+440 и км 18+140. Движението се осъществява двупосочно в платното посока София. В празничните и почивни дни се въвежда реверсивно движение както следва: за посока Бургас се обособяват две ленти на движение и една посока София. През последния почивен или празничен ден – една лента за движение посока Бургас и две посока София. Срок 20.12.2018 г. \r\nДвижението по АМ \"Тракия\" от 45+900 до км 53+000 и в двете посоки се осъществява с повишено внимание поради констатирани неравности по пътната настилка. Скоростта на движение се ограничава до 90 км/ч. Срок 20.12.2018 г. \r\nДвижението по АМ \"Тракия\" при Ихтиман от км 34+980 до км 41+560 в посока Бургас е ограничено поради ремонтно-възстановителни дейности на виадукти при км 37+390 и км 38+240. Движението се осъществява двупосочно в платното посока София. Срок 20.11.2018 г. \r\nОбласт Пазарджик: \r\nДвижението по АМ Тракия от км 89+000 до км 89+600 в посока София е ограничено поради ремонт на пътно съоръжение над р. Елшишка. Движението се осъществява двупосочно в платното посока Бургас. Срок до 26.11.2018 г. \r\nОбласт Пловдив: \r\nВременно движението по АМ Тракия при км 112 в района на с. Цалапица се извършва в аварийната лента, поради ремонтни дейности на съоръжение. Затворени за движение са активната и изпреварващата лента. Срок до 08.11.2018г. \r\nОбласт Стара Загора: \r\nДвижението в участъка Чирпан – Стара Загора от км 168+000 до км 208+100 се осъществява с ограничение на скоростта до 90 км/ч и в двете посоки с цел осигуряване безопасност на движението поради частични деформации на пътното тяло. Срок до 20.12.2018 г.; \r\nОбласт Бургас: \r\nДвижението в участъка Деветак – Ветрен от км 308+107 до км 359+475 се осъществява с повишено внимание поради косене на тревни площи. Организацията на движение е сигнализирана с пътни знаци и конуси. Срок до 30.10.2018 г. \r\nДвижението от км 308+107 до км 359+475 в участъка Деветак - Ветрен се осъществява с повишено внимание поради въстановяване на ОСП от ПТП. Организацията на движение е сигнализирана с пътни знаци и конуси. Срок до 25.10.2018 г. \r\nАМ „Хемус“:  \r\nОбласт София:  \r\nДвижението по АМ \"Хемус\" при Потоп от км 18+680 до км 19+600 в посока Варна се осъществява с повишено внимание поради ремонтни дейности в аварийната лента по виадукт при км 19+250. Скоростта на движение е ограничена до 70 км/ч. Срок до 20.12.2018 г.; \r\nДвижението от км 29+860 до км 35+150 в посока София е ограничено поради ремонтни дейности на виадукт при км 33+600 и тунел „Витиня“. Движението се осъществява двупосочно в платното посока Варна. Срок 20.12.2018 г.; \r\nДвижението от км 30+260 до км 47+060 /от п.в. \"Витинска река\" до п.в. Ботевград/ е ограничено за МПС над 12 тона в двете посоки поради ремонтно – възстановителни дейности по виадукт „Коренишки дол“ при км 36+450. Движението се осъществява по обходен маршрут: п.в. \"Витинска река\" – път I-1 /София – Ботевград/ - път II-17 /Ботевград – АМ „Хемус“/ – п.в. Ботевград. Срок 20.12.2018 г.; \r\nДвижението от км 34+010 до км 40+510 в посока София е ограничено поради аварийно – възстановителни дейности по виадукт „Коренишки дол“ при км 36+450 и виадукти при км 37+520 км 37+920. Движението се извършва двупосочно в платното посока Варна. Срок до 15.12.2018 г.; \r\nДвижението по АМ „Хемус“ от км 48+800 до км 53+690 в посока Варна е ограничено поради ремонтни дейности по виадукт при км 51+360. Движението се осъществява двупосочно в платното посока София. Срок 15.12.2018 г.; \r\nДвижението по АМ \"Хемус\" от км 6+790 до км 11+850 в посока Варна е ограничено поради ремонтни дейности по виадукт при км 9+360. Движението се осъществява двупосочно в платното посока София. От неделя в 10:00 часа до петък в 12:00 часа се обособяват две ленти в посока София и една в посока Варна. От петък в 12:00 часа до неделя в 10:00 часа се обособяват две ленти в посока Варна и една в посока София. Срок 31.10.2018 г. \r\nОбласт Шумен: \r\nДвижението на МПС в участъка от жп надлез на км 364+744 до надлез на км 365+597 се осъществява двупосочно в едно платно поради извършване на строителни и монтажни работи по мостовите съоръжения. Срок до 17:00 часа на 15.11.2018 г. \r\nАМ „Струма“: няма ограничения. \r\nАМ „Марица“: няма ограничения. \r\nАМ „Черно море“: няма ограничения. \r\nОбласт Варна: \r\nДвижението от км 0+000 до км 8+600 се осъществява двупосочно в едното платно посока Варна – Бургас поради частични ремонтни дейности на асфалтовата настилка. Срок 23.12 2018 г. \r\nАМ „Люлин“:  \r\nОбласт София:  \r\nДвижението по АМ \"Люлин\" в посока София от км 7+100 до км 12+860 е ограничено за всички МПС поради изтичане на кална маса и опасност от срутване на скална маса на пътното платно при км 9+600. Ограничението е от втори тунел \"Люлин\" до първи тунел \"Мало Бучино\", където движението на всички МПС се осъществява двупосочно в платното посока София – Перник. Скоростта на движение се ограничава до 50 км/ч. Срок 20.11.2018 г. \r\nІІI. Въведени ограничения по основните пътни направления: \r\n1. Проходи: \r\n- „Върбишки“ - затворен за всички МПС. Срок: целогодишно;  \r\n- „Златишки“ - затворен за всички МПС. Срок: целогодишно; \r\n- „Айтоски“ - отворен за всички МПС; \r\n- „Котленски“ - отворен за всички МПС; \r\n- „Обзорски“ - отворен за всички МПС; \r\n- „Печинско“ - отворен за всички МПС; \r\n- „Превала“ - отворен за всички МПС; \r\n- „Предел“ - отворен за всички МПС; \r\n- „Републиката“ - отворен за всички МПС; \r\n- „Ришки“ - отворен за всички МПС; \r\n- „Рожен“ - отворен за всички МПС; \r\n- „Троянски“ - отворен за всички МПС; \r\n-  „Пампорово“ - забранен за МПС над 3,5 т. Срок: целогодишно; \r\n- „Вратник“ - забранен за МПС над 10 т. Срок: целогодишно; \r\n- „Дюлински“ - забранен за МПС над 3,5 т. Срок: целогодишно; \r\n- „Петрохан“ - забранен за МПС над 12 т както и тегленето на ремаркета и полуремаркета. Срок целогодишно; \r\n- „Твърдишки“ - забранен за МПС над 10 т. Срок: целогодишно; \r\n- „Шипка“ - забранено е движението на МПС, предназначени за превоз на товари с технически допустима максимална маса над 12 т от категория N3, както и тегленето на ремаркета и полуремаркета с технически допустима максимална маса над 10 т от категория О4. Срок: целогодишно. \r\nІV. Състояние на републиканската пътна мрежа: \r\nОграничения в движението на МПС по първокласната пътна мрежа: \r\n- път I-1 /Е79/ Граница Румъния-Видин-Монтана-Враца-София-Благоевград-Кулата-граница Гърция: \r\nПри км 121+919 се забранява влизането в с. Сумер на тежкотоварни превозни средства над 10 т. по общински път „пътна връзка за с. Сумер. Движението на МПС при км 120+390 от Монтана посока Вършец се отклонява по път ІІІ-1621 Сумер – Вършец. Срок до 22.11.2018 г. \r\nОбласт Враца: \r\nДвижението по път I-1 Монтана – Враца в района на с. Краводер в участъка oт км 128+369 до км 133+559 е ограничено за всички МПС поради ремонт на мостово съоръжение в района на село Краводер. \r\nОбходен маршрут за МПС с обща маса над 10 т: \r\n- В направление София – Видин: Обходен път на гр. Враца, път III-101 Враца – Криводол – път II-13 Криводол – Липен – Стубел – Крапчене, път I-1; \r\n- В направление Видин – София: път I-1, път III-1302 Краводер – Пудрия – Големо Бабино – Криводол, по уличната мрежа през гр. Криводол, път III-101 Криводол – Враца – Обходен път на гр. Враца. \r\nОбходен маршрут за МПС с обща маса до 10 т: \r\n- В направление София – Видин: път I-1, път III-162 Бели извор – Стояново, път III-1621 Стояново – Сумер, по уличната мрежа през с. Сумер, път I-1; \r\n- В направление Видин – София: път I-1, път III-1302 Краводер – Пудрия – Големо Бабино – Криводол, път II-13 през гр. Криводол, път III-101 Криводол – Враца – Обходен път на гр. Враца. \r\nОграничението е сигнализирано с пътни знаци съгласно проект за организация на движението. Срок до 31.10.2018 г. \r\nОбласт Монтана: \r\nДвижение в една лента по път I-1/Е-79/ Белотинци – Долна Вереница в участъка от км 75+000 до км 99+000 поради извършване на строително монтажни дейности. Срок до 29.10.2018 г.  \r\nДвижение в една лента по І-1/Е79/ Монтана - Трифоново в участъка от обход Монтана от км 108+000 до км 111+000 и ограничение на скоростта до 50 км поради извършване на ремонтни дейности по мостовите съоръжения. Срок до 29.10.2018 г. \r\nОбласт София:  \r\nДвижението по път I-1 София – Ботевград при Бебреш се извършва с повишено внимание поради свлачище на км 202+650 в посока Ботевград. Срок до 30.10.2018 г.; \r\nДвижението на всички МПС в участъка Жерково – Елешница от км 224+600 до км 229+700 е ограничено поради намален габарит на пътното тяло. Срок до 30.09.2019 г.  \r\nДвижението на товарни МПС над 12 т в участъка от Александров мост до границата с област Перник от км 276+162 до км 282+485 е ограничено. Срок до 30.09.2019 г.  \r\nВъведено е реверсивно движение по път I-1 София – Перник в участъците от км 276+162 /Александров мост/ до км 277+610 /начало четири лентов път/ и от км 278+910 /край четири лентов път/ до км 282+038 /бензиностанция „Лукойл“/ както следва: \r\n- всяка неделя, както и в последния почивен /празничен/ ден от 10:00 ч. до 18:00 ч.: две ленти за движение в посока влизане в София и една лента за движение в посока изход от София. През останалото време от седмицата остава в сила постоянната организация на движение, която осигурява две ленти в посока изход от София и една лента в посока София. Срок до 20.12.2018 г.;  \r\nДвижението по път София – Перник при разклонението за с. Драгичево от км 281+890 се ограничава в една лента за движение в лявото платно преди кръстовището и се отваря след него при км 282+115. Скоростта на движение се ограничава до 40 км/час. Срок 31.12.2018 г.; \r\nОбласт Перник:  \r\nДвижението по път I-1 София – Перник от км 282+485 до км 285+600 в участъка от граница София до кръстовище Драгичево е ограничено за тежкотоварни автомобили с тегло над 15 т. Участъкът е сигнализиран с пътни знаци. Движението е пренасочено по АМ „Люлин“. Срок до 31.01.2019 г. \r\nВъведено е реверсивно движение по път I-1 София – Перник в участъците от км 285+660 /кръстовище Драгичево/ до км 286+847 /бензиностанция „Петрол“/ както следва: \r\n- всеки петък, както и в последния работен ден преди празници, от 12:00 ч. до 20:00 ч., и в първия почивен /празничен/ ден от 08:00 ч. до 14:00 ч.: две ленти в посока Перник и една лента в посока София. През останалото време от седмицата остава в сила постоянната организация на движение, която осигурява две ленти в посока влизане в София и една лента в посока изход от София. По преценка на директорите на ОПУ, съобразно метеорологичните условия и пътната обстановка, реверсивното движение може да бъде отменено или цитираните часови периоди да бъдат променяни. Срок до 10.04.2019 г. \r\nДвижението по път I-1 /Е79/ (с магистрален габарит) от км 23+000 – нов (км 291+500 – стар) до км 24+000 – нов (км 292+500 – стар) в посока Перник – Кулата се осъществява с повишено внимание и скоростта на движение е ограничена до 80 км/ч. Срок до 31.01.2019 г. \r\n- път І-2 Граница Румъния-Русе-Цар Калоян-Разград-Шумен-Девня-Варна: няма. \r\nОбласт Русе: \r\nДвижението по път Русе – Разград  от км 0+000 до км 1+057 се осъществява с повишено внимание поради ремонт на осветлението на мост над р. Дунав. Въведено е ограничение на скоростта до 20 км/ч. Срок до 31.10.2018 г.  \r\n- път І-3 Гара Бяла-Плевен-Луковит-Коритна-Ябланица-Ботевград:  \r\nОбласт София:  \r\nДвижението в участъка Правец – с. Разлив – Трудовец – Ботевград в участъка от км 193+345 /отклонение за пътен възел „Правец“/ до км 204+200 /заустване в път І-1 Видин-Враца-Ботевград/ е ограничено за движение на МПС над 12 т.  \r\nОбходен маршрут: АМ „Хемус“ /за п.в. „Правец“/, път ІІ-17 (Мездра-Ботевград), пътен възел І-3, пътен възел „Ботевград“ на АМ „Хемус“ и обратно. Срок до 30.06.2019 г. \r\nОбласт Ловеч: \r\nДвижението по път I-3 п.в. Коритна – Джурово в района на гр. Ябланица от км 158+300 до км 166+000 се извършва с повишено внимание поради частични ремонти на асфалтовата настилка. Срок до 24.10.2018 г. \r\n- път І-4 Коритна-Български Извор-Микре-Севлиево-В. Търново-Омуртаг-Търговище-Шумен: няма ограничения. \r\n- път І-5 Русе-В.Търново-Шипка-Стара Загора-Хасково-Кърджали-Маказа-граница Гърция: \r\nОбласт Русе: \r\nДвижението в участъка Русе – разклон за Борово от км 6+630 до км 44+800 се осъществя в една лента на участъци поради частични ремонтни дейности на асфалтовата настилка. Участъкът е сигнализиран временно, като в определените работни участъци движението на МПС се осъществява с пропускателен режим и ограничение на скоростта до 50 км/ч. Движението се регулира от сигналисти. Срок до 30.11.2018 г.  \r\nДвижението в участъка разклон Пиргово – разклон Две могили от км 6+000 до км 26+000 се осъществява с повишено внимание и ограничение на скоростта до 50 км/ч поради полагане на хоризонтална маркировка. Участъкът е сигнализиран с пътни знаци. Движението се регулира от сигналисти. Срок до 25.10.2018 г. \r\nДвижението в участъка Борово – Бяла от км 44+660 до км 52+240 се осъществя в една лента поради частични ремонтни дейности на асфалтовата настилка. Участъкът е сигнализиран временно, като в определени работни участъци движението на МПС се осъществява с пропускателен режим и ограничение на скоростта до 50 км/ч. Движението се регулира от сигналисти. Срок до 30.11.2018 г.  \r\nДвижението в участъка Тръстеник – Борово от км 25+000 до км 44+660 – полагане на хоризонтална маркировка. Срок до 31.10.2018 г.  \r\nОбласт Стара Загора:  \r\nДвижението през проход „Шипка“ при км 182+000 се осъществява с повишено внимание в една от лентите за движение поради пропадане на асфалтова настилка в дясно платно посока гр. Шипка. Срок до 27.10.2018 г.; Стара Загора - Ягода от км 213+800 до км 225+600, се извършва със стесняване на една от лентите за движение поради косене на тревни площи.Движението на МПС в района се регулира от сигналисти. Срок до 31.10.2018 г. \r\nОбласт Хасково: \r\nДвижението по околовръстен път на гр. Хасково в участъка от км 293+860 до км 298+482 е ограничено поради ремонтни дейности на пътната инфраструктура. Транзитното движение в посока Кърджали и обратно се пренасочва през пътен възел „Орфей“ в гр. Хасково по обходен маршрут: \r\nОт начало гр. Хасково – пътен възел „Орфей“ – бул. „Васил Левски“ – бул. „Илинден“ – бул. „Освобождение“ – път I-5 / Хасково – Кърджали /. Срок до 08.12.2018 г. \r\nДвижението в участъка Хасково – п.в. Манастир от км 300+034 до км 302+932 се осъществява двупосочно в едното платно за движение спрямо поставената пътна сигнализация поради ремонтни дейности. Срок до 01.12.2018 г. \r\nОбласт Кърджали: \r\nДвижението по път Черноочене – Кърджали е ограничено за движение на МПС над 15 т. Срок до 21.12.2018 г. \r\nОбходни маршрути: \r\n- направление Хасково – Кърджали: път І-5, път ІІІ-505 (с. Манастир), път ІІІ-507 Г.Войводино – Мост – Чифлик – Кърджали. \r\n- направление Асеновград – Кърджали: път ІІ-58, път І-5 посока Хасково, път ІІІ-505 (с. Манастир), път ІІІ-507 Г. Войводино – Мост – Чифлик – Кърджали. \r\n- направление Минерални бани – Кърджали: път ІІІ-506, път І-5 посока Хасково, път ІІІ-505 (с. Манастир), път ІІІ-507 Г.Войводино – Мост – Чифлик – Кърджали; \r\nДвижението по път Кърджали – Маказа в участъка Надлез Кирково – ГКПП „Маказа“ е ограничено за МПС над 3,5 т. Срок до 21.12.2018 г. \r\n- път І-6 Граница Македония-Гърляно-Кюстендил-Перник-София-Пирдоп-Карлово-Сливен-Карнобат-Бургас:  \r\nОбласт Бургас: \r\nДвижението по път I-6 в урбанизираната територия на Карнобат от км 456 +500 до км 457+000 се извършва с повишено внимание поради ремонтни дейности на пътното платно. Организацията на движение е сигнализирана с пътни знаци. Срок до 31.10.2018 г. \r\nДвижението по път I-6 в участъка Карнобат – Соколово от км 451+000 до км 454+000 се извършва поетапно в една лента с повишено внимание поради частични ремонтни дейности на асфалтовата настилка. Организацията на движение е сигнализирана с пътни знаци. Срок до 31.10.2018 г. \r\nОбласт Кюстендил: \r\nДвижение с повишено внимание по път I-6 от км 13+000 до км 17+000 в участък Вратца - Жиленци, поради профилиране на банкети. Сигнализирано с пътни знаци. Срок до 23.10.2018 г. \r\n- път І-7 Граница Румъния-Силистра-Дулово-Преслав-Върбишки проход-Петолъчката-Елхово-Лесово-граница Турция: няма ограничения. \r\n- път І-8 Граница Сърбия-Драгоман-София-Ихтиман-Пазарджик-Пловдив-Хасково-Капитан Андреево-граница Турция:  \r\nОбласт София:  \r\nДвижението в участъка Вакарел – Ихтиман от км 110+700 до км 118+800 е ограничено за всички МПС поради намален габарит на пътното тяло. Поставена е необходимата сигнализация, указваща ограничението. Срок до 31.08.2019 г. \r\nОбласт Хасково:  \r\nДвижението в участъка гр. Свиленград – Капитан Андреево от км 370+500 до км 377+900 е ограничено за движение поради пропадане на насип.  \r\nОбходен маршрут: гр. Свиленград – ПВ „Свиленград” – АМ „Марица” – ПВ „Капитан Андреево” – с. Капитан Андреево. Срок до 30.11.2018 г. \r\n- път І-9 граница Румъния-Дуранкулак-Балчик-Варна-Бургас-Звездец-Малко Търново-граница Турция:  \r\nОбласт Добрич:  \r\nДвижението в участъка Каварна – Балчик от км 54+906 до км 55+206 се осъществява с повишено внимание поради ремонтни дейности по асфалтовата настилка. Участъкът е сигнализиран с пътни знаци. Срок до 30.10.2018 г. \r\nОбласт Варна:  \r\nДвижението в участъка Кранево – Варна при км 83+100 е ограничено за движение на МПС над 10 т. \r\nОбходен маршрут: Кичево – Оброчище. Срок до 28.02.2019 г. \r\nДвижението по път I-9 Златни пясъци-Варна при спирка Фара от км 84+500 до км 85+000 се извършва с повишено внимание поради ремонтни дейности. Стеснение на платната за движение посока Варна. Движението се осъществява съобразно създадената ВОБД. Срок до 26.10.2018 г. \r\nОбласт Бургас:  \r\nДвижението в участъка Варна – Бургас в района на с. Баня от км 183+920 до км 184+595 се осъществява при стеснение на едното платно за движение поради ремонт на водосток. Работния участък е върху едната пътна лента с дължина до 50 м. Скоростта на движение се ограничена до 50 км/ч. Срок до 31.05.2019 г. \r\nДвижението по път Слънчев Бряг – Бургас в участъка при обхода на гр. на Ахелой от км 207+726 до км 212+233 се осъществява в една лента поради изпълнение на строително-монтажни работи а именно “изпарител при км 207+580, нов фундамент на стоманено-решетъчен стълб от реконструкция на ВЛ 20 kV Равда при км 207+680, реконструкция на оптичен кабел на СКАТ ТВ при км 212+011 и реконструкции на ВЛ в подземна мрежа при км 212+120“. СМР се изпълнят на няколко етапа, при които ще се въвежда следните ограничения: скоростта на движение се ограничава на 40 км/ч. в кръстовищата и на 70 км/ч. в останалите участъци. Срок до 31.01.2018 г. \r\nДвижението в участъка Слънчев бряг – Бургас в района на обход на гр. Поморие от км 222+849 до км 225+522 километраж по проект или от км 222+289.41 до км 224+962.32 километраж по съществуващ път се осъществява с повишено внимание поради изграждане на второ пътно платно. Движението на МПС се организира в двете ново изградени платна, като скоростта на движение е намалена до 50 км/ч в участъците на съществуващите кръстовища. Движението се регулира от пътни знаци. Срок до 01.07.2019 г.; \r\nДвижението в района на месността „Лахана“, землище на гр. Поморие в участъка от км 223+495 до км 223+983 се осъществява с повишено внимание при стеснение на лентата за движение. Скоростта на движение се намалява до 60 км/ч. Движението се регулира от пътни знаци. Срок до 31.10.2018 г. \r\nДвижението в участъка Бургас – Сарафово от км 226+992 до км 227+700 се осъществява в една лента на определени участъци с ограничение на скоростта до 50 км/ч поради ремонтни дейности на пътната настилка. Участъкът е сигнализиран с пътни знаци. Срок до 07.11.2018 г. \r\nІV. Състояние на републиканската пътна мрежа:  \r\n1. Ремонтни дейности и временна организация на движението /ВОД/:  \r\nОПУ-Благоевград: \r\nВременно са въведени следните ограничения за движение на МПС: няма. \r\nРемонтни дейности: няма. \r\nОПУ-Бургас: \r\nВременно са въведени следните ограничения за движение на МПС: \r\nПът II-99: Движението по път ІІ-99 Бургас – Царево при км 14+882 е забранено за МПС с тегло над 12 т. Движението се регулира от пътни знаци.  \r\nОбходен маршрут: общинския път Черноморец – Созопол. Срок до 20.12.2018 г. \r\nПът III-908: Движението по път III-908 Варовник – Вълчаново ханче от км 20+400 до 39+300 е ограничено на МПС над 10 т. поради стесняване на пътното платно. Срок до 20.12.2018 г. \r\nПът III-7306: Движението по път ІІІ-7306 Черница – Сунгурларе – Чубра е ограничено за МПС над 10 т поради стесняване на пътното платно. Срок 20.12.2018 г. \r\nРемонтни дейности:  \r\nПът III-208: Движението по път ІІІ-208 в участъка Провадия – Айтос в района на с. Добромир на км 51+713 се осъществява с повишено внимание поради стеснен участък на пътното платно и повредена мантинела. Участъкът е сигнализиран с пътни знаци и ограничение на скоростта до 30 км/ч. Срок до 31.10.2018 г. \r\nПът III-795: Движението по път III-795 в участъка с. Малина – АМ ,,Тракия” от км 28+600 до км 47+000 се осъществява в една лента на определени участъци поради частични ремонтни дейности на асфалтовата настилка. Участъкът е сигнализиран с пътни знаци. Срок до 31.10.2018 г.; \r\n Път ІІІ –906: Движението по път III-906 в участъка Паницово – Гюльовци от км 14+100 до км 34+100 се осъществява в една лента на определени участъци поради ремонтни дейности на пътната настилка. Водачите да се движат с повишено внимание и съобразена скорост. Срок до 29.10.2018 г.; \r\nПът ІІІ –906: Движението по път III-906 в участъка Паницово – м.с.Черно море от км 14+100 до км 61+000 се осъществява с повишено внимание поради попълване и профилиране на банкети, почистване на окопи и водостоци и рязане на храсти. Водачите да се движат с повишено внимание и съобразена скорост. Срок до 31.10.2018 г.; \r\nПът ІІІ-5391: Движението по път ІІІ-5391 Трояново – Аспарухово от км 0+000 до км 8+000 се осъществява в една лента на определени участъци поради ремонтни дейности на асфалтовата настилка. Срок до 31.10.2018 г.; \r\nПът ІІІ –6009: Движението по път III-6009 в участъка Изворище – Ахелой от км 9+000 до км 28+000 се осъществява с повишено внимание поради попълване и профилиране на банкети, почистване на окопи и водостоци и рязане на храсти. Водачите да се движат с повишено внимание и съобразена скорост. Срок до 31.10.2018 г.; \r\nПът ІІІ-7306: Движението по път ІІІ-7306 в участъка Лозарево – Чубра от км 0+000 до км 15+000 се осъществява с повишено внимание поради частични ремонтни дейности на асфалтовата настилка. Участъкът е сигнализиран с пътни знаци. Срок до 30.10.2018 г. \r\nПът III-7909: Движението по път III-7909 в участъка „Равнец-Трояново” от км 19+000 до км 22+000 се осъществява в една лента на определени участъци поради частични ремонтни дейности на асфалтовата настилка. Организацията на движение е сигнализирана с пътни знаци. Срок до 31.10.2018 г. \r\nОПУ-Варна: \r\nВременно са въведени следните ограничения за движение на МПС: няма. \r\nРемонтни дейности: \r\nПът III-904: Движението по път III-904 Старо Оряхово – Гроздьово от км 0+000 до км 17+377 се осъществява в една лента поради частични ремонтни дейности на асфалтовата настилка. Организацията за движение е сигнализирана с пътни знаци. Срок до 22.12.2018 г. \r\nПът III-2009: Движението по път III-2009 Девня – Суворово от км 0+000 до км 10+811 се осъществява с повишено внимание поради частични ремонтни дейности. Срок до 31.10.2018 г.; \r\nПът III-2702: Движението по път III-2702 Вълчи дол – Суворово от км 26+680 до км 36+280 се осъществява с повишено внимание поради частични ремонтни дейности. Срок до 31.10.2018 г. \r\nОПУ-В. Търново: \r\nВременно са въведени следните ограничения за движение на МПС:  \r\nПът III-407: Движението по път ІІІ-407 Лозен – Полски Тръмбеш е ограничено за движението на МПС с обща маса над 12 т поради намален габарит на пътното тяло.  \r\nОбходен маршрут: Лозен – Драганово – Янтра – Поликраище – Полски Тръмбеш. Срок до 11.01.2019 г. \r\nПът III-504: Движението по път III-504 Стефан Стамболово – Обединение в участъка от км 16+700 до км 26+113 е ограничено за всички МПС поради ремонтни дейности.  \r\nОбходен маршрут: по път Стефан Стамболово – VTR1235 /за Полски Сеновец/, път I-5 /Полски Тръмбеш/, път-502 /Обединение/ и обратно. Срок до 31.10.2018 г. \r\nПът III-551: Движението по път ІІІ-551 Дебелец – Средни колиби – Елена е ограничено за МПС над 10 т поради намален габарит на пътното тяло.  \r\nОбходен маршрут: Дебелец – В. Търново – Лясковски кантон – Миндя – Елена и обратно. Срок до 11.01.2018 г. \r\nПът III-4073: Движението по път ІІІ-4073 Царски извор – Драганово от км 0+000 до км 5+500 е ограничено поради свлачище.  \r\nОбходен маршрут: Царски извор – Сушица – Драганово и обратно. Срок до 11.01.2019 г. \r\nПът III-4082: Движението по път ІІІ-4082 Чешма – Кесарево е ограничено за МПС над 3,5 т поради намален габарит на пътното тяло.  \r\nОбходен маршрут: Чешма – Сливовица – Горско Ново село – Джулюница – Кесарево. Срок до 11.01.2019 г. \r\nРемонтни дейности: \r\nПът III-405: Движението по път III-405 Павликени – Горна Студена в участъка от км 26+089 до км 46+089 се осъществява в една лента поради ремонтни дейности на асфалтовата настилка. Движението се пропуска последователно в двете посоки от регулировчици. Срок до 18.00 ч. на 31.10.2018 г. \r\nПът ІІІ-662: Движението по път ІІІ-662 Твърдица – Елена в участъка от км 47+800 до км 48+000 се осъществява в една лента поради пропадане на пътното платно и образувало се свлачище. Срок до 11.01.2019 г. \r\nОПУ-Видин: \r\nВременно са въведени следните ограничения за движение на МПС: \r\nПът II-14: Движението по път II-14 Видин – Кула – Връшка чука от км 10+100 до км 10+260 е ограничено поради укрепване на свлачище. Обходният маршрут се осъществява по съществуващо ухо /стар път/ в непосредствена близост до път II-14. Движението се регулира с вертикална сигнализация. Срок до 17.11.2018 г. \r\nПът III-114: Движението по път III-114 Лом – Тополовец – Ружинци в участъка Динково – Ружинци от км 22+000 до км 43+066 е ограничено за МПС над 12 т. поради ремонтни дейности. Срок до 31.10.2018 г. \r\nРемонтни дейности: няма. \r\nОПУ-Враца: \r\nВременно са въведени следните ограничения за движение на МПС: \r\nПът II-11: Движението по път ІІ-11 Оряхово – Лесковец – граница с област Плевен от км 118+000 до км 119+000 е ограничено за МПС над 3.5 т. поради свлачищни процеси и намален габарит на пътното тяло. \r\nОбходен маршрут: Оряхово – Селановци /път ІІІ-306/ Галово – Остров /пътища ІV-ти клас/, път ІІ-11 граница с област Плевен. Срок 20.12.2018 г. \r\nПът ІІІ-161: Движението по път ІІІ-161 Ребърково – Люти дол от км 0+000 до км 8+700 се осъществява при стеснение в двете посоки и ограничение за движението на МПС над 12 т от км 0+000 до км 5+900 поради свлачищни процеси. Срок 20.12.2018 г.; \r\nПът III-162: Движението по път III-162 Бели извор – Стояново в участъка от кръстовището с път III-1622 Сумер – Стояново до кръстовището с път I-1 /E 79/ е ограничено за автомобили над 10 т поради ремонтни дейности. Ограничението важи само за транзитно преминаващи автомобили над 10 тона само за посоката от Враца в посока към Сумер и Монтана. Участъкът е сигнализиран с пътни знаци. \r\nОбходен маршрут: \r\n•В направление Враца – Вършец: по Обходен път на гр. Враца, път III-101 Враца – Криводол, път II-13 Криводол – Липен – Стубел – Крапчене, път I-1 - Сумер – Стояново – Вършец. \r\n•В направление Вършец – Враца: по път Вършец – Стояново – Сумер, път I-1, път III-1302 Краводер – Пудрия – Големо Бабино – Криводол, по уличната мрежа през гр. Криводол, път III-101 Криводол – Враца, Обходен път на гр. Враца. Срок 31.10.2018 г. \r\nПът III-308: Движението по път ІІІ-308 Своде – Караш – Хубавене – Роман в участъка от село Караш до село Хубавене е ограничено поради свлачище от км 25+000 до км 25+200. Срок 20.12.2018 г. \r\nОбходен маршрут: Роман – Ябланица – Осикова Лъкавица – Правешка Лъкавица – Караш за пътуващите от Роман за Караш. Ябланица – Роман – Хубавене за пътуващите от София и Ловеч; \r\nПът III-1302: Движението по път III-1302 Пудрия – Главаци на мост в с. Главаци от км 12+000 до км 15+960 е ограничено за автомобили над 10 т. Участъкът е сигнализиран с пътни знаци. Срок 31.12.2018 г.; \r\nРемонтни дейности: \r\nПът III-101: Движението по път III-101 Михайлово – Хайредин – Гложене от км 66+000 до км 86+750 се извършва двупосочно в една лента поради частични ремонтни дейности на асфалтовата настилка. Работният участък е сигнализиран с пътни знаци. Срок до 30.10.2018 г. \r\nПът III-1002: Движението по път III-1002 Враца – Леденика се осъществява при стесняване на една от лентите за движение от км 5+150 до км 5+200 поради деформация на пътната настилка. Срок до 20.12.2018 г. \r\nПът ІІІ-1306: Движението по път ІІІ-1306 Горно Пещене – кръстовище с път ІІ-15 /Враца – Мраморен/ от км 62+000 до км 62+300 се осъществява с повишено внимание поради възникнали свлачищни процеси. Една от лентите за движение е стеснена, като ограничението е сигнализирано с пътни знаци. Срок 20.12.2018 г. \r\nОПУ-Габрово: \r\nВременно са въведени следните ограничения за движението на МПС: \r\nПът III-403: Движението по път III-403 с. Кормянско – с. Малък Вършец при км 10+080 е ограничено за МПС с ширина /включително на товара/ по-голяма от 3,30 м поради стеснен участък при мост над р. Крапец. Сигнализирано е с пътен знак В15.  \r\nОбходен маршрут: за МПС над 3,30 м по път III-401 Кормянско – Петко Славейково – Малък Вършец и по общински път до с. Малък Вършец. Срок до 20.12.2018 г. \r\nПът III-3011: Движението по път III-3011 Крамолин – В. Търново от км 22+129 до км 28+380 е ограничено за МПС над 10 т поради намален габарит на пътното тяло при км 26+444. Срок до 31.10.2018 г. \r\nПът III-5004: Движение по път III-5004 Чехлевци – Велчевци от км 10+940 до км 11+829 съвпадащ с ул. Малина в гр. Габрово е ограничено поради извършване на строителни дейности. Движението се осъществява през улици в урбанизирана територия гр. Габрово. Поставена е необходимата сигнализация. \r\nОбходен маршрут: за квартал Чехлевци: по път III-5004, път II-44 и път III-4404. Поставена е необходимата сигнализация. Срок до 03.01.2019 г. \r\nРемонтни дейности: \r\nПът II-44: Движението по път II-44 Севлиево – Драгановци от км 0+000 до км 14+600 се осъществява с повишено внимание поради извършване на строително монтажни работи. Срок до 22.06.2019 г. \r\nПът II-44: Движението по път II-44 Севлиево – Драгановци от км 7+331 до км се 13+138 се осъществява в една лента поради ремонт на пътни съоръжения при км 7+331, км 8+693 и км 13+138 и укрепителна стена при км 11+735. Срок до 31.10.2018 г. \r\nПът III-5006: Движението по път III-5006 Габрово – Стоманеците при км 7+060 се осъществява с повишено внимание поради пропаднал участък на асфалтова настилка. Една от лентите за движение е стеснена, като е поставена необходимата сигнализация. Срок до 31.10.2018 г. \r\nОПУ-Добрич: \r\nВременно са въведени следните ограничения за движение на МПС: няма. \r\nРемонтни дейности:  \r\nПът II-29: Движението по път II-29 Варна – Добрич в участъка от км 38+100 до км 43+515 се осъществява с повишено внимание поради частични ремонтни дейности на асфалтовата настилка. Движението е регулирано с пътни знаци. Срок 30.11.2018 г. \r\nПът II-71: Движението по път II-71 от км 99+500 до км 105+400 се осъществява с повишено внимание поради частични ремонтни дейности на асфалтовата настилка. Движението се регулира с пътни знаци. Срок 22.10.2018 г. \r\nПът II-97: Движението по път II-97 /Околовръстен път на гр. Добрич/ от км 7+824 до км 16+539 се осъществява с повишено внимание поради частични ремонтни дейности на асфалтовата настилка. Движението се регулира с пътни знаци. Срок 30.10.2018 г. \r\nОПУ-Кюстендил: \r\nВременно са въведени следните ограничения за движение на МПС: \r\nПът ІІІ-6222: Движението по път ІІІ-6222 Смоличано – Пелатиково от км 10+000 до км 14+000 е ограничено за товарни автомобили над 3,5 тона поради пропадане на част от пътното тяло при км 10+650, км 11+720, км 12+830 и км 13+360. Сигнализирано е с пътни знаци. \r\nОбходен маршрут: Згурово – Неделкова Гращица – Невестино – Друмохар – Ваксево и обратно. Срок до 31.10.2018 г. \r\nРемонтни дейности: \r\nПът ІІІ-107: Движението по път ІІI-107 Рила – Пастра при км 11+200 се осъществява в една лента поради ремонтни дейности на аварирал водопровод. Затворена е лентата за движение в посока Рила, като движението се осъществява двупосочно в лентата в посока Пастра. Сигнализирано е с пътни знаци. Срок до 31.10.2018 г. \r\nПът ІІІ-107: Движението по път III-107 в участъка с. Пастра – Рилски манастир от км 27+575 до км 27+825 се осъществява в една лента поради извършване на аварийно-възстановителни дейности по обрушване на ската. Движението се ограничава за кратки периоди от 10 мин. Движението се регулира със светофарна уредба и при необходимост от сигналисти. Срок до 31.10.2018 г. \r\nОПУ-Кърджали: \r\nВременно са въведени следните ограничения за движение на МПС:  \r\nПът II-59: Движението по път II-59 Момчилград – Крумовград е ограничено в двете посоки в участъка с. Звездел – с. Карамфил от км 24+000 до км 25+000 поради извършване на ремонтни дейности.  \r\nОбходен маршрут: през с. Конче – с. Токачка – гр. Крумовград и обратно. Срок до 01.03.2019 г. \r\nПът III-5009: Движението по път ІІІ-5009 Зорница – Бели пласт – Стремци– Кърджали е ограничено за МПС над 12 т.  \r\nОбходен маршрут: по път I-5 Хасково – Кърджали за МПС до 15 тона или по път III-507 Кърджали – Мост през с. Мост за всички МПС. Срок до 21.12.2018 г. \r\nРемонтни дейности:  \r\nПът II-59: Движението по път II-59 Момчилград – Крумовград в участъка с. Карамфил – с. Крумовград от км 30+893 до км 36+784 се осъществява с повишено внимание поради ремонт на подокопен дренаж, реоткосиране, ремонт на водостоци и облицовани окопи. Срок до 01.03.2019 г. \r\nПът III-5009: Движението по път III-5009 Кърджали – Стремци в гр. Кърджали района на кв. Байкал от км 25+800 до км 26+100 се осъществява в една лента поради изграждане на газопровод. Срок до 21.10.2018 г. \r\nОПУ-Ловеч:  \r\nВременно са въведени следните ограничения за движение на МПС: \r\nПът ІІ-35: Движението по път ІІ-35 Плевен – Троян в участъка на обходен път на гр. Ловеч от км 43+000 до км 44+400 е ограничено за всички МПС поради ремонтни работи в тунел „Ловеч”. \r\nОбходен маршрут за МПС до 12 тона: по улици през центъра на гр. Ловеч.  \r\nОбходни маршрути за товарни автомобили над 12 т.: \r\n-\tЗа движещите се за и от гр. Троян: от гр. Ловеч, пътен възел „Софийска” по път ІІІ-401 през с. Изворче и с. Соколово до път І-4 при с. Микре, по път І-4 до пътен възел „Абланица” и по път ІІ-35 за гр. Троян и обратно. Движещите се от Троян към Плевен ползват същия маршрут. \r\n-\tЗа движещите се от гр. Варна и гр. Севлиево към гр. Ловеч и гр. Плевен от пътен възел Севлиево при км 85+700 на път І-4, по път ІІІ-403 Кормянско – Малък Вършец и път ІІІ-401 П. Славейково – Ловеч до гр. Ловеч, пътен възел „Баховица”. \r\n-\tЗа движещите се от гр. Варна и гр. Севлиево към гр. Ловеч и гр. Плевен, които са пропуснали обхода по път ІІІ-403 и ІІІ-401, на път І-4 при пътен възел „Абланица” се насочват с табели Ж3 към кръстовището на път І-4 с път ІІІ-401 при с. Микре, от там по съществуващата организация към гр. Ловеч и гр. Плевен. Движението се регулира с пътни знаци. Срок до 30.11.2018 г. \r\nПът III-3504: Движението по път III-3504 Ловеч – Орляне в участъка с. Радювене – разклон за с. Катунец е ограничено за МПС над 3,5 т поради отнесено крило на мост при км 9+836 в с. Радювене. \r\nОбходен маршрут за МПС до 3,5 т: по уличната мрежа на с. Радювене; \r\nОбходен маршрут за МПС над 3,5 т: гр. Ловеч – Изворче – Соколово – Киркова махала – Угърчин – Орляне и обратно. Срок до 31.10.2018 г. \r\nПът III-3505: Движението по път III-3505 Казачево – Стефаново от км 0+000 до  \r\nкм 8+500 е ограничено за МПС над 12 тона поради пропадане на банкет и част от пътното платно при км 3+950. Срок до 31.10.2018 г. \r\nРемонтни дейности:  \r\nПът ІІ-35: Движението по път ІІ-35 Плевен – Троян в района на обходен път на гр. Ловеч от км 37+000 до км 42+600 се осъществява в едно платно поради ремонтни дейности по настилката и мостовите съоръжения. Затворено за движение е платното посока Троян, като движението се осъществява двупосочно в платното посока Плевен. Движението се регулира с пътни знаци. Срок до 31.10.2018 г.; \r\nПът ІІ-35: Движението по път ІІ-35 Ловеч – Троян в участъка от Ловеч  до разклон за с. Хлевене  от км 44+462 до км 46+105 се осъществява в една лента  поради ремонтни дейности по настилката. Водачите да се движат с повишено внимание и съобразена скорост. Срок 31.10.2018 г. \r\nПът II-35: Движението по път II-35 Ловеч – Троян в участъка от разклон за с. Казачево до гр. Троян от км 49+333 до км 71+000 се осъществява с повишено внимание поради изрязване на храсти по банкетите и оформяне короните на дърветата. Срок до 23.10.2018 г. \r\nПът II-35: Движението по път II-35  Ловеч – Троян от км 70+000 до км 72+000 се извършва с повишено внимание поради подмяна на дилатационна фуга на мост при км 70+945. Участъкът е сигнализиран с пътни знаци. Срок до 24.10.2018 г. \r\nПът III-358: Движението по път III-358 от км 44+500 до км 56+200 в чертите на гр. Тетевен се извършва с повишено внимание поради частични ремонти на асфалтовата настилка. Срок до 23.10.2018 г. \r\nПът III-358: Движението по път III-358 гр. Ябланица – с. Гложене от км 68+000 до км 76+200 се извършва с повишено внимание поради ремонтни дейности. Участъкът е сигнализиран с пътни знаци. Срок до 20.12.2018 г.; \r\nПът III-401: Движението по път III-401 Ловеч – Кормянско от км 25+300 до км 46+170 се извършва с повишено внимание поради частични ремонти на асфалтовата настилка. Срок до 23.10.2018 г. \r\nПът III-3505: Движението по път III-3505 Казачево – Стефаново от км 3+600 до км 4+300 се осъществява в една лента поради пропадане на банкета и част от пътното платно. Участъкът е сигнализиран с пътни знаци. Срок до 31.10.2018 г.; \r\nОПУ-Монтана: \r\nВременно са въведени следните ограничения за движение на МПС:  \r\nПът II-81: Движение по път ІІ-81 Монтана – София през проход „Петрохан“ е ограничено за автомобили над 12 т. \r\nОбходен маршрут: през гр. Своге. Срок до 10.03.2019 г. \r\nПът ІІІ-112: Движението по път III-112 Смирненски – Славотин от км 20+579 до км 27+736 е ограничено за всички МПС поради извършване на строително монтажни работи. \r\nОбходен маршрут: Смирненски – Одоровци – Белотинци – Смоляновци – Клисурица – Долна рикса – Славотин и обратно. Срок до 31.10.2018 г. \r\nПът ІІІ-112: Движението по път ІІІ-112 Тополовец – Монтана е ограничено за МПС над 12 т поради изпълнение на строително-монтажни работи. \r\nОбходен маршрут: път І-1/Е-79/ Видин – Димово – Ружинци – Белотинци – Смоляновци – Монтана и обратно. Автомобилите до 12 тона да се движат с повишено внимание. Срок до 20.12.2018 г. \r\nПът III-8104: Движението по път ІІІ-8104 Замфирово – Пърличево от км 7+000 до км 7+700 е ограничено за всички МПС поради пропадане на участък от пътното платно.  \r\nОбходен маршрут: по път ІІ-81 Боровци – Монтана, път І-1 /Е-79/ Монтана – Сумер, път ІІІ-1621 Сумер – Пърличево и обратно. Срок до 31.10.2018 г. \r\nРемонтни дейности:  \r\nПът II-11: Движението по път II-11 Добри дол – Орсоя от км 23+167 до км 31+800 се осъществява в една лента, поради извършване на ремонтни дейности на асфалтовата настилка, Движението се регулирана с пътни знаци и сигналисти на място. Срок до 31.10.2018 г. \r\nПът II-81: Движението по път II-81 Расово – Лом в участъка от км 144+000 до км 145+400 се осъществява в една лента поради ремонтни дейности на асфалтовата настилка. Движението се регулира с пътни знаци и сигналисти на място. Срок до 15.11.2018 г. \r\nПът II-81: Движението по път II-81 Петрохан – Бързия от км 50+870 до км 63+500 се осъществява с повишено внимание поради ремонтни дейности на участъци по банкетите и асфалтовата настилка. Движението се регулира с пътни знаци и сигналисти на място. Срок до 26.10.2018 г. \r\nПът III-102: Движение в една лента по път IІІ-102 Горно Церовене – Монтана в участъка от км 76+600 до км 80+500, с повишено внимание поради извършване на строително монтажни дейности. Срок до 31.10.2018 г. \r\nОПУ-Пазарджик:  \r\nВременно са въведени следните ограничения за движение на МПС: \r\nПът III-3704: Движението по път III-3704 Пазарджик – Ветрен при км 11+485 в с. Бошуля е ограничено за МПС над 10 т.  \r\nОбходен маршрут: гр. Пазарджик, път I-8 с. Звъничево – Септемврийски ханчета, път III-8402 гр. Септември, кръгово кръстовище с път III-3704 с. Бошуля. Срок до 20.12.2018 г. \r\nРемонтни дейности: \r\nПът III-8003: Движението по път III-8003 с. Дюлево – разклона за Стрелча /път III-606/ се извършва в една лента от км 35+890 до км 35+910 поради срутище /пропадане на част от дясното платно/. Движението в участъка се извършва в лявото платно и е регулирано с пътни знаци. Срок до 30.11.2018 г.  \r\nОПУ-Перник: \r\nВременно са въведени следните ограничения за движение на МПС: \r\nПът ІІІ-637: Движението по път ІІІ-637 от с. Мрамор до разклон за с. Лева река е ограничено за МПС над 10 т. Срок до 20.12.2018 г. \r\nРемонтни дейности: няма. \r\nОПУ-Плевен: \r\nВременно са въведени следните ограничения за движение на МПС:  \r\nПът ІІІ-301: Движението по път III-301 край регулация с. Козар Белене – начало регулация гр. Левски от км 1+750 до км 5+753 е ограничено за МПС общо тегло над 7 т. \r\nОбходен маршрут: път III-303 Българене – Малчика – Аспарухово – Левски. Срок – целогодишно. \r\nПът ІІІ-304: Движението по път III-304 Изгрев – Трънчовица – Бацова махала – Новачене – Дебово от км 0+030 до км 24+650 е ограничено за транзитното движение на МПС над 15 т. \r\nОбходен маршрут: по път ІІ-34 Плевен – Никопол. Срок – целогодишно. \r\nПът ІІІ-306: Движението по път III-306 Луковит – Оряхово в участъка Червен бряг – Чомаковци от км 9+715 до км 19+207 е ограничено поради демонтиране на стоманен мост над река Искър преди с. Чомаковци. \r\nОбходен маршрут: (Кнежа – Искър – Долни Дъбник – Телиш – Луковит) За движещите се МПС по път I-3 Бяла-Ботевград от гр. Луковит транзитно през гр. Червен бряг към с. Чомаковци, начало обход с кръстовище с РП III-306, в гр. Луковит, км 138+767, оттам отбивния маршрут следва трасето на път I-3 през с. Радомирци до обхода на гр. Долни Дъбник, гр. Искър и гр. Кнежа до кръстовище с път III-306 в гр. Кнежа и след това по трасето на път III-306 до с. Чомаковци. Срок до 04.07.2019 г. \r\nПът ІІІ-3004: Движението по път III-3004 Опанец – Долна Митрополия от км 0+000 до км 6+125 в района на с. Опанец е ограничено за транзитно движение на МПС над 3.5 т. \r\nОбходен маршрут: по път І-3 Бяла – Плевен – Ботевград (от п.в. \"КАТ\" на км 88+973 към п.в. на км 95+099). Срок – целогодишно. \r\nПът ІІІ-3005: Движението по път III-3005 Ясен – Търнене – Градина в района на с. Ясен от км 1+793 до км 4+223 е ограничено за движение на МПС над 3.5 т, осигурен е сигнализиран обходен маршрут; Срок – целогодишно. \r\nПът ІІІ-3005: Движението по път III-3005 Ясен – Търнене – Градина – Петърница – Бъркач – Беглеж в района на с. Беглеж от км 21+062 до км 27+123 е ограничено за МПС над 8 т. \r\nОбходен маршрут: път ІІІ-3502 Брестовец – Горталово – Беглеж – Бежаново – Ъглен. Срок – целогодишно. \r\nРемонтни дейности:  \r\nПът ІI-11: Движението по път ІI-11, Оряхово - Гулянци в участъка на Милковица- Сомовит от км 196+147 до км 206+838 се осъществява с регулиране в едната лента поради частично асфалтиране на пътната настилка. Срок до 22.10.2018 г. \r\nОПУ-Пловдив:  \r\nВременно са въведени следните ограничения за движение на МПС: \r\nПът II-86: Движението по път II-86 Асеновград – Нареченски бани е ограничено за МПС с височина над 4 м. през тунелите. \r\nОбходен маршрут: път III-866 Кричим – Девин. \r\nПът ІІІ-667: Движението по път III-667 Плодовитово – Първомай – Асеновград при км 6+832 в района на мост над р. Марица е ограничено за МПС над 5 т поради намален габарит на пътното платно на стоманения мост на р. Марица. \r\nОбходен маршрут: път ІІ-66 Стара Загора – Поповица и път І-8 София – Пловдив – Свиленград. \r\nПът III-804: Движението по път III-804 Поповица – Болярци е ограничено за МПС над 12 т поради намален габарит на пътното платно на мост в с. Поповица. Срок до 21.12.2018 г. \r\nПът III-8611: Движението по път III-8611 Белица – Загражден – Давидково в участъка от км 13+500 от Държавно ловно стопанство ”Кормисош” след с. Белица до границата с област Смолян при км 18+431 е ограничено за всички МПС. Срок до 21.12.2018 г. \r\nРемонтни дейности:  \r\nПът II-86: Движението по път II-86 Пловдив – Асеновград от изхода на гр. Пловдив до гр. Асеновград се извършва двупосочно в едното платно поради ремонтни дейности в участъка. Срок до 02.11.2018 г. \r\nПът III-861: Движението по път III-861 Югово – Лъки се осъществява в една лента поради пропадане на част от пътното платно. Движението се регулира с пътни знаци. Срок до 31.10.2018 г. \r\nОПУ-Разград: \r\nВременно са въведени следните ограничения за движение на МПС: няма. \r\nРемонтни дейности:  \r\nПът III-702: Движение по път III-702 граница област Шумен – гр. Исперих от км 2+000 до км 22+125 се осъществява с повишено внимание в една лента поради частични ремонтни дейности на пътното платно. Движението в участъка се регулира с временна сигнализация и сигналисти. Срок до 15.11.2018 г. \r\nОПУ-Русе: \r\nВременно са въведени следните ограничения за движение на МПС:  \r\nПът ІІІ-202: Движението по път III-202 Русе – Щръклево – Нисово – Кацелово при км 36+945 е ограничено за МПС над 10 т поради компрометирано експлоатационно състояние на мост до с. Кацелово при км 36+945 над р. Черни Лом. Едната лента е затворена за движение и е въведен пропускателен режим по свободната лента за движение. Въведено е ограничение на скоростта 40 км/ч. Срок до 30.10.2018 г. \r\nРемонтни дейности:  \r\nПът II-21: Движението по път II-21 Русе – Мартен от км 0+000 до км 0+293 се осъществява с повишено внимание спрямо създадената с вертикална, хоризонтална и светлинна сигнализация организация на движението поради ремонтни дейности свързани с реконструкция и удвояване на габарита на пътното тяло. Въведено е ограничение на скоростта до 40 км/ч. Срок до 31.10.2018 г.  \r\nПът II-54: Движението по път II-54 гара Бяла – Ценово от км 0+000 до км 13+100 се осъществява в едната лента с пропускателен режим поради частични ремонтни дейности на асфалтовата настилка. Участъкът е сигнализиран. Въведено е ограничение на скоростта до 40 км/ч. Движението се регулира от сигналисти. Срок до 31.10.2018 г. \r\nПът III-501: Движението по път ІІІ-501 Русе – Басарбово при км 5+976 се извършва в едната лента с пропускателен режим поради авариен ремонт на дясна тротоарна конзола на мостово съоръжение. Участъкът е сигнализиран съгласно Наредба №3 за ВОБД. Въведено е ограничение на скоростта до 20 км/ч. Срок до 31.10.2018 г. \r\nОПУ-Силистра:  \r\nВременно са въведени следните ограничения за движение на МПС:  \r\nПът III-701: Движение по път ІІІ-701 в участъка Секулово – Тодор Икономово от км 9+454 до км 16+353 е ограничено за МПС над 3,5 т поради компрометирано състояние на мостово съоръжение.  \r\nОбходен маршрут за МПС над 3,5 тона: през общински път 70009 Секулово – Прохлада – Браничево, път І-7 Браничево – Пристое – Каолиново, път ІІІ-7005 Каолиново – Тодор Икономово и обратно. Срок до 30.11.2018 г. \r\nРемонтни дейности: \r\nПът ІІІ-235: Движението по път ІІІ-235 Зафирово – М. Преславец от км 39+117 до км 52+970 се осъществява в една лента с повишено внимание поради частичен ремонт на настилката и подмяна на бордюри. Срок до 20.11.2018 г. \r\nПът ІІІ-701: Движението по път ІІІ-701 Грънчарово – Тодор Икономово в участъка от кръстовището с път І-7 /Дулово – Шумен/ до границата с област Шумен от км 0+000 до км 12+300 се осъществява с повишено внимание в едната лента поради извършване на превантивен ремонт. Срок до 20.11.2018 г. \r\nПът ІІІ-2307: Движението по път ІІІ-2307 с. Овен – Главиница в участъка с. Овен – с. Руйно от км 0+000 до км 6+209 се осъществява в една лента поради превантивен ремонт. Движението се регулира със сигналисти, пътни знаци и конуси. Срок до 20.11.2018 г.; \r\nПът ІІІ-7001: Движението по път ІІІ-7001 Войново – Капитан Димитрово в участъка от разклон на път ІІ-71 при с. Войново до с. Краново от км 18+153 до км 24+000 се осъществява с повишено внимание поради частични ремонтни дейности на асфалтовата настилка. Движението се регулира с пътни знаци и конуси. Срок до 30.11.2018 г. \r\nОПУ-Сливен: \r\nВременно са въведени следните ограничения за движение на МПС: \r\nПът ІІІ-7006: Движението по път ІІІ-7006 Бероново – Градец в участъка от с. Садово до с. Градец от км 9+645 до км 13+042 е ограничено за движение на МПС над 12 т. поради намалена носимоспособност на мостово съоръжение на км 10+868. Срок 27.12.2018 г. \r\nРемонтни дейности: \r\nПът ІІ-48: Движението по път ІІ-48 гр. Котел – с. Градец от км 43+060 до км 43+100 се осъществява с повишено внимание поради укрепване на откоса. Движението се регулира с пътни знаци. Срок до 31.10.2018 г. \r\nПът ІІ-55: Движението по път ІІ-55 Гурково – Нова Загора – Свиленград в участъка от с. Млекарево до ТЕЦ 2 „Марица Изток“ от км 104+100 до км 117+900 се осъществява с повишено внимание поради частични ремонтни дейности на асфалтовата настилка, оформяне на банкети и окопи. Движението се регулира с пътни знаци. Срок до 31.10.2018 г. \r\nПът ІІ-57: Движението по път ІІ-57 в участъка от с. Пет могили до с. Новоселец от км 31+900 до км 40+650 се осъществява с повишено внимание поради частични ремонтни дейности на асфалтовата настилка, СМР по два броя съоръжения и отводнителни дейности. Движението се регулира с пътни знаци. Срок до 01.02.2019 г. \r\nПът ІІІ-706: Движението по път ІІІ-706 Ябланово – Тича в участъка с. Ябланово – с. Филаретово от км 7+500 до км 14+700 се осъществява в едната лента поради извършване на частични ремонтни дейности на асфалтовата настилка. Движението се регулира с пътни знаци. Срок 31.10.2018 г. \r\nОПУ-Смолян: \r\nВременно са въведени следните ограничения за движение на МПС:  \r\nПът II-86: Движението по път ІІ-86 гр. Смолян – с. Средногорци от км 109+370 до км 109+570 (срутище при км 109+450 - разклон за с. Тикале) се регулира със светофарна уредба и скоростта е ограничена до 20 км/ч. Трафикът се осъществява в една /дясната/ пътна лента. Срок до 31.12.2018 г. \r\nПът III-861: Движението по път III-861 в отсечката гр. Лъки – пътно кръстовище за хижа Момчил юнак е ограничено за МПС с тегло над 12 т. поради намален габарит на пътното тяло. Срок до 31.10.2018 г. \r\nПът ІІІ-8631: Движението по път ІІІ-8631 Момчиловци – Славейно – местност Момина вода от км 0+000 до км 5+993 е ограничено за МПС над 12 т. без ремаркета и полуремаркета, поради стеснен габарит на пътното тяло. Движението в района се регулира с пътни знаци. Срок до 31.10.2018 г. \r\nПът ІІІ-8683: Движението по път ІІІ-8683 с. Арда – с. Горна Арда от км 27+000 до км 29+500 е ограничено за МПС с тегло над 10 т. поради пропадане и стеснение на една от пътните ленти. Движението в района се регулира с пътни знаци. Срок до 31.10.2018 г. \r\nРемонтни дейности: \r\nПът ІІ-86: Движението по път ІІ-86 Хвойна – Чепеларе при км 73+800 се осъществява с повишено внимание, съобразно създадената организация на движение поради пропаднал банкет с дължина 1 м в ляво. Участъкът е сигнализиран с пътни знаци. Срок до 31.10.2018 г. \r\nПът IІ-86: Движението по път IІ-86 Хвойна – Чепеларе на 800 м от разклон за с. Забърдо в посока гр. Чепеларе при км 64+100 се осъществява в дясната лента поради пропадане на банкета и част от лявата лента, в следствие на срутила се подпорна стена от суха каменна зидария. Участъкът е сигнализиран с пътни знаци и светофарна уредба. Срок до 31.10.2018 г. \r\nПът ІІ-86: Движението по път ІІ-86 Чепеларе – м. Рожен при км 83+600 се осъществява с повишено внимание съобразно създадената организация на движение поради пропаднал банкет с дължина 3м в дясно. Участъкът е сигнализиран с пътни знаци. Срок до 31.10.2018 г. \r\nПът ІІ-86: Движението по път ІІ-86 Хвойна – Чепеларе при км 75+400 се осъществява с повишено внимание, съобразно създадената организация на движение поради пропаднал банкет с дължина 1 м в ляво. Участъкът е сигнализиран с пътни знаци. Срок до 31.10.2018 г.; \r\nПът III-866: Движението по път III-866 Широка лъка – Девин при км 37+800 се осъществява с повишено внимание поради пропаднал банкет с дължина 10 м. Срок до 31.10.2018 г.  \r\nПът ІІІ-866: Движението по път ІІІ-866 Девин - Михалково – Кричим в отсечката от км 66+857 (пътно кръстовище за язовирна стена на „Цанков камък“) до км 80+050 (граница област Смолян/Пловдив)  се извършва с повишено внимание съобразно въведената временна организация на движение при извършване на строителна дейности Срок до 15.11.2019 г. \r\nПът ІІI-8681: Движението по път ІІI-8681 Рудозем – Смилян от км 2+850 до км 2+905 се осъществява в една пътна лента поради пропадане на пътното платно. Участъкът е сигнализиран с пътни знаци. Срок 31.10.2018 г. \r\nОПУ-София: \r\nВременно са въведени следните ограничения за движение на МПС:  \r\nССТ: Движението по северното платно /посока Калотина/ на Северната скоростна тангента /ССТ/ от км 3+500 до км 6+500 е ограничено поради ремонтни дейности. Движението се осъществява двупосочно в южното платно на ССТ, като са обособени две ленти за движение в посока Варна. Срок 25.10.2018 г. \r\nПът II-81: Движение по път ІІ-81 Монтана – София през проход „Петрохан“ е ограничено за автомобили над 12 т. \r\nОбходен маршрут: през гр. Своге. Срок до 31.03.2019 г. \r\nПът ІІ-82: Движението по път II-82 Костенец – Самоков от км 0+000 до км 39+176 е ограничено за товарни МПС над 10 т в двете посоки. Срок до 31.08.2019 г. \r\nПът ІІІ-3701: Движението по път III-3701 в участък от края на с. Ямна до края на област Ловеч от км 16+600 до км 22+300 е ограничено за всички МПС поради свлачищни процеси.  \r\nОбходен маршрут: път II-37 Етрополе – Лъга – Джурово, път I-3 Джурово – Ябланица граница област Ловеч, път III-358 Ябланица – Гложене, път III-3701 Гложене – Черни Вит. Срок до 31.05.2019 г. \r\nПът ІІІ-8001: Движението по път III-8001 Беренде извор – Беренде от км 4+700 до км 9+410 е ограничено за движение на МПС поради намален габарит на пътното платно. Срок до 30.10.2019 г. \r\nПът ІІІ-8102: Движението по път III-8102 Чибаовци – Свидня от км 10+000 до км 16+750 е ограничено поради активирали се свлачища.  \r\nОбходен маршрут: до Чибаовци да се ползва път II-81 до Бучин проход, път III-164 Бучин проход – Искрец – Свидня. Срок до 31.05.2019 г. \r\nРемонтни дейности:  \r\nПът II-81: Движението по път II-81 София – Бучин проход при Дреново от км 24+700 до км 25+000 се осъществява в една лента поради ремонтни дейности в лентата посока София. Движението се извършва двупосочно в лентата посока Бучин проход. Срок 26.10.2018 г. \r\nПът II-81: Движението по път II-81 Костинброд – Петрохан от км 8+200 до км 51+235 е затруднено и се осъществява двупосочно в една лента на определени участъци поради ремонтни дейности на асфалтовата настилка. Временната организация се осъществява посредством пътни знаци и временни светофарни уредби. Срок до 20.12.2018 г. \r\nПът II-81: Движението по път II-81 София - Бучин проход при Костинброд от км 9+200 до км 9+500 се осъществява в една лента поради ремонтни дейности в лентата посока София. Движението се извършва двупосочно в лентата посока Бучин проход. Срок до 22.10.2018 г. \r\nОПУ-Стара Загора: \r\nВременно са въведени следните ограничения за движение на МПС:  \r\nПът ІІІ-807: Движението по път III-807 гр. Чирпан – с. Върбица в участъка с. Скобелево – с. Зетьово е ограничено за всички МПС поради аварирал мост над река Марица при км 7+600.  \r\nОбходни маршрути:  \r\n- път ІІ-66 Поповица – Плодовитово – Първомай – Скобелево;  \r\n- път ІІ-66 Чирпан – Плодовитово – Първомай – Скобелево;  \r\n- Скобелево – Първомай – Плодовитово – път ІІ-66. Срок до 07.01.2019 г. \r\nПът ІІІ-5031: Движението по път III-5031 Опан – Гълъбово е ограничено на МПС над 10 т.  \r\nОбходен маршрут: път І-5 Стара Загора – Димитровград и път ІІІ-554 Раднево – Гълъбово.  \r\nРемонтни дейности: \r\nПът ІІІ-663: Движението по път III-663 Чирпан – Зетово в участъка от км 0+000 до км 5+990 е ограничено поради ремонтни дейности.  \r\nЗа участък 1: от км 0+000 до км 4+800 вижението се пренасочва по обходен маршрут през с. Ценово.  \r\nЗа участък 2: от км 4+800 до км 5+990 движението се регулира от сигналисти с ограничение на скоростта до 30 км/ч и забрана за изпреварване. Срок до 06.11.2018 г. \r\nПът ІІІ-6602: Движението по път III-6602 с. Богомилово – с. Пъстрово от км 5+066 до км 31+963 се осъществява в една лента поради частични ремонтни дейности на асфалтова настилка, рязане на храсти и профилиране на банкети. Движението се регулира от сигналисти. Срок до 31.11.2018 г. \r\nОПУ-Търговище: \r\nВременно са въведени следните ограничения за движение на МПС: \r\nПът III-4009: Движението по път III-4009 Лиляк – Пресиян от км 7+484 до км 15+230 е ограничено за МПС над 5 т поради свлачище в района на с. Александрово. Участъкът е сигнализиран с пътни знаци. Срок до 31.10.2018 г. \r\nПът III-4082: Движението на МПС над 3,5 т. по път III-4082 Капище – Банковец от км 0+000 до 11+300 е ограничено поради ремонт на мост. Срок до 31.10.2018 г. \r\nРемонтни дейности: \r\nПът II-51: Движението по път II-51 Бяла – Попово от км 30+000 до км 47+441 се осъществява с повишено внимание поради частичен ремонт на пътната настилка. Срок до 31.10.2018 г. \r\nПът III-4009: Движението по път III-4009 Лиляк – Александрово от км 9+800 до 10+200 се осъществява в една лента поради активизирано свлачище. Участъкът е сигнализиран с пътни знаци. Срок до 31.10.2018 г. \r\nПът III-5102: Движението по път IІI-5102 Мировец – Буховци – Острец – Надарево – Дългач – Певец от км 4+410 до км 28+825 се осъществява с повишено внимание на определени участъци поради частични ремонтни дейности на асфалтовата настилка. Срок до 30.10.2018 г. \r\nОПУ-Хасково: \r\nВременно са въведени следните ограничения за движение на МПС: \r\nПът III-597: Движение по път III-597 Ивайловград – Дъбовец – Малко градище – Лозен – Любимец в гр. Любимец при км 56+850 е ограничено за всички МПС поради закрит ж.п. прелез.  \r\nОбходен маршрут: гр. Любимец – с. Сива река – с. Малко градище – гр. Ивайловград. Срок до 20.12.2018 г. \r\nПът III-5009: Движението на МПС над 12 т. по път III-5009 Козлец – Кърджали от км 0+000 до км 26+080 e ограничено. Срок до 21.12.2018 г. \r\nРемонтни дейности: няма. \r\nОПУ-Шумен: \r\nВременно са въведени следните ограничения за движение на МПС:  \r\nПът III-701: Движението по път ІІІ-701 в участъка Секулово – Тодор Икономово от км 9+454 до км 16+353 е ограничено за МПС над 3,5 т поради компрометирано състояние на мостово съоръжение.  \r\nОбходен маршрут: за МПС над 3,5 тона: през общински път 70009 Секулово – Прохлада – Браничево, път І-7 Браничево – Пристое – Каолиново, път ІІІ-7005 Каолиново – Тодор Икономово и обратно. Срок до 20.12.2018 г. \r\nПът ІІІ-731: Движението по път III-731 Радко Димитриево – Друмево e ограничено за МПС над 10 т поради свлачищни процеси.  \r\nОбходен маршрут: Шумен – Овчарово – Друмево. Срок до 20.12.2018 г. \r\nРемонтни дейности: няма. \r\nОПУ-Ямбол: \r\nВременно са въведени следните ограничения за движение на МПС: \r\nПът ІІІ-7008: Движението по път III-7008 Елхово – Изгрев от км 2+440 до км 2+560 е ограничено поради компрометирано експлоатационно състояние на дървен мост над р. Тунджа. \r\nОбходен маршрут: по изграден обходен път до моста с ограничение на скоростта до 30 км/ч. Срок до 31.12.2018 г. \r\nРемонтни дейности: \r\nПът ІІІ-7008: Движението по път III-7008 Малък манастир – Голям манастир от км 18+059 до км 18+123 се осъществява в една лента поради пропаднала настилка и пропаднал насип. Движението се регулира чрез пътни знаци. Срок до 20.12.2018 г. \r\nОпасност от падащи камъни: Искърско дефиле; Кресненско дефиле; проход на Републиката; път І-1 /Е-79/ Мездра-Ботевград, Видин-Монтана и в участъците от км 321+400 до км 321+500 и от км 352+650 до км 352+750; път I-4 София-Варна при с. Пролаз и Коритна-Български Извор-Микре; път I-5 /Е 85/ В. Търново-Дряново-Габрово-Шипка; път І-6 Коняво-разклон Клапаровци и София-Карлово-Бургас, проходи „Козница” и „Стражата”; път I-8 при кръстовище за с. Габровица; път I-9 Крушевец-М.Търново; път ІІ-19 Симитли- Г. Делчев; път II-35 Троян-Кърнаре; път II-37 Пещера-Батак-Ш. Поляна; път II-53 Стара река-Сливен; път ІІ-62 Самоков-Дупница /местност Дервена/; път ІІ-82 Самоков-София /Г.Окол-Пасарел-Кокаляне/; път II-84 Варвара-гара Костандово /кръстовище за Св. Петка/; път ІІ-86 Асеновград-Смолян; път ІІІ-102 Превала-Монтана; път ІІІ-104 Бобошево-Четирци; път ІІІ-107 Рила-Рилски Манастир; път III-305 Дерманци-Торос-Гложене; път ІІІ-488 Градец-Ичера-Сливен; път ІІІ-601 Горановци-Олтоманци; път ІІІ-606 в района на Копривщица; път ІІІ-622 Друмохар-Ваксево; път III-842 Юндола-Голямо Белово; път ІІІ-861 Юговско ханче-Югово-Лъки-Здравец; път ІІІ-865; Стояново-Ардино; път ІІІ-866 Смолян-Кричим-Стамболийски-път І-8; път ІІІ-3011 стената на яз. „Ал. Стамболийски”; път ІІІ-8611 Белица-Загражден, всички пътища на област Смолян; път II-55 от км 34+900 до км 45+000 на Прохода на Републиката има опасност от свличане на скални и земни маси; път ІІ-73 Шумен-Карнобат има опасност от свличане на скални и земни маси. Шофьорите да се движат с повишено внимание по тези участъци.", "date": "2018.10.21", "title": "Актуална пътна обстановка"}
{"url": "http://www.focus-news.net/news/2018/10/21/2580837/afp-donald-tramp-e-neudovletvoren-ot-obyasneniyata-na-sauditska-arabiya-no-podkrepya-orazheynata-sdelka-s-kralstvoto.html", "text": "Американският президент Доналд Тръмп заяви в събота, че не е удовлетворен от отговора на Саудитска Арабия  за смъртта на дисидент журналист, но предупреди, че няма да отмени сделката с Кралството за стотици милиарди долари, предава  AFP . \r\nСаудитска Арабия призна, че критикът Джамал Хашоги е бил убит в истанбулското консулство след сбиване, със закъснение от две седмици, но местонахождението на тялото му остава неясно. \r\nСпоред саудитските власти 18 саудитци са били арестувани във връзка със смъртта му и двама висши служители, приближени на принц Мохамед бин Салман, както и трима  други разузнавателни агенти, са били уволнени. \r\n\"Това беше една голяма първа стъпка. Това беше добра първа стъпка\", каза Тръмп. \r\n- Но искам да стигна до отговора“, подчерта той. \r\nВъпреки това Тръмп предупреди да не се спира продажбата на оръжие на Рияд, заявявайки, че това ще навреди на американските работни места, въпреки международния гняв заради смъртта на Хашоги. \r\n\"Имаме сделка за 450 милиарда долара, от които 110 милиарда долара е военна поръчка, но това е оборудване и различни неща, поръчани от Саудитска Арабия\", каза Тръмп пред репортери. \r\n\"Това е повече от милион работни места, което не ни позволява да отменим такава поръчка. Това би навредило повече на нас, отколкото на тях\", добави той, отбелязвайки, че Рияд може да купи оръжията от други страни като Китай или Русия. \r\n\"Но има и други неща, които могат да бъдат направени, включително и санкции\", завърши американският президент.  Юлиян Марков", "date": "2018.10.21", "title": "AFP: Доналд Тръмп е неудовлетворен от обясненията на Саудитска Арабия, но подкрепя оръжейната сделка с Кралството"}
{"url": "http://www.focus-news.net/news/2018/10/21/2580852/redzhep-tayip-erdogan-turtsiya-shte-predprieme-vsichki-neobhodimi-merki-za-da-zashtiti-interesite-si-v-iztochnata-chast-na-sredizemno-more.html", "text": "Турция ще предприеме всички \"необходими мерки\" за защита на интересите си в Източното Средиземноморие, ако е необходимо, каза турският президент Реджеп Тайип Ердоган в събота, след като турски изследователски кораб се намира в изключителната икономическа зона на Кипър и близо до гръцкия континентален шелф, пише кипърската редакция на гръцкият вестник  Kathimerini \r\nПопитан от турски журналисти за коментар относно предполагаемия инцидент между турския сондажен кораб  „Барбарос“ и гръцка фрегата, Ердоган заяви, че е информиран за инцидента от турския началник на Генералния щаб генерал Хулуси Акар  \r\nСпоред Акар \"проблемите са започнали\", защото гърците са очертали сами собствените си морски граници, добавяйки, че тези граници не са правилни.  Юлиян Марков", "date": "2018.10.21", "title": "Реджеп Тайип Ердоган: Турция ще предприеме всички „необходими мерки“, за да защити интересите си в източната част на Средиземно море"}
{"url": "http://www.focus-news.net/news/2018/10/21/2580854/", "text": "*** \r\nСкопие: Продължават реакциите след гласуването на конституционните промени \r\n*** \r\nКабул: Продължават парламентарните избори в Афганистан \r\n*** \r\nВаршава: Първи тур на местните избори \r\n*** \r\nДрезден: Протест и контрапротест във връзка с основаването на антимигрантското движение ПЕГИДА", "date": "2018.10.21", "title": "Предстоящи международни събития за 21 октомври неделя – Агенция „Фокус“"}
{"url": "http://www.focus-news.net/news/2018/10/21/2580853/predstoyashti-sabitiya-v-stranata-za-21-oktomvri-agentsiya-fokus.html", "text": "*** \r\nОт 09.30 часа председателят на Народното събрание Цвета Караянчева ще участва в церемонията по полагане на венци и цветя пред паметника на ген. Васил Делов по повод Деня на Кърджали. По-късно тя ще присъства на тържествената сесия на Общинския съвет Кърджали. В 12.00 часа председателят на парламента ще присъства на тържествения ритуал пред Паметника на Освободителите и ще приветства жителите и гостите на града. \r\n*** \r\nОт 09.30 ч. във Дома на футбола, резиденция „Бояна\", АБВ - Младежи организира втори национален младежки футболен турнир „Спортът сплотява“ под наслов „Живей, спортувай, не бъди пасивен“.  \r\n*** \r\nОт 10.00 часа „Ариана“ заедно със служителите на компанията, партньори и доброволци ще продължи да засажда дръвчета в „Новата гора на София“, която се намира в близост до кв. „Суходол“. \r\n*** \r\nОт 16.00 часа в Артгалерия – НДК ще се открие изложбата на румънския художник Лучан Добарта. \r\n*** \r\nОт 16.00 часа в Литературен клуб „Перото“ ще се проведе среща с автора Божидара Мавродиева.  \r\n***     \r\nОт 17.00 часа ще се проведе координиран протест на жителите на Казичене, Кривина, Бусманци, Горубляне, Панчарево и Кокаляне. Жителите на Казичене, Кривина и Бусманци ще се съберат при пешеходната пътека на „Околовръстното шосе\" при Видните. Протестиращите от Горубляне при бул. „Цариградско шосе\", а хората от Панчарево и Кокаляне при бул. „Самоковско шосе\". Причина за протеста е липсата на канализация в населените места.  \r\n*** \r\nОт 18.00 часа в ДНК-пространството за съвременен танц и пърформанс ще се състои най-новият спектакъл на Ива Свещарова „Съвършено розово“.  \r\n*** \r\nВ 22.10 часа на летище „София“ на Терминал 2 българските олимпийци ще се заврънат от младежките игри в Буенос Айрес с полет през Франкфурт. \r\n*** \r\nOт 11.00 часа в ТК „Акве Калиде тазседмичното издание на инициативата „Арт-И-Факти\" ще запознае децата с една различна рисувателна техника и жанр. Децата ще сътворят любим анимационен герой чрез техника стъклопис.  \r\n*** \r\nВ 09.00 часа на входа на морската градина откъм хотел „Приморец“ ще стартира първото издание на кроса Morning Run Burgas, който се организира от Спортен клуб Бегач съвместно с Община Бургас.  \r\n*** \r\nОт 11.00 часа до 13.00 часа ТК „Акве Калиде“ ще бъде показано на децата как се изработват движещи се анимационни герои. \r\n***  \r\nОт 10.00 часа в голяма зала на Община Велико Търново ще се проведе Публично четене на слово от Петър Дънов - беседа.  \r\n***  \r\nОт 17.00 часа в АМР „Трапезица“ ще бъде представен „Дванадесета нощ“ /Уилям Шекспир/ - спектакъл, режисьор Валерия Вълчева.  \r\n*** \r\nОт 10.00 часа на пистата на летището при с. Иново заместник-кметът по устройство на територията и развитие на инфраструктурата инж. Цветан Асенов ще открие международния 7-ми национален шампионат по раликрос „Видин - 2018”. \r\n*** \r\nОт 15.00 часа в спортна зала „Никола Петров“ ще се проведе среща по хандбал между ХК „Локомотив“-Горна Оряховица и ХК „Осъм“-Ловеч.  \r\n*** \r\nВ 09.30 часа на игрището с изкуствена настилка на комплекс „Простор“ ще се ежегоден турнир по футбол за глухи за Североизточна България.   \r\n*** \r\nОт 11.00 часа в Държавния куклен театър „Дора Габе“ ще се играе спектакълът „Косе Босе“.  \r\n*** \r\nОт 16.00 часа евродепутатът Ангел Джамбазки ще направи спешна приемна срещу циганските своеволия в близост до квартал „Изток“. \r\n*** \r\nОт 12.00 часа на пл. Римски стадион Хюи Фюри и целият му екип ще очакват любителите на бокса. В 14.00 ч. ще се проведе откритата тренировка в Боксов клуб „Юнайтед Спортс“ към Спортно училище „Васил Левски“. \r\n*** \r\nОт 11.00 часа от площад „Хаджи Димитър“ ще тръгне градски велотур за празника на Сливен – Димитровден.  \r\n*** \r\nОт 09.00 часа в храм „Св. Висарион Смоленски“ Негово Високопреподобие архимандрит Висарион, архиерейски наместник на Смолянска духовна околия, ще oглави светата божествена Литургия. \r\n*** \r\nОт 14.00 часа на пл. „България“ ще се състои празнична програма по повод 106 години от Освобождението на Родопите – Празник на Община Смолян. От 16.00 часа на връх Средногорец ще бъде отслужена Панахида за загиналите в боевете на връх Средногорец и Освобождението на Родопите, както и ще бъдат поднасени на венци и цветя пред Паметника-костница. В 18.00 часа председателят на парламента Цвета Караянчева ще участва в тържествения ритуал по поднасяне на венци и цветя пред паметника на полковник Владимир Серафимов. В 19.30 часа председателят на Народното събрание ще приеме рапорта на командващия зарята и ще произнесе слово по повод 106-ата годишнина от Освобождението на Родопите.  \r\n***   \r\nОт 07.00 часа ще се проведе втори тур на частичните избори за кмет на кметство Суходол.  \r\n*** \r\nОт 11.00 часа в Кукления театър ще се играе постановката „Алиса в страната на чудесата“.  \r\n*** \r\nОт 17.30 часа в общинската спортна зала „Иван Вазов“ ще започне второто издание на Държавния турнир по спортни танци за Купа Стара Загора  2018.  \r\n***   \r\nВ НЧ „Искра“ ще се проведе пето юбилейно издание на събора „Който се смее, не старее“.  \r\n***     \r\nОт 09.00 часа в зала „Арена Шумен“ ще се състои Европейско и Балканско първенство по ММА.", "date": "2018.10.21", "title": "Предстоящи събития в страната за 21 октомври (Агенция „Фокус“)"}
{"url": "http://www.focus-news.net/news/2018/10/21/2580855/nimh-vremeto-shte-bade-oblachno-i-na-mesta-shte-ima-valezhi-ot-dazhd.html", "text": "Атмосферното налягане е малко по-високо от средното за октомври. През деня ще се задържи почти без промяна. Днес ще бъде предимно облачно и на места, главно в Западна и Централна България ще има валежи от дъжд. Ще духа слаб до умерен вятър от северната четвърт и с него ще продължи да прониква по-студен въздух. Максимални температури между 15° и 20°, в София около 15°. Такава е прогнозата за времето на  Националния институт по метеорология и хидрология (НИМХ)  при БАН, съобщи за  Агенция „Фокус“  дежурният синоптик Христо Христов.    \r\nНад Черноморието ще бъде предимно облачно, но само на отделни места слабо ще превали. Ще духа слаб до умерен североизточен вятър. Максималните температури ще са 18-20°, колкото е и температурата на морската вода. Вълнението на морето ще бъде 2-3 бала.   \r\nВ планините ще бъде предимно облачно и на много места в масивите от Западна и Централна България ще има валежи от дъжд. Над около 2100 метра валежите ще са от сняг. Ще духа умерен, по високите и открити части и силен вятър от изток-североизток. Максимална температура на височина 1200 метра около 11°, на 2000 метра – около 4°.", "date": "2018.10.21", "title": "НИМХ: Времето ще бъде облачно и на места ще има валежи от дъжд"}
{"url": "http://www.focus-news.net/news/2018/10/21/2580851/ministar-predsedatelyat-boyko-borisov-pristigna-na-ofitsialno-poseshtenie-v-obedinenite-arabski-emirstva-oae.html", "text": "Министър-председателят Бойко Борисов пристигна на официално посещение в Обединените арабски емирства (ОАЕ) снощи. Това съобщиха от  правителствената информационна служба .  \r\nВ рамките на визитата си премиерът Борисов ще се срещне с престолонаследника на Абу Даби и заместник-върховен главнокомандващ въоръжените сили на ОАЕ шейх Мохамед бин Зайед Ал Нахаян, както и с вицепрезидента и министър-председател на ОАЕ шейх Мохаммед бин Рашед Ал-Мактум. По време на разговорите ще бъде обсъдено развитието на политическия диалог между двете държави и засилване на ефективното взаимодействие в стратегически важни области като икономиката и инвестициите, отбраната и сигурността, борбата с тероризма, иновациите и технологиите. \r\nВ делегацията, ръководена от премиера Борисов, са вицепремиерът и министър на външните работи Екатерина Захариева и министърът на финансите Владислав Горанов. \r\nНастоящото посещение на министър-председателя Бойко Борисов в Обединените арабски емирства е първа визита на това равнище в историята на двустранните отношения. То се явява продължение на усилията за по-нататъшно активизиране на двустранното сътрудничество, след като в началото на тази година България и ОАЕ откриха свои посолства в Абу Даби и София.", "date": "2018.10.21", "title": "Министър-председателят Бойко Борисов пристигна на официално посещение в Обединените арабски емирства (ОАЕ)"}
{"url": "http://www.focus-news.net/news/2018/10/21/2580843/bbc-glasuvaneto-v-makedonskiya-parlament-e-nachalo-na-dalag-pat.html", "text": "Гласуването в македонския парламент е начало на дълъг път, пише  BBC \r\nТова гласуване може да не гарантира, че Македония в крайна сметка ще стане Северна Македония, но е началото на  дълъг път за поправяне на щетите, причинени от референдума от миналия месец. \r\nПовече от 90% от онези, които гласуваха тогава, подкрепиха промяната на името. Но успешната кампания за бойкот задържа участието под прага от 50%, което би направило парламентарното гласуване формално, пише ВВС. \r\nСега осем членове на партията, стояща  зад бойкота - ВМРО-ДПМНЕ - обединиха сили с управляващата коалиция, за да създадат необходимото мнозинство от две трети и  да започнат процеса на конституционни промени. Процесът, който беше в „клинична смърт“, сега изглежда забележително здрав. \r\nНе е ясно как правителството успя да качи депутатите от ВМРО на борда. По-голямата част от тях са изправени пред наказателни обвинения за корупция от десетилетното пребиваване във властта, подчертава BBC. \r\nПътят към превръщането на страната в Северна Македония все още изглежда неравен. Предстоят още гласувания през следващите седмици, преди конституционните промени да бъдат потвърдени - и гръцкият парламент ще трябва да ратифицира сделката, а там съпротивата е не по-малка, завършва британската медия.  Юлиян Марков", "date": "2018.10.21", "title": "BBC: Гласуването в македонския парламент е начало на дълъг път"}
{"url": "http://www.focus-news.net/news/2018/10/21/2580847/lider-makedoniya-emiliya-aleksandrova-ot-vmro-dpmne-sazhalyava-che-e-izklyuchena-ot-partiyata-no-ne-sazhalyava-che-e-glasuvala-za-promenite-v-konstitutsiyata.html", "text": "Македонският депутат Емилия Александрова от ВМРО-ДПМНЕ от Берово съжалява, че е изключена от партията, но не съжалява, че е гласувала за промените в конституцията, пише македонското издание  “Лидер“ . \r\n„Решението наистина беше трудно, осъзнавайки сериозността на ситуацията както в държавата, така и в политиката и какви трусове ще създаде, особено в моята партия. Но аз и моите колеги твърдо вярваме, че това, което сме направили, е правилната посока  за движение, като отново подчертавам приемането на нашите условия. \r\nЩо се отнася до решението на партията да ме изключи, аз лично го понесох  много трудно. Да бъдеш във  ВМРО-ДПМНЕ е истинска чест и никога не могат да ми отнемат това чувство на принадлежност.  Искрено съжалявам за решението им спрямо нас, но не се ядосвам. Вярвам, че в крайна сметка разумът ще надделее, защото всички имаме обща цел“, каза депутатът от Берово.  Юлиян Марков", "date": "2018.10.21", "title": "„Лидер“ (Македония): Емилия Александрова от ВМРО-ДПМНЕ съжалява, че е изключена от партията, но не съжалява, че е гласувала за промените в конституцията"}
{"url": "http://www.focus-news.net/news/2018/10/21/2580856/predsedatelyat-na-narodnoto-sabranie-tsveta-karayancheva-shte-uchastva-v-chestvaniyata-po-povod-denya-na-kardzhali.html", "text": "Председателят на Народното събрание Цвета Караянчева ще участва в честванията по повод Деня на Кърджали. Това съобщиха от пресцентъра на  Народното събрание . В 9.30 часа Цвета Караянчева ще участва в церемонията по полагане на венци и цветя пред паметника на ген. Васил Делов. По-късно тя ще присъства на тържествената сесия на Общинския съвет Кърджали. Програмата на частването предвижда празнично шествие на учебните заведения в града. В 12.00 часа председателят на парламента ще присъства на тържествения ритуал пред Паметника на Освободителите и ще приветства жителите и гостите на града.", "date": "2018.10.21", "title": "Председателят на Народното събрание Цвета Караянчева ще участва в честванията по повод Деня на Кърджали"}
{"url": "http://www.focus-news.net/news/2018/10/21/2580859/sofiya-belogradchishkiyat-episkop-polikarp-shte-oglavi-arhiereyska-sveta.html", "text": "На 21  октомври всяка година Православната църква прославя преподобни Иларион Велики. Българската православна църква отдава почит на  св. Иларион епископ Мъгленски, предаде репортер на  Агенция „Фокус“ .  \r\nПо този повод в празничния за християните неделен ден, с благословението на Негово светейшество  Българския патриарх и Софийски митрополит Нeофит, архиерейска света Литургия в  храм  \"Св. Георги\", на столичния квартал „Бистрица“, ще бъде оглавена от Негово преосвещенство Белоградчишки епископ Поликарп - викарий на Софийския митрополит. Начало: 9.30 часа.  \r\nНикола ПЕТКОВ", "date": "2018.10.21", "title": "София: Белоградчишкият епископ Поликарп ще оглави архиерейска света"}
{"url": "http://www.focus-news.net/news/2018/10/21/2580862/denyat-21-oktomvri-v-svetovnata-istoriya.html", "text": "На 21 октомври 1520 г. експедицията на Фернандо Магелан преминава протока, който свързва Атлантическия с Тихия океан и днес носи неговото име. На 21 октомври 1833 г. е роден Алфред Бернхард Нобел -  шведски химик, изобретател. Собственик е на повече от 300 патента в областта на синтеза и производството на взривни вещества. През 1866 г. смесва нитроглицерина с инфузорна пръст и получава динамита. През 1867 г. получава патент за откритието си и организира производството на динамит.   \r\n2017 г.  \r\nВъоръжени, идващи от Мали, убиват 13 жандармеристи и раняват още пет в атака срещу базата им в Западен Нигер. \r\n2017 г. \r\nСамоубийствен атентатор убива най-малко 15 души в Кабул. \r\n2017 г. \r\nВ Аржентина се провеждат парламентарни избори. Резултатът е победа за управляващата коалиция „Камбиемос“ („За промяна“), която печели в 13 от 24-те области.  \r\n2017 г.  \r\nИспанското правителство се събира на извънредно заседание, на което започва процедурите по отнемане на автономията на Каталуния.  \r\n2014 г. \r\nТурция разрешава на иракски кюрди да пресекат границата за да се включат в борбата с „Ислямска държава“. \r\nСветовната здравна организация съобщава за ликвидиране на огнището от Ебола в Нигерия. \r\n2013 г. \r\nИзвършен е атентат срещу автобус във Волгоград. Загиват 6 човека, а още 32 са ранени. \r\n2012 г. \r\nВ Бисау – столицата на Гвинеям, е осуетен опит за преврат. \r\n2011 г. \r\nПосланиците на 28-те страни в НАТО се събират на извънредно заседание в Брюксел във връзка с прекратяване на военната операция в Либия. \r\n2010 г. \r\nМианмар приема настоящото си национално знаме, като заедно с това влиза в сила нова конституция и са сменени химнът и официалното название на страната.  \r\nДо октомври 2010 г. Мианмар използва знаме, прието на 3 януари 1974 г. едновременно с провъзгласяването на социалистическата република в страната.  \r\n2000 г. \r\nАмериканският боксьор Майк Тайсън заявява, че приключва кариера си в професионалния спорт, макар че продължава да излиза на ринга, потвърждавайки претенциите си за титлата на световен шампион в супертежка категория. \r\n1999 г. \r\nБившият министър-председател на Израел Б. Натаняху е обвинен в присвояване на държавно имущество, заради което е обискиран дома му. \r\nРуски ракети разрушават пазара в центъра на Грозни. \r\n1994 г. \r\nПодписва се Рамков договор между САЩ и КНДР. Той цели по-голяма ядрена сигурност на Корейския полуостров. \r\n1982 г. \r\nВ Москва се провежда заседание на Комитета на министрите на външните работи на страните от Варшавския договор. \r\n1978 г. \r\nПодписан е договор за дружба и сътрудничество с Ангола. Двете страни се договарят за разширяване и задълбочаване на взаимноизгодното си сътрудничество в различните отрасли на икономиката, науката и изкуството. Договорът е сключен за срок от 20 г. \r\n1960 г. \r\nВъв вода е пусната първата английска атомна подводница. \r\n1950 г. \r\nПровежда се конференция на министрите на външните работи на СССР, Албания, България, Чехословакия, Полша, Румъния, Унгария и ГДР. Прието е съвместно заявление по германския въпрос. Срещата е в отговор на проведеното на 19 септември същата година съвещание на външните министри на САЩ, Великобритания и Франция в Ню Йорк, на което трите страни обсъждат въпросите за прекратяване състоянието на война с Германия, ревизия на забраната наложена върху редица отрасли на германската промишленост и създаването на германска армия. Социалистическите страни настояват за незабавно сключване на мирен договор с Германия и създаване на единна германска държава, като не се допусне ремилитаризирането й. \r\nКитайската армия завзема Тибет. \r\n1944 г. \r\nВойските на съюзниците завземат Аахен. Той е първият освободен град на територията на Германия. \r\n1943 г. \r\nСключен е договор за създаване на икономически съюз между Белгия, Нидерландия и Люксембург (Бенелюкс). \r\nВ гетото на гр. Минск фашистите унищожават последните евреи. \r\n1937 г. \r\nПо обвинение в шпионаж в полза на Германия е арестуван руският авиоконструктор Алексей Туполев. \r\n1923 г. \r\nВ Мюнхен е открит първият планетариум. \r\n1879 г. \r\nАмериканският изобретател Томас Едисон провежда първото изпитание на електрическа лампа с нагреваема жичка. \r\n1858 г. \r\nВ Париж се състои премиерата на операта “Орфей” по Офенбах. \r\n1847 г. \r\nЗапочва гражданската война в Швейцария. \r\n1805 г. \r\nКрай нос Трафалгар британският флот начело с адмирал Хорейшо Нелсън, състоящ се от 27 линейни кораба, разбива обединената ескадра на Франция и Испания ръководена от П. Вилньов с 33 линейни кораба. Нелсън прилага маневрената тактика и така унищожава 1 и пленява 17 кораба. В боя той е ранен смъртоносно. С Трафалгарското сражение Великобритания си извоюва господство по море. \r\n1652 г. \r\nФренският крал Луи XIV влиза в Париж след потушаване на Фронда (френско социално-политическо движение против абсолютизма). \r\n1640 г. \r\nПодписан е Рипонският договор, който слага край на войната между епископите на Англия и Шотландия. \r\n1596 г. \r\nСключена е Брестската уния, съгласно която епископите на руската църква намиращи се на полска територия признават властта на папата. \r\n1520 г. \r\nЕкспедицията на Фернандо Магелан преминава протока, който свързва Атлантическия с Тихия океан и днес носи неговото име. \r\nФернандо Магелан е португалски мореплавател. Отначало е на португалска служба в Индия, след това в Африка. След уволнението си през 1512 г. постъпва на испанската служба. Карл V му дава средства, за да потърси през Южна Америка път към бреговете на Азия. Магелан потегля от Испания през 1519 г. с 5 кораба. Минава край бреговете на Южна  Америка, навлиза в Тихия океан през протока, който е наречен на негово име. Пресича Тихия океан и стига до Филипинските острови. Там покръства местния владетел и го прави васал на Испания. Загива в сражение с филипинско племе. Неговият помощник Себастиан дел Кано връща остатъците от Магелановата експедиция в Испания. Извършено е първото околосветско пътешествие, продължило 3 години и 14 дни. Установено е единството на световния океан, както и кълбовидната форма на Земята. На тази дата са родени: \r\n1945 г. \r\nРоден е Никита Сергеевич Михалков - руски сценарист, режисьор и актьор. През 1963-1966 г. учи в театралното училище “Шчукин”. През 1971 г.завършва ВГИК. В киното е от 1961 г. - “Мъгли над Борск”. Първите му роли са: “Крача по Москва” (1963 г.), “Проверка” (1966 г.), “Червената палатка” (1970 г.), “Песен за Маншук” (1970 г.). Играе в “Сибириада”, 1979 г., както и в екранизации на литературна класика: “Дворянско гнездо” (1969 г.), “Станционният надзирател” (тв, 1972 г.), “Незавършена пиеса за механично пиано” (1977 г.), “Вяра, надежда и кръв” (2000 г.). Дебютът му като режисьор е късометражния филм “Спокоен ден в края на войната” (1971 г.). Филмите му като режисьор са: “Свой сред чужди, чужд сред свои” (1974 г.), “Робиня на любовта” (1976 г.), “Незавършена пиеса за механично пиано” (1977 г.), “Пет вечери” (1979 г.), “Няколко дни от живота на Обломов” (1980 г.), “Роднини” (1982 г.), “Без свидетели” (1983 г.), “Очи чорние” (1987 г.), “Угра” (1990 г.), “Анна” (1994 г.), “Изгорени от слънцето” (1994 г.), “Сибирският бръснар” (1999 г.). Съсценарист е на филмите: “Ненавист”, “Транссибирският експрес”, “Кръв и пот” и др. \r\n1833 г. \r\nРоден е Алфред Бернхард Нобел - шведски химик, изобретател. Собственик е на повече от 300 патента в областта на синтеза и производството на взривни вещества. Завършва Химическия факултет на Санктпетербургския университет. През 1866 г. смесва нитроглицерина с инфузорна пръст и получава динамита. През 1867 г. получава патент за откритието си и организира производството на динамит. През 1887 г. създава бездимния нитроглицеринов барут, наречен балистит. През 1868 г. заедно с баща си получава златния медал \"Летерстед\" на шведската академия на науките за използването на нитроглицерина и откриването на динамита. През 1896 г. патентова откритието си \"бездимен барут\". Депозира в различни държави около 350 сертификата, представящи 150 изобретения. Член е на Кралската шведската академия на науките (1884 г.), на Лондонското кралско дружество и на Дружеството на инженерите в Париж. От 1880 г. е рицар на Нордстейерне орден. Почетен доктор е по философия на университета в Упсала (1893 г.). Кавалер е на Почетния легион. Умира от мозъчен инсулт на 10 декември в Италия. След няколко дни близките му откриват документ, с който дарява 1,5 млрд. долара (33 млн. швед. крони) за международен награден фонд за висши научни постижения. Приходите от фонда, по негово желание, се разделят на пет части: за награда за физика; за химия; за медицина и физиология; за литература; за мир. Изричното му желание е да се награждават само приживе кандидати от цял свят, без значение на националността им. От първата година на наградите – 1901 г. до днес обявяването на лауреатите се извършва на 21 октомври (рождената дата на Нобел , а официалната церемония по връчването на наградите – на 10 декември (денят на смъртта на Нобел), едновременно в Стокхолм и Осло. Наградените в дадена област могат да бъдат най-много трима. Единствено наградата за мир може да се присъжда на цели организации. Лауреатите получават Нобелов златен медал, Нобелов диплом и чек. На тази дата умират: \r\n2009 г. – Хайнц Чеховски, немски поет. Първите си стихотворения публикува през 1957 г. в списание „Нойе дойче литератур“. Работи като издателски редактор в Хале и драматург в Магдебург. Публикува още стихосбирките „Следобедът на една любовна двойка“ (1962) и „Пътуване по водата“ (1967). В ГДР Хайнц Чеховски е официално по-скоро търпян, отколкото ценен. Преди политическата промяна през 1989 г. поетът издава стихосбирките „Овце и звезди“ (1975), „Що се отнася до мене“ (1981), „Аз, например“ (1982), „До приятел и враг“ (1983) и „Никакъв по-близък знак“ (1987). \r\n1984 г. – Франсоа Трюфо, френски режисьор, сценарист, продуцент, актьор и филмов критик, един от създателите на френската Нова вълна. Работи в киното повече от четвърт век, през което време създава над 25 филма и се превръща в един най-представителните френски режисьори. Филмът му 400-те удара е основополагащ за Новата вълна. \r\n1969 г.  \r\nДжак Керуак, американски писател, поет, художник и представител на бийтпоколението. Той се смята за един от най-важните американски автори. \r\n1931 г.  \r\nАртур Шницлер, австрийски писател и драматург, един от най-значимите представители на художествения стил „Виенски сецесион“ (Wiener Moderne). \r\n1556 г.  \r\nПиетро Аретино, италиански писател и публицист, сатирик, есеист и драматург, един от водещите италиански автор на своето време. Наричан е „Божествения Пиетро Аретино“. Смятан за родоначалник на журналистиката. Кореспонденцията му включва 3 300 писма, съдържащи много данни за епохата, в която е живял. \r\n1442 г. \r\nШарл VI, Обичаният, крал на Франция от 1380 г. Син е на Шарл V Мъдри и Жана Бурбон. По-късно, когато се разболява психически, е наречен Шарл Лудият, но дори и тогава запазва любовта и благоразположението на населението към себе си. Пристъпите на лудост се повтарят периодично през целия му живот. \r\n1125 г.  \r\nУмира Козма Пражки – първият чешки хронист. Учи в Прага и Лиеж. От 1110 г. е декан на катедралата “Св. Вит” в Прага. Автор е на “Чешка хроника” (започната през 1119-1120 г.), която съдържа ценни данни за историята (особено 3 книги, в които са описани съвременните на автора събития между 1092-1125 г. за историята на Чехия). Като представител на висшето духовенство Козма Пражки защитава интересите на Католическата църква и на династията Пшемисловци. Неговите последователи дописват събитията в хрониката му до началото на ХIII в. За изготвянето на историческата справка на Агенция “Фокус” са използвани следните източници: Енциклопедия “България” - Издателство на БАН, 1982 г.; \r\nЕнциклопедия “Британика” (2004 г.); \r\nБолшая Советская Энциклопедия (1970 г.); \r\nФамилна енциклопедия “Larousse”; \r\nИстория на Българите - Късно средновековие и Възраждане - Издателство “Знание” ЕООД, Книгоиздателска къща “Труд”, 2004 г.; \r\nИстория на Българите - От древността до края на XVI век - Издателство “Знание” ЕООД, Книгоиздателска къща “Труд”, 2003 г.; \r\nИстория на Българите - Българската дипломация от древността до наши дни - Издателство “Знание” ЕООД, Книгоиздателска къща “Труд”, 2003 г.;  \r\nИстория на България по дати - Книгоиздателска къща “Труд”, 2003 г.; \r\nБългарски традиционен календар - БАН, Издателство Вион, 2002 г.; \r\nИстория на Балканите XIV - XX век - Издателска къща “Хермес”, 2002 г.; \r\nБългарска военна история - БАН, 1989 г.; \r\nИстория на войните в дати - Издателска къща “Емас”, 2001 г.; \r\nИстория на Русия - Книгоиздателска къща “Труд”, 2002 г.; \r\nИстория на Османската империя - Издателство “Рива”, 1999 г.; \r\nБългарска енциклопедия, БАН, Книгоиздателска къща “Труд”, 2003 г.; \r\nИсторически бюлетин – на “The New York Times”; \r\nИсторически бюлетин – на “The History Channel”; \r\nИсторически бюлетин – на “World of Quotes”;", "date": "2018.10.21", "title": "Денят 21 октомври в световната история"}
{"url": "http://www.focus-news.net/news/2018/10/21/2580858/faktor-makedoniya-politsiya-ohranyava-kashtite-na-trimata-deputati-koito-byaha-osvobodeni-ot-domashen-arest.html", "text": "Полиция охранява къщите на тримата депутати, които бяха освободени от домашен арест, пише македонското електронно издание  Фактор , като се позовава на репортаж на телевизионния канал „Алсат М“. \r\nТелевизията съобщава,  че е забелязано  полицейско присъствие пред къщите на охридските депутати Любен Арнаудов и Сашо Василевски, които са изключени от редиците на ВМРО-ДПМНЕ, след като се отклониха  от партийната програма и гласуваха за започване на промени в конституцията на петъчната сесия. Телевизията твърди, че домовете са под строга полицейска защита. \r\nВ допълнение, полицейските патрули контролират и дома на Кръсто Муковски във Вевчани. МВР и премиера Зоран Заев вече са преценили, че тези депутати ще бъдат под заплаха, защото гласуваха и подкрепиха конституционните промени в драматичното заседание. След гласуването имаше буря от заплахи и обиди в социалните мрежи. \r\nСлучайно или не, тримата депутати са обвинени и има активни процеси срещу тях, които се водят от прокуратурата, пише изданието.  Юлиян Марков", "date": "2018.10.21", "title": "„Фактор“ (Македония): Полиция охранява къщите на тримата депутати, които бяха освободени от домашен арест"}
{"url": "http://www.focus-news.net/news/2018/10/21/2580857/abv-mladezhi-organizira-vtori-natsionalen-mladezhki-futbolen-turnir-sportat-splotyava-pod-naslov-zhivey-sportuvay-ne-badi-pasiven.html", "text": "АБВ-Младежи организира втори национален младежки футболен турнир „Спортът сплотява“ под наслов „Живей, спортувай, не бъди пасивен“. Това съобщиха от пресцентъра на  ПП АБВ . Събитието ще се проведе от 09.30 часа в Дома на футбола, резиденция \"Бояна\".  \r\nНа терена ще се съберат и ще премерят сили младежките организации на различни политически партии.  \r\nТурнирът има за цел да насърчава младите хора към активен и здравословен начин  на живот, като средство за справяне с гнева и агресията. \r\n„В днешни дни повечето от младежите са загърбили спорта и не проявяват достатъчно голям интерес към спортуването. От една страна това не е добре за самите тях чисто здравословно, защото води до обездвижване и затлъстяване, а от друга - води и до липса на дисциплина, отговорност, чувство за колективност и общност. Спортът оказва и положително влияние върху цялостното физическо и психическо състояние на човека и е един от важните фактори за намаляване на агресията, припознат и използван от български и европейски институции. Той трансформира агресията и негативната енергия в мотивация, учи на честна игра и стимулира нашите връстници да изпълнят свободното си време с нещо смислено и позитивно.  \r\nВажно е и сегашните и бъдещите поколения да бъдат подтиквани към залите, стадионите, кортовете, за да имаме повече млади българи с които да се гордее в бъдеще!“, посочват още от АБВ.", "date": "2018.10.21", "title": "АБВ-Младежи организира втори национален младежки футболен турнир „Спортът сплотява“ под наслов „Живей, спортувай, не бъди пасивен“"}
{"url": "http://www.focus-news.net/news/2018/10/21/2580861/angela-merkel-ubiytsite-na-dzhamal-hashogi-tryabva-da-otgovaryat-za-deystviyata-si.html", "text": "Германският канцлер Ангела Меркел заяви в събота, че онези, които са зад смъртта на саудитския журналист Джамал Хашоги, трябва да бъдат подведени под отговорност и призовава за \"прозрачност\" от страна на Рияд, предава  AFP . \r\n\"Виновните трябва да отговорят за действията си\", заявиха канцлерът Ангела  Меркел и външният министър Хайко Маас в съвместно изявление. \r\n\"Очакваме прозрачност от Саудитска Арабия за обстоятелствата около смъртта му\", каза той. \"Наличните доклади за случилото се в консулството в Истанбул са недостатъчни.\" \r\nОтделно, Маас каза пред германската телевизия, че правителството му може да замрази износните лицензии за продажба на оръжие в Саудитска Арабия, докато случаят не бъде изяснен. \r\nМаас каза пред програма на ARD, че понастоящем \"няма основа за вземане на решения в полза на износа на оръжие за Саудитска Арабия\". \r\nГермания миналия месец одобри износ на оръжие за Саудитска Арабия за 416 млн. eвро за 2018 г. В миналото военният износ на Берлин в Саудитска Арабия се e състоял предимно от патрулни лодки.  Юлиян Марков", "date": "2018.10.21", "title": "Ангела Меркел: Убийците на Джамал Хашоги трябва да отговарят за действията си"}
{"url": "http://www.focus-news.net/news/2018/10/21/2580864/sofiya-vavezhda-se-vremenna-organizatsiya-na-dvizhenieto-za-provezhdane-na-ulichen-fest.html", "text": "Въвежда се временна организация на движението за провеждане на уличен фест. Това съобщиха от пресцентъра на  Столична община . От 11.00 до 21.00 часа се забранява влизането, престоят и паркирането на пътни превозни средства по ул. „Позитано” между ул. „Марко Балабанов” и сградата на СДВР.", "date": "2018.10.21", "title": "София: Въвежда се временна организация на движението за провеждане на уличен фест"}
{"url": "http://www.focus-news.net/news/2018/10/21/2580865/burgas-initsiativata-morning-run-burgas-shte-se-provede-za-prav-pat-v-grada.html", "text": "Над 80 бегачи са се записали за първото издание на кроса Morning Run Burgas, който се организира от Спортен клуб Бегач съвместно с Община Бургас. Това съобщиха от пресцентъра на  Общината . Стартът е в 9.00 часа. Дистанциите на кроса са три: 5, 10 и 20 км. Стартовата зона е на входа на морската градина откъм хотел „Приморец“, като всички бегачи ще се движат в най-крайната алея до морето. 5 км дистанцията ще е до края на морската градина и обратно. 10 км ще е до железопътния прелез до велоалеята и обратно, а участниците на 20 км ще бягат до Сарафово и обратно. Организаторите са предвидили 3 пункта по трасето за подкрепа на бегачите. Идеята е кроса да се превърне в ежегоден и да привлича все повече участници. Победителите ще получат предметни награди. Партньори на събитието са Renault и Intersport. Събитието има и благотворителна цел: 5 лева от всеки закупен билет за участие ще бъдат дарени на 2 местни организации: Фондация „Астика“ и БЧК Бургас.", "date": "2018.10.21", "title": "Бургас: Инициативата Morning Run Burgas ще се проведе за пръв път в града"}
{"url": "http://www.focus-news.net/news/2018/10/21/2580868/sport-lyuis-hamiltan-specheli-kvalifikatsiyata-za-gran-pri-na-sasht.html", "text": "Люис Хамилтън спечели квалификацията в САЩ и ще стартира от полпозишън в 18-тия кръг от автомобилния шампионат - Гран При на САЩ. Пилотът на „Макларън“ има шанс да стане шампион още на пистата в Остин, ако успее да спечели минимум осем точки преднина пред втория в класирането – Себастиан Фетел.  \r\nПилотът на „Ферари“ даде второ време, но ще стартира пети заради наказание от първата свободна тренировка, която се проведе в петък. Неговият съотборник Кими Райконен се нареди на трето място в стартовата решетка. Следва Валтери Ботас от „Мерцедес“ и Даниел Рикардо от „Ред Бул“.  \r\nСтартът за Гран при на САЩ е от 21:10 часа тази вечер.", "date": "2018.10.21", "title": "Спорт: Люис Хамилтън спечели квалификацията за Гран при на САЩ"}
{"url": "http://www.focus-news.net/news/2018/10/21/2580860/predsedatelyat-na-ns-tsveta-karayancheva-shte-uchastva-v-tarzhestvenoto-otbelyazvane-na-106-ata-godishnina-ot-osvobozhdenieto-na-rodopite-i-praznika-na-smolyan.html", "text": "Председателят на Народното събрание Цвета Караянчева и народни представители ще участват в Смолян в тържественото отбелязване на 106-ата годишнина от Освобождението на Родопите и празника на града. Това съобщиха от пресцентъра на  Народното събрание .  \r\nВ 19.30 часа председателят на Народното събрание ще приеме рапорта на командващия зарята и ще произнесе слово по повод 106-ата годишнина от Освобождението на Родопите.  \r\nПо-рано – в 18.00 часа, Цвета Караянчева ще участва в тържествения ритуал по поднасяне на венци и цветя пред паметника на полковник Владимир Серафимов.", "date": "2018.10.21", "title": "Председателят на НС Цвета Караянчева ще участва в тържественото отбелязване на 106-ата годишнина от Освобождението на Родопите и празника на Смолян"}
{"url": "http://www.focus-news.net/news/2018/10/21/2580870/a1-on-makedoniya-gratskata-bregova-ohrana-zadarzha-korab-s-okolo-70-nelegalni-migranti-na-borda.html", "text": "Гръцката брегова охрана задържа кораб с около 70 нелегални мигранти на борда, предава скопската електронна медия  A1 On . \r\nИнцидентът се е случил в близост до остров Кефалония в Йонийско море. Два кораба на бреговата охрана на Гърция са ескортирали плавателния съд с мигранти до административния център на острова - Аргостоли. \r\nКорабът, превозващ мигранти, е бил засечен, след като един от пътуващите на борда му са информирали властите чрез мобилния телефон, че съдът е в неизправност. Тереза Герова", "date": "2018.10.21", "title": "A1 On (Македония): Гръцката брегова охрана задържа кораб с около 70 нелегални мигранти на борда"}
{"url": "http://www.focus-news.net/news/2018/10/21/2580869/denyat-21-oktomvri-v-balgarskata-istoriya.html", "text": "На 21 октомври 1980 г. умира Вълко Вельов Червенков – български общественик, политик и държавник, функционер на БКП,  министър-председател на България (1950-1956 г.) и генерален секретар на БКП (1950-1954 г.). През 1937 година денят официално е обявен за Празник на Кърджали. \r\n2011 г. \r\nАсоциацията на европейските журналисти в България излиза със свое становище по повод предстоящите президентски избори в страната. Твърди се, че: „Неравностойното положение, в което бяха поставени кандидатите и партиите по отношение на достъпа до медии, предизвиква сериозно съмнение относно честността на кампанията за президентските и местните избори на 23 октомври. Асоциацията на европейските журналисти-България изразява притеснението си, че възможността за безплатни медийни изяви на участниците в изборите бе силно ограничена. Присъединяваме се към заключението на Организацията за сигурност и сътрудничество в Европа (ОССЕ), според което „платената медийна кампания застрашава принципа на равнопоставеност и създава имуществен ценз за участие във вота. Загриженост буди и фактът, че в огромната част от случаите читателите, зрителите и слушателите не биха могли да се ориентират дали за участието на определен кандидат е платено на съответната медия, или то е безплатно. Намираме това за некоректно отношение спрямо аудиторията, противоречащо на принципите на журналистическа етика.“ Според анкета на Медиапул.бг 2/3 от гражданите смятат, че изборите за президент в България не са честни и свободни поради насаждане на страх, натиск и всякакъв вид манипулации в полза на управляващите. \r\n2005 г. \r\nБорислав Михайлов е избран за президент на Българския футболен съюз. На 30 януари 2009 година е преизбран отново за този пост, а на 14 февруари 2014 г. бива избран за трети път. \r\n1998 г. \r\nХуан Антонио Самаранч, президент на Международния олимпийски комитет  е удостоен с орден „Стара планина” - първа степен. \r\n1996 г. \r\nКрай Ерусалим е открита гора на България, в която символично са посадени 50 000 дръвчета - според броя на спасените от унищожение български евреи по време на Втората световна война. \r\n1991 г. \r\nПрезидентът Желю Желев заминава на официално посещение в Москва, където с Борис Елцин подписва Декларация за отношенията между България и Руската федерация. \r\nД-р Желю Митев Желев е роден на 3 март 1935 г. в с. Веселиново, Шуменско. Завършва философия в СУ \"Климент Охридски\" през 1958 г. От 1961 г. до 1964 г. е редовен аспирант във философския факултет на СУ “Св. Климент Охридски”. Член е на БКП, но е изключен като антимарксист през 1965 г. По политически и идеологически причини остава без работа до 1972 г. През 1974 г. защитава дисертация и става кандидат на науките, а през 1975 г. започва работа като научен сътрудник в Института по култура. В периода 1977-1982 г. е завеждащ секция \"Култура и личност\" в института. Защитава докторска дисертация през 1988 г. През 1982 г. излиза книгата му \"Фашизмът\", която е забранена и спряна от разпространение, но е преведена на 10 езика.  \r\nПрез 1988 г. създава полулегалния Съюз за гласност и преустройство. До 10 ноември 1989 г. д-р Желю Желев е един от най-изявените дисиденти в България и е обект на преследвания.  \r\nСлед 10 ноември 1989 г. се включва активно в обществено-политическия живот на страната. Той е един от основателите на Съюза на демократичните сили (СДС) и пръв председател на неговия Координационен съвет. \r\nПрез декември 1989 г. влиза като депутат в VII Велико народно събрание /ВНС/. На 1 август 1990 г. е избран от ВНС за председател - президент на Република България. През януари 1992 г. д-р Желю Желев става първият президент на България, избран демократично след свободни избори. Заема този пост до 1997 г.През есента на 1996 г. д-р Желю Желев губи предварителните избори за президент.На парламентарните избори през април 1997 г. се явява неуспешно със създадената от него партия Либерална алтернатива.  \r\nСлед приключването на президентския му мандат през януари 1997 г. той основава Фондация “Д-р Желю Желев”, чиято цел е възпитание на младежта в демократичен дух. През май 2001 г. основава Балканския политически клуб, в който членуват политици и интелектуалци от балканския регион. \r\nАвтор е на книгите: “Самодейното изкуство в условията на научно-техническата революция” (1976 г.), “Модалните категории” (1978 г.), “Физическата култура и спорта в урбанизираното общество” (1979 г.), “Фашизмът” (1982 г. и 1990 г.), “Човекът и неговите личности” (1991г.), “Релационна теория за личността” (1993 г.), “Интелигенция и политика. Статии, есета, речи, интервюта” (1995 г.), “Реалното физическо пространство” (1996 г.), “Новата висша политика на България и НАТО” (1995 г.), “Обръщения на Президента към народа и Парламента” (1996 г.), “В голямата политика” (1998 г.), “Политически речи 1962-2002 г.” (2003 г.). \r\nД-р Желю Желев е доктор хонорис кауза на: Грейсланд колидж в щата Айова, САЩ (1992 г); Университета в гр.Мейн - САЩ (1993 г.); Университета в Тел Авив (1993 г.); Университета Хатидже в Анкара (1994 г.); Университета в Сеул (1995 г.); Университада Модерна в Лисабон (1995 г.), Американския университет в България (1996 г.) Славянския университет в Баку, Азербайджан (2002 г.); Югозападния университет “Неофит Рилски” (2004 г.). Той е носител на наградата “Катерина Медичи”, присъдена му от Международната Академия “Медичи” (1991 г.); на международната награда с медал “За заслуги към Европа” (1993 г.) и на наградата “Преход”, разделена с Ицхак Рабин /посмъртно/, връчена в Кранс Монтана (1996 г.).Заедно с това Д-р Желев е удостоен с най-високите държавни отличия на Франция, Испания, Португалия и Венецуела.Той е почетен член е на Ротъри клуб - Ню Йорк. \r\n1976 г. \r\nЗавършва Третият конгрес на Съюза на българските писатели. \r\nТози съюз е доброволна идейно-творческа организация на български литературоведи, поети, белетристи, драматурзи и критици. Идеята за учредяване на творческа организация на книжовните дейци възниква след Освобождението. Пръв опит представлява свиканият през 1894 г. събор на български писатели и журналисти по случай 50 години от основаването на първото българското периодическо сп. “Любословие”. През 1902 г. е образувано Дружество на българските писатели и публицисти. СБП се създава с културни и чисто професионални задачи. Към края на 1913 г. наброява 51 члена. Пръв председател е Ив. Ст. Андрейчин. Почетни членове са Ст. Михайловски и Ив. Вазов, който през 1919 г. е избран и за почетен председател. Членовете на СБП са разпределени в 6 секции - “Белетристи”, “Поети”, “Драматурзи”, “Критици”, “Детско-юношески писатели”, “Кинодраматурзи”. Младите писатели, които не са членове на съюза, са организирани в Кабинет на младия писател, който се ръководи от устав, утвърден от Управителния съвет. \r\n1967 г. \r\nПриключва четиридневното официално посещение в България на федералния канцлер на Австрия д-р Йозеф Клаус. Подписан е договор за правна помощ и е договорено сключването на спогодба за икономическо сътрудничество и производствено коопериране. \r\n1964 г. \r\nПодписана е търговска спогодба с Финландия. \r\n1949 г. \r\nПриет е Закон за съдене на членове на правителството, свързан с подготовката на съдебните процеси срещу Трайчо Костов и министрите Иван Стефанов, Манол Сакеларов и Петко Кунин. \r\n1947 г. \r\nВ периода 8 - 21 октомври тридесет и девет подсъдими от организацията \"Военен съюз\" са изправени пред съда. Главният обвиняем ген. Кирил Станчев е осъден на доживотен затвор за създаване на организация с \"фашистка идеология\" с цел \"събарянето, подриването и отслабването на установената власт в държавата\". \r\n1937 г. \r\nДенят официално е обявен за Празник на Кърджали. \r\n1925 г. \r\nГръцката армия преследва чети на ВМРО и навлиза на българска територия, като окупира Петрич. Българската армия не оказва съпротива и се оттегля. Съветът на ОН нарежда на Гърция да се оттегли и да изплати обезщетение от 30 000 000 златни лв. В историята това събитие е познато като “Петричкият инцидент”. \r\n1916 г. \r\nСлед тридневни боеве 3-а армия овладява Кубадинската позиция.  \r\nСлед двучасова артилерийска подготовка в 9,00 ч на 19 октомври започва атаката на Кубадинската позиция. В участъка на пробива 217-а германска пехотна дивизия и германската бригада „Боде\" първоначално са спрени пред предната позиция. Когато конната дивизия на ген. Ив. Колев (действаща спешена) овладява предната позиция в своя участък, отбраняващите се пред германците започват да се изтеглят. През този ден успех постига и левият  фланг на 1-ва пехотна софийска дивизия. Решителни за операцията са действията на 20 октомври. Конната и 1-ва пехотна дивизия първи пробиват главната позиция. Техният успех е използван от 6-и турски корпус, 4-а пехотна преславска дивизия и германските войски, които нанасят сериозно поражение на противника в своите полоси. Този ден частите на 4-а пехотна дивизия пленяват   около   2300  противникови   бойци   и командири. На 21 октомври атаките продължават по целия фронт. Използвайки резултатите от огъня на артилерията, 4-а пехотна дивизия изтласква отбраняващите се руска и сръбска дивизия и се вклинява дълбоко в центъра на противниковата отбрана. Генерал Ст. Тошев, маневрирайки умело с резерви и артилерия, усилва турския корпус и 1-ва пехотна дивизия, които до края на деня овладяват цялата позиция. Успешно се развива настъплението и в Източния сектор. Разбитите противникови войски, като оставят силни заслони, започват организирано оттегляне. \r\nКонната батарея на капитан Георги Векилски с огън „На картеч\" отразява контраатаката на 4 румънски дружини при с. Карлъкьой (Румъния). \r\nИздадена е присъда по Деклозиеровата афера - на 8-10 г. затвор са осъдени 14 души - депутати от БЗНС и Народнолибералната партия на Никола Генадиев, видни политически и стопански дейци. На 25 септември 1918 г. те са помилвани от царя, а на 14 ноември 1919 г. Главният военнокасационен съд отменя присъдите им. \r\nПо време на Първата световна война Англия и Франция опитват да спечелят на своя страна България в избухналия през лятото на 1914 г. военен конфликт чрез незаконна търговска сделка, изгодна за част от търговските и политическите кръгове в страната. След като обещаваните от Лондон и Париж териториални отстъпки се оказват недостатъчни за българското правителство, те предприемат друга тактика. През лятото на 1915 г. с материална подкрепа на Англия и Франция в България пристига френският търговец Ф. Деклозиер, който пристъпва към изкупуване на част от българската реколта на цени, по-високи от пазарните. С тази акция той се стреми да попречи на изпращането на тези храни за Германия. В своята дейност Деклозиер привлича и някои от представителите на опозиционните политически партии. Деклозиеровата афера не дава очакваните резултати. Правителството на д-р В. Радославов взема мерки спрямо помощниците на френския търговец и ги хвърля в затвора. Скоро след това следва и официалното обвързване на България с Австро-Унгария и Германия. След края на Първата световна война в Париж съглашенските държави осъждат България да заплати загубите на Ф. Деклозиер. \r\n1912 г. \r\nБойците на 21-ви пехотен средногорски полк с командир полковник Владимир Серафимов разгромяват турците при с. Аламидере (днес Полковник Серафимово). \r\nХасковският отряд, предвождан от ген. Васил Делов, освобождава Кърджали от турско робство. Като резултат градът и Източните Родопи трайно се присъединяват към Царство България. През 1937 година официално е обявен за Празник на Кърджали. \r\n1908 г. \r\nВ българския флот са зачислени 6 миноносеца: \"Смели”, \"Храбри\", \"Дръзки\", \"Строги\", \"Шумни\" и \"Летящи\". \r\n1907 г. \r\nВ периода 19 – 21 октомври в София се провежда първият конгрес на Младолибералната партия, който приема устав и програма. \r\nМладолиберална партия (тончевисти) е политическа формация, която се обособява през 1904 г. след отцепването на Д. Тончев и група негови сподвижници от Либералната партия на д-р В. Радославов. Печатния й орган е в. \"Свободно слово\" (1904-1912 г.). Поради обстоятелството, че програмата й не се отличава съществено от програмните разбирания на радославистите, Младолибералната партия не успява да се изгради като значителна политическа сила в страната. Взема участие в коалиционния кабинет на д-р В. Радославов (1913-1918 г.) и по този начин е отговорна за въвличането на България в Първата световна война 1914-1918 г. и последвалата след нея втора национална катастрофа. През 1920 г. се обединява с Националлибералната партия, с което престава да съществува като самостоятелна политическа групировка. \r\n1879 г. \r\nСъстои се откриване на I ОНС на Княжество България. За председател е избран Петко Каравелов. \r\n1877 г. \r\nВ хода на Руско-турската Освободителна война руските и румънските войски затварят обръча около Плевен. \r\nПрез 1877- 1878 г. се води война между Русия и Турция, която довежда  до освобождаването на по-голямата част от българския народ от османско иго и до възстановяването на Българската държава. Тя е  предизвикана от подема на националноосвободителните движения на Балканите (въстанието в Босна и Херцеговина 1875-1878 г., с което започва т. нар. Източна криза, Старозагорското въстание 1875 г., Априлското въстание 1876 г. в България) и широкото обществено движение в тяхна подкрепа. Целта на Русия е да подпомогне революционното движение в стремежа си да засили своето влияние на Балканите и да премахне някои неблагоприятни за нея последици от Кримската война (1853-1856 г.). \r\n1867 г. \r\nВ Букурещ излиза първият брой на в. \"Народност\". Негови редактори са Иван Богоров, Иван Грудов и Иван Касабов. Вестникът се възприема като трибуна на т.нар. \"млади\" сред българската емиграция във Влашко. Последният брой е издаден на 6 юли 1869 г. На тази дата са родени: \r\n1883 г. \r\nРоден е Пенчо Иванов Златев - български офицер, генерал-лейтенант. Участник е в Балканската и Първата световна война. Той е един от създателите и ръководителите на нелегалния Военен съюз. До 1934 г. е инспектор на кавалерията. От 19 май1934 г. до 22 януари 1935 г. е министър на войната в кабинета на К. Георгиев. От 22 януари 1935 до 21 април 1935 г. е министър-председател. След падането на кабинета се оттегля от политическия живот. Умира на 24 август 1948 г. в София. \r\n1858 г. \r\nРоден е Димитър Николов Петков -  български общественик, държавник и журналист. Участва в Руско-турската война. През 1881 г. води борба срещу пълномощията на княз Александър Батенберг, заради което е осъден на доживотен затвор. Пуснат е на свобода след няколко месеца, започва да издава в. \"Свирка\". Избран е за депутат през 1884 г., един от лидерите на Народнолибералната партия. Председател е на VI обикновено НС (1892-1893 г.), на IV ВНС (1893 г.) и на VII обикновено НС (1893 г.). Министър е на вътрешните работи в кабинета на Р. Петров (1903 г.), министър-председател (1906-1907 г.). Кмет е на София (1887-1893 г.). Редактира в.\"Независимост\", \"Независима България\", \"Свобода\", \"Нов век\". Убит е на 26 февруари 1907 г., в София. На тази дата умират: \r\n2007 г. \r\nНа 83-годишна възраст умира Вили Цанков – български театрален и кино-режисьор. \r\n2002 г. \r\nУмира Петър Корнажев, български политик и юрист на 72-годишна възраст. \r\n1980 г. \r\nУмира Вълко Вельов Червенков – български общественик, политик и държавник, функционер на БКП, министър-председател на България (1950-1956 г.) и генерален секретар на БКП (1950-1954 г.). \r\nРоден е на 6 септември 1900 г. в Златица. Член е на БКП от 1919 г. Участва в организацията на терористичните действия на КП (1923-1925 г.) и в атентата в църквата “Св. Неделя” (1925 г.), за което е осъден задочно на смърт. През 1925 г. заминава нелегално в Москва. Като емигрант работи в апарата на Коминтерна (1938-1941 г.). Член е на задграничното бюро на ЦК на БКП (от 1941 г.), ръководител и главен редактор е на нелегалната радиостанция “Христо Ботев” (юли 1941 г. – септември 1944 г.). След Деветосептемврийския преврат (1944 г.), като член на т. нар. Отечественофронтовско правителство, прокарва комунистическа политика за борба срещу демокрацията и участва в установяването на тоталитаризма в България. С негово участие в България е въведен режим на терор, насилие и потъпкване на правата на човека. На 9 декември 1961 г. е освободен от всички държавни длъжности, през ноември 1962 г. VIII конгрес на БКП го изключва от БКП. Възстановен е през 1969 г. \r\n1971 г. \r\nУмира Йосиф Цанков - български композитор и пианист. Роден е на 7 ноември 1911 г. в Русе. Учи пиано при Н. Георгиева-Агура и Теофана Калчева. Завършва юридическо образование в СУ “Св. Климент Охридски” (1939 г.). Първата си песен - “Ела с мен в Хавай” написва през 1930 г., а през 1936 г. създава квартет “Цанков”. От 1937 г. до 1941 г. е композитор на театър “Одеон” в София. За “Одеон” композира оперите: “Мая” (1935 г.), “Продадена любов” (1937 г.), “Жуана” (1939 г.), “Дръж се, Жужи” (1941 г.), “Златната вдовица” (не е поставяна). Едновременно с ангажиментите си към театъра ръководи фабриката за грамофонни плочи “Лондон рекърдс” (1937-1940 г.). През 1951 г. е назначен за отговорен редактор в музикална редакция на “Радиопром” (по-късно “Балкантон”). Член е на Съюза на българските композитори от 1948 г. Сред най-известните му песни до 50-те год. са “Керванът”, “Продадена любов”, “Облаци бездомни”, “Спи, моя малка синьорина . През 60-те години създава “Старите песни”, “Събота вечер”, “Гълъби над София”, “Твоята китара”, “Когато луната изплува” и др. На негово име е учредена награда на СБК, която се връчва на фестивала “Златният Орфей”. \r\n1929 г. \r\nУмира Васил Христов Радославов - политически и държавен деец, действащ член на БАН. Роден е на 15 юли 1854 г. в Ловеч. Завършва право в Хайделберг, Германия, защитава и докторат. След като се завръща  в България, става един от лидерите на Либералната партия. Участва неколкократно в управлението на държавата като министър на правосъдието (29 юни 1884 г. – 15 юли 1886 г., 9 – 12 август. 1886 г.), министър на вътрешните работи (12 август 1886 г. – 28 юни 1887 г.). По време на Регентството е министър-председател (16 август 1886 г. – 28 юни 1887 г.). При управлението на Стефан Стамболов (1887 г. – 1894 г.) оглавява т. нар. легална опозиция. Включен е в състава на коалиционното правителство на К. Стоилов като министър на правосъдието (19 май – 17 септември 1894 г.) и министър на народното просвещение (17 септември – 9 декември 1894 г.). По-късно минава в опозиция на управляващата Народна партия (1894 г. – 1899 г.). Радославов е министър на вътрешните работи от 18 януари 1899 г. до 27 ноември 1900 г. Определя до голяма степен политиката на правителството, поради което управлението през 1899 г. – 1901 г. е известно като Радославов режим. През лятото на 1903 г. Радославов е обвинен в измяна на родината и княза, в използване на властта за лично облагодетелстване и е осъден от Държавен съд на осем месеца затвор и отнемане завинаги на гражданските и политическите права. Няколко месеца по-късно е амнистиран. Отново е министър-председател в един от най-тежките периоди за България (4 юли 1913 г.–21 юни 1918 г.). Едновременно с това до 21 септември 1915 г. е министър на вътрешните работи и народното здраве, а след това и министър на външните работи и изповеданията. След подписването на Солунското примирие 1918 г. емигрира в Германия. Осъден е задочно от Държавен съд като един от главните виновници за втората национална катастрофа. За изготвянето на историческата справка на Агенция „Фокус” са използвани следните източници: \r\nЕнциклопедия „България” - Издателство на БАН, 1982 г.; \r\nЕнциклопедия „Британика” (2004 г.); \r\nБольшая Советская Энциклопедия (1970 г.); \r\nФамилна енциклопедия „Larousse”; \r\nИстория на Българите - Късно средновековие и Възраждане - Издателство „Знание” ЕООД, Книгоиздателска къща „Труд”, 2004 г.; \r\nИстория на Българите - От древността до края на XVI век - Издателство „Знание” ЕООД, Книгоиздателска къща „Труд”, 2003 г.; \r\nИстория на Българите - Българската дипломация от древността до наши дни - Издателство “Знание” ЕООД, Книгоиздателска къща „Труд”, 2003 г.;  \r\nИстория на България по дати - Книгоиздателска къща „Труд”, 2003 г.; \r\nБългарски традиционен календар - БАН, Издателство Вион, 2002 г.; \r\nИстория на Балканите XIV - XX век - Издателска къща „Хермес”, 2002 г.; \r\nБългарска военна история - БАН, 1989 г.; \r\nИстория на войните в дати - Издателска къща „Емас”, 2001 г.; \r\nИстория на Русия - Книгоиздателска къща „Труд”, 2002 г.; \r\nИстория на Османската империя - Издателство „Рива”, 1999 г.; \r\nБългарска енциклопедия, БАН, Книгоиздателска къща “Труд”, 2003 г.; \r\nИсторически бюлетин – на „The New York Times”; \r\nИсторически бюлетин – на „The History Channel”; \r\nИсторически бюлетин – на „World of Quotes”; \r\nИсторически архив на Агенция „Фокус” - отдел „Архив и бази данни” и други.", "date": "2018.10.21", "title": "Денят 21 октомври в българската история"}
{"url": "http://www.focus-news.net/news/2018/10/21/2580863/silistra-na-vtori-tur-shte-bade-izbran-kmet-na-kmetstvo-suhodol-obshtina-glavinitsa.html", "text": "На втори тур ще бъде избран кмет на кметство Суходол, община Главиница. Броят на избирателите с право на глас в Суходол е 640 души. На първи тур Абедин Нури Рушид, издигнат от ПП ГЕРБ получи 191 действителни гласове, а неговият опонент Недрет Юсеин Алил от ДПС – 189 действителни гласове. Изборите в кметството се налагат заради смъртта на предишния кмет Хамид Незир Рушид.", "date": "2018.10.21", "title": "Силистра: На втори тур ще бъде избран кмет на кметство Суходол, община Главиница"}
{"url": "http://www.focus-news.net/news/2018/10/21/2580866/premierat-boyko-borisov-e-na-ofitsialno-poseshtenie-v-obedinenite-arabski-emirstva.html", "text": "Премиерът Бойко Борисов е на официално посещение в Обединените арабски емирства (ОАЕ). Това съобщиха от  правителствената информационна служба .  \r\nНастоящото посещение на министър-председателя Бойко Борисов в Обединените арабски емирства е първа визита на това равнище в историята на двустранните отношения. То се явява продължение на усилията за по-нататъшно активизиране на двустранното сътрудничество, след като в началото на тази година България и ОАЕ откриха свои посолства в Абу Даби и София. \r\nВ делегацията, ръководена от премиера Борисов, са вицепремиерът и министър на външните работи Екатерина Захариева и министърът на финансите Владислав Горанов. \r\nВ рамките на визитата си премиерът Борисов ще се срещне с престолонаследника на Абу Даби и заместник-върховен главнокомандващ въоръжените сили на ОАЕ шейх Мохамед бин Зайед Ал Нахаян, както и с вицепрезидента и министър-председател на ОАЕ шейх Мохаммед бин Рашед Ал-Мактум. По време на разговорите ще бъде обсъдено развитието на политическия диалог между двете държави и засилване на ефективното взаимодействие в стратегически важни области като икономиката и инвестициите, отбраната и сигурността, борбата с тероризма, иновациите и технологиите.", "date": "2018.10.21", "title": "Премиерът Бойко Борисов е на официално посещение в Обединените арабски емирства"}
{"url": "http://www.focus-news.net/news/2018/10/21/2580872/burgas-lyubimi-animatsionni-geroi-e-temata-na-initsiativata-art-i-fakti-tazi-sedmitsa.html", "text": "Тазседмичното издание на инициативата „Арт-И-Факти“ ще запознае децата с една различна рисувателна техника и жанр. Това съобщиха от пресцентъра на  Община Бургас . От 11.00 до 13.00 часа на най-малките посетители на туристически комплекс „Акве Калиде“ ще бъде показано как се изработват движещи се анимационни герои. Децата ще сътворят любим анимационен герой чрез техника стъклопис.  \r\n„Арт-И-Факти“ се организира на открито в туристически комплекс „Акве Калиде“. Арт ателиетата включват детски творчески занимания, заедно с опознаване на историята. Таксата от 3 лева за едно и 4 лева за две занимания, е с включено посещение на музея и 3D мапинг.", "date": "2018.10.21", "title": "Бургас: Любими анимационни герои е темата на инициативата „Арт-И-Факти“ тази седмица"}
{"url": "http://www.focus-news.net/news/2018/10/21/2580874/blagoevgrad-trafikat-na-granichnite-punktove-kulata-i-ilinden-se-izvarshva-bez-zabavyaniya.html", "text": "Трафикът на граничните пунктове „Кулата“ и „Илинден“ се извършва без забавяния. Това съобщиха за  Радио „Фокус“ – Пирин  от Главна дирекция „Гранична полиция“. На българо-македонската граница, трафикът е нормално натоварен. \r\nДенис НИКИФОРОВ", "date": "2018.10.21", "title": "Благоевград: Трафикът на граничните пунктове „Кулата“ и „Илинден“ се извършва без забавяния"}
{"url": "http://www.focus-news.net/news/2018/10/21/2580876/pohod-divoto-zove-shte-se-provede-kray-asenovgrad.html", "text": "Поход „Дивото зове” ще се проведе по дефилето на река Голяма Сушица в Родопите. Това съобщи за  Радио „Фокус“ – Пловдив  Благовест Динков от сдружение „Устремени“ в Асеновград, което е един от организаторите на събитието, съвместно с групите „Станимашка фотографчийница” и „Станимака наследство”. Сборният пункт за участниците в похода е жп гарата в Асеновград, като тръгването ще е от 09.00 часа. По програма се предвижда пристигане в село Долнослав в 10.00 часа, където ще бъде посетен защитения природен обект „Вековни чинари“. Организаторите са приготвили кратка информация за чинарите, църквата, параклиса и аязмото в близост. „В 10.30 часа е предвидено тръгване към водопад „Лястовичи вир“. По пътя участниците в похода ще се насладят на панорамни гледки към връх Драганица, връх Драгойна, стартовата площадка за планери, към селата Добростан, Горнослав, Тополово и Долнослав. Там се предвижда кратка информация за района, за частта от пътя, свързващ Виа Милитарис и Виа Егнатия, и местността, където е открито Горнославското златно съкровище. В 11.00 часа е предвидено тръгване по пътеката към водопада, като за целта трябва да се слезе в талвега на река Голяма Сушица. Идеята е да се достигне до тайнствени места в каньона на реката, които много малко хора са ги виждали. Ако имаме късмет ще видим „Орфеево цвете“, надяваме се да открием и единия изворен ръкав на реката. Около 13.00 часа е предвидено връщане обратно към „Лястовичи вир“, обяд, раздумка, правене на снимки, къмпингуване край естествените водни вани  и почивка. Около 16.00-17.00 часа е предвидено връщане обратно“, обясни Благовест Динков. Той препоръча на всички желаещи да се включат в похода да бъдат с добра екипировка, да се снабдят с достатъчно вода и храна, също фотоапаратура, заредени телефони и настроение. „Походът „Дивото зове” не е свързан със заплащане на такса за участие. Маршрутът е достъпен за деца над 7 години“, допълни Благовест Динков от сдружение „Устремени“. \r\nТони МИХАЙЛОВ", "date": "2018.10.21", "title": "Поход „Дивото зове” ще се проведе край Асеновград"}
{"url": "http://www.focus-news.net/news/2018/10/21/2580867/smolyan-za-praznika-na-grada-arhimandrit-visarion-shte-sluzhi-v-katedralniya-hram-i-na-vrah-srednogorets.html", "text": "Негово Високопреподобие архимандрит Висарион, архиерейски наместник на Смолянска духовна околия, ще oглави светата божествена Литургия по повод Празника на община Смолян. Това съобщиха от  Архиерейско наместничество – Смолян . Богослужението часа ще бъде отслужено от 9.00 в храм „Св. Висарион Смоленски“ заедно със свещеници от храма. Също в неделя, от 16.00 часа, на връх Средногорец, архимандрит Висарион ще отслужи панихида за загиналите в боевете за освобождението на Родопите през 1912 г.", "date": "2018.10.21", "title": "Смолян: За празника на града архимандрит Висарион ще служи в катедралния храм и на връх Средногорец"}
{"url": "http://www.focus-news.net/news/2018/10/21/2580875/api-ot-vtornik-zapochva-remont-na-patya-prez-vladaya-trafikat-shte-se-nasochva-po-am-lyulin-i-v-pikovite-chasove-shte-ima-reversivno-dvizhenie.html", "text": "От вторник - 23 октомври, започва ремонт на път I-1 София - Перник, през Владая. Трафикът ще се насочва по АМ „Люлин“ и по първокласния път ще преминават единствено автомобилите на масовия градски транспорт. Целта е до началото на ноември да завърши ремонтът на близо 1,5 км (в участъка от км 278+566.60 до км 279+170 и от км 281+100 до км 282+000). Това съобщиха от пресцентъра на  Агенция „Пътна инфраструктура“ .  \r\nЗа улеснение на трафика по автомагистрала „Люлин“ от 23 октомври в пиковите часове ще има реверсивно движение в участъка от км 9+400 до км 10+560. Това е отсечката в района на свлачището при 9-ти километър. От 7 ч. до 13 ч., когато трафикът от Перник към София е по-интензивен, ще има една лента в посока Перник и две ленти за София. От 13 ч. до 7 ч. сутринта на следващия ден съответно ще има две ленти за Перник и една за София. Скоростта на движение в този участък от автомагистралата ще е ограничена до 50 км/час.  \r\nДвижението по АМ „Люлин“ не може да бъде пуснато по-рано, каквито бяха първоначалните планове на 22 октомври, тъй като продължава монтажът на анкери и мрежи на свлачището при 9-ти километър. Очаква се предвидените аварийно-възстановителни дейности да завършат до 26 октомври. \r\nАгенция „Пътна инфраструктура“ се извинява на шофьорите за причиненото неудобство, но извършваните ремонтни дейности са необходими за безопасността на движението при предстоящата зима.", "date": "2018.10.21", "title": "АПИ: От вторник започва ремонт на пътя през Владая, трафикът ще се насочва по АМ „Люлин“ и в пиковите часове ще има реверсивно движение"}
{"url": "http://www.focus-news.net/news/2018/10/21/2580877/politika-sarbiya-prishtina-lobira-za-kosovskoto-chlenstvo-v-interpol-s-12-miliona-evro.html", "text": "Правителството в Прищина отпусна 1,2 млн. евро за лобиране в полза на косовското членство в Интерпол, съобщава електронното издание на белградския ежедневник  „Политика“  с уточнението, че съответното решение е взето на редовно заседание на кабинета.  \r\nПредседателят на парламентарната група на опозиционната „Демократична лига на Косово“ Авдула Хоти, поиска отговор на въпроса откъде ще бъдат генерирани въпросните средства.  \r\n„Сега правителството отпуска 1,2 млн. евро за лобиране за членство в Интерпол, сякаш това е частна дейност. Правителствата на държавите-членки на Интерпол са тези, които гласуват за приемането на нова държава-членка в тази организация. И така, кой ще плати тези средства?\", гласи съобщението на Хоти, публикувано в социалната мрежа „Туитър“.  \r\nТежката дипломатическа борба за предотвратяване на приемането на Косово в Интерпол бе най-важната дейност на най-високо ниво в Министерството на вътрешните работи в Белград през последната седмица. Водещи сръбски политици от ведомството проведоха серия от срещи с посланици на страни от цял свят, за да се предотврати евентуалното решение на международната полицейска организация за прием на най-младата държава на Балканите в структурите й. Тереза Герова", "date": "2018.10.21", "title": "„Политика“ (Сърбия): Прищина лобира за косовското членство в Интерпол с 1,2 милиона евро"}
{"url": "http://www.focus-news.net/news/2018/10/21/2580881/smolyan-povishena-e-opasnostta-ot-padashti-kamani-po-vsichki-patishta-v-oblastta.html", "text": "Мокри са пътищата в област Смолян заради валежите от дъжд през вчерашния ден, съобщи за  Радио „Фокус“ – Смолян  дежурният в Областно пътно управление – Смолян. Времето е облачно, без валежи, а температурите са положителни. През нощта не са получавани сигнали за инциденти по пътищата в областта. \r\nДвижението по пътя Смолян – Мадан, при срутището на разклона за село Тикале се регулира със светофарна уредба и скоростта е ограничена до 20 км/ч. Трафикът се осъществява в дясната пътна лента. Заради пресечения релеф на областта е повишена опасността от падащи камъни и свличане на земни маси по всички пътища в област Смолян, затова водачите трябва да шофират с повишено внимание и съобразена скорост. \r\nПропаднали пътни банкети и пътни платна затрудняват движението по направленията Хвойна – Чепеларе – местност Рожен, Широка лъка – Девин, Рудозем – Бяла река, Рудозем – Смилян. Движението по път ІІІ-866 Девин – Михалково, в отсечката от новопостроения път при строителството на язовир „Цанков камък“ собственост на НЕК, която не се поддържа от ОПУ-Смолян се осъществява с повишено внимание, съобразно създадената организация на движение, поради опасност от паднали камъни и свлечени земни маси върху платното за движение. \r\nВ Смолян пътните настилки са мокри. Автомобилният трафик в сутрешните часове на неделната утрин не у натоварен. Малко по-интензивно е движението по бул. „България“ и по входно-изходните артерии на града. \r\nНели ГЕРГЬОВСКА", "date": "2018.10.21", "title": "Смолян: Повишена е опасността от падащи камъни по всички пътища в областта"}
{"url": "http://www.focus-news.net/news/2018/10/21/2580879/plovdiv-povishena-e-opasnostta-ot-padashti-kamani-po-patishtata-bachkovo-narechenski-bani-krichim-devin-i-yugovo-laki.html", "text": "Движението на територията на Пловдивска област се осъществява нормално и без затруднения към този час. Това съобщиха за  Радио „Фокус“ – Пловдив  от Областното пътно управление. По-интензивен е трафикът по участъка на АМ „Тракия“ в областта. Временно движението при км 112 на магистралата, в района на село Цалапица, се извършва в аварийната лента, поради ремонтни дейности на съоръжение. Затворени за движение са активната и изпреварващата лента. Срокът на ремонтните дейности е до 8 ноември. До 31 октомври движението по пътя Югово-Лъки ще се осъществява в едната лента, поради пропадане на част от пътното платно. Преминаването в проблемния участък се регулира с пътни знаци. До 2 ноември движението по пътя Пловдив-Асеновград, от изхода на града до Асеновград, ще се извършва двупосочно в едното платно, поради ремонтни дейности в участъка. Повишена опасност от образуването на свлачища и срутища има по пътищата Бачково-Нареченски бани, Юговско ханче-Югово-Лъки и Кричим-Девин. Водачите трябва да бъдат особено бдителни, преминавайки по посочените пътни участъци, предупреждават от Областното пътно управление. \r\nДвижението на територията на град Пловдив се извършва с нормална интензивност. Пътните настилки са предимно сухи и нормално проходими. Затворено за движение е западното платно на бул. „Цар Борис III Обединител”, в участъка от ул. „Патриарх Евтимий“ до ул. „Света Петка“, заради строително-монтажни дейности. Движението се извършва двупосочно в източното платно. Временната организация на движение ще бъде валидна до края на ноември. Маршрутите на автобусни линии №9 и 93 от основния вътрешноградски транспорт са променени. Временно движението по бул. „България“ в Пловдив се осъществява двупосочно в северното платно на пътната артерия, поради строително-монтажни дейности в южното платно. \r\nТони МИХАЙЛОВ", "date": "2018.10.21", "title": "Пловдив: Повишена е опасността от падащи камъни по пътищата Бачково-Нареченски бани, Кричим-Девин и Югово-Лъки"}
{"url": "http://www.focus-news.net/news/2018/10/21/2580878/blagoevgrad-povishena-e-opasnostta-ot-padashti-kamani-ima-v-kresnenskoto-defile-i-v-rayona-na-predel.html", "text": "Повишена опасност от падащи камъни има в Кресненското дефиле и  в района на Предел. Това съобщиха за  Радио „Фокус“ – Пирин  от Областно пътно управление – Благоевград. През изминалата нощ обстановката по пътищата е била спокойна и няма регистрирани тежки пътни инциденти. Не е имало сигнали и за паднали камъни, които да са затруднявали трафика по републиканската пътна мрежа. Пътните настилки са сухи. На някои места тази сутрин видимостта може да бъде намалена. В региона не се извършват ремонтни дейности, поради което няма въведени ограничения за движението. От Областно пътно управление-Благоевград отправят апел към водачите на моторни превозни средства шофьорите да се движат със съобразена скорост, да карат внимателно и да спазват правилата за движение. \r\nДенис НИКИФОРОВ", "date": "2018.10.21", "title": "Благоевград: Повишена е опасността от падащи камъни има в Кресненското дефиле и в района на Предел"}
{"url": "http://www.focus-news.net/news/2018/10/21/2580873/ria-novosti-izrael-otvarya-granitsata-s-ivitsata-gaza-sled-otslabvane-na-naprezhenieto.html", "text": "Израелските власти разрешиха възобновяването на работата на контролно-пропускателни пунктове с Ивицата Газа, които останаха затворени за четири дни в отговор на ракетен обстрел от палестинска страна, предава  РИА Новости . \r\nПо данни на Министерството на отбраната на Израел КПП „Ереза“ и „Карем Шалом“ вече работят в нормален режим за преминаване на хора и превозни средства, след като напрежението по границата отслабна.  \r\nПо-рано тази седмица министърът на отбраната на Израел Авигдор Либерман разпореди затваряне на контролно-пропускателни пунктове с Ивицата Газа след ракетна атака от палестинска страна, която доведе до ответни удари. Либерман издаде заповед за затваряне на „Керем Шалом“ и „Ереза“, както и ограничаване на зоната, в която е разрешен риболовът, до три мили (около пет километра).  Тереза Герова", "date": "2018.10.21", "title": "РИА Новости: Израел отваря границата с Ивицата Газа след отслабване на напрежението"}
{"url": "http://www.focus-news.net/news/2018/10/21/2580882/gd-granichna-politsiya-normalno-se-osashtestvyava-preminavaneto-prez-granichnite-punktove-makaza-zlatograd-i-kapitan-petko-voyvoda.html", "text": "С нормална интензивност се осъществява преминаването през контролно-пропусквателните пунктове на границата с Гърция „Маказа“, „Златоград“ и „Капитан Петко войвода“, съобщиха за  Радио „Фокус“ – Смолян  от Главна дирекция (ГД) „Гранична полиция“. Без проблеми се преминава и през останалите пунктове на българо-гръцката граница. \r\nНели ГЕРГЬОВСКА", "date": "2018.10.21", "title": "ГД „Гранична полиция“: Нормално се осъществява преминаването през граничните пунктове „Маказа“, „Златоград“ и „Капитан Петко войвода“"}
{"url": "http://www.focus-news.net/news/2018/10/21/2580883/tass-v-polsha-glasuvat-na-mestni-izbori.html", "text": "Гражданите на Полша гласуват на местни избори, предава  TACC . Повече от 25 хил. избирателни участъци отвориха врати в 7:00 часа местно време (8:00 часа българско време). Изборният ден ще продължи до 21:00 часа местно време, след което ще бъдат публикувани данните от екзитполовете. Предварителните резултати от Държавната избирателна комисия ще бъдат представени в понеделник. \r\nПраво на глас имат повече от 30 млн. поляци, които ще изберат 47 хил. представители в местните съвети – градски, селски и войводски, а също и 2,5 хил. членове на районните администрации, бургмистъре и кметове. \r\nВ районите, в които не бъдат излъчени категорични победители, на 4 ноември ще се проведе втори тур на изборите.  Тереза Герова", "date": "2018.10.21", "title": "ТАСС: В Полша гласуват на местни избори"}
{"url": "http://www.focus-news.net/news/2018/10/21/2580880/pazardzhik-po-patya-ot-selo-dyulevo-do-razklona-za-strelcha-dvizhenieto-se-izvarshva-v-edna-lenta-poradi-propadane-na-chast-ot-dyasnoto-platno.html", "text": "Спокойно е движението по главните пътища в област Пазарджик, съобщи за  Радио „Фокус“ – Пазарджик  дежурният в Областно пътно управление – Пазарджик. Движението по пътя от село Дюлево до разклона за Стрелча се извършва в една лента в района на 35 км поради срутище и пропадане на част от дясното платно. Движението в участъка се извършва в лявото платно и е регулирано с пътни знаци. Въведено е и ограничение на моста в село Бошуля, който е част от републиканската пътна мрежа. Там е забранено движението на товарни автомобили с тегло над 10 тона. Определеният обходен маршрут е през село Звъничево – Септемврийски ханчета – град Септември – село Бошуля. В Родопската част на областта има опасност от падащи камъни. Тя е най-голяма по направленията Пещера – Батак – Широка поляна, Варвара – Гара Костандово и Белово – Юндола. \r\nОграничено е движението по автомагистрала „Тракия“ в района на 89 км в посока София поради ремонт на моста над река Елшишка. Движението се осъществява двупосочно в платното посока Бургас. Срокът за изпълнение на ремонтните дейности е удължен  до 26 ноември 2018 г. Патрул на „Пътна полиция“ е разположен на изхода на Пазарджик към автомагистралата. \r\nРадослава МУРДЖЕВА", "date": "2018.10.21", "title": "Пазарджик: По пътя от село Дюлево до разклона за Стрелча движението се извършва в една лента поради пропадане на част от дясното платно"}
{"url": "http://www.focus-news.net/news/2018/10/21/2580871/silistra-normalno-e-zapochnal-izborniyat-den-v-suhodol-obshtina-glavinitsa.html", "text": "Нормално е започнал изборният ден в Суходол. Това съобщиха за  Агенция „Фокус“  от ОИК-Главиница. Изборният ден за кмет на кметство Суходол започна в 7.00 часа и към момента няма жалби и сигнали за нарушения. Очаква се около 9.00 часа да бъде дадена информация за избирателната активност в населеното място. 638 души са имащите право на глас.  Агенция „Фокус“ припомня:  На втори тур се избира кмет на кметство Суходол. На първи тур Абедин Нури Рушид, издигнат от ПП ГЕРБ получи 191 действителни гласове, а неговият опонент Недрет Юсеин Алил от ДПС – 189 действителни гласове. Изборите в кметството се налагат заради смъртта на предишния кмет Хамид Незир Рушид.", "date": "2018.10.21", "title": "Силистра: Нормално е започнал изборният ден в Суходол, община Главиница"}
{"url": "http://www.focus-news.net/news/2018/10/21/2580888/ekipi-na-pss-sa-proveli-dve-spasitelni-aktsii-na-izgubeni-turisti-v-rayona-na-lozenskata-planina-i-na-rilskiya-manastir.html", "text": "Екипи на ПСС са провели две спасителни акции на изгубени туристи в района на Лозенската планина и на Рилския манастир през вчерашния ден. Това съобщиха за  Агенция „Фокус“  от Планинската спасителна служба (ПСС) при БЧК. И двете акции са приключили успешно малко след полунощ. Четирима български туристи са се изгубили в района на Лозенската планина, а край Рилския манастир – двама израелски граждани. Всички са намерени в добро състояние.", "date": "2018.10.21", "title": "Екипи на ПСС са провели две спасителни акции на изгубени туристи в района на Лозенската планина и на Рилския манастир"}
{"url": "http://www.focus-news.net/news/2018/10/21/2580890/veliko-tarnovo-mokri-sa-patnite-nastilki-v-grada-dobri-sa-usloviyata-za-patuvane-na-teritoriyata-na-tsyalata-oblast.html", "text": "Мокри са пътните настилки във Велико Търново, предаде репортер на  Радио „Фокус” – Велико Търново . Времето e облачно. Температурата на въздуха е 10 градуса. С нормална интензивност за почивен ден се осъществява движението по основните улици и булеварди в града. По-натоварен е трафикът по бул. „България“, ул. „Никола Габровски“ и ул. „Васил Левски“, която е отворена за двупосочно движение, както и на пътен възел „Качица“ и ул. „Магистрална“, част от главен път София – Варна.  Всички светофарни уредби в града работят нормално. Добри са условията за пътуване на територията на цялата област. Отворен за движение на всички превозни средства е Проходът на Републиката. Не се допуска преминаване на товарни автомобили над 10 тона през прохода Твърдица – Елена. Движението от км 47 до км 48 се осъществява в една лента поради пропадане на пътното платно и наличие на свлачище. \r\nНадежда КРЪСТЕВА", "date": "2018.10.21", "title": "Велико Търново: Мокри са пътните настилки в града, добри са условията за пътуване на територията на цялата област"}
{"url": "http://www.focus-news.net/news/2018/10/21/2580885/kyustendil-s-povisheno-vnimanie-tryabva-da-se-izvarshva-dvizhenieto-po-patya-mezhdu-selata-vrattsa-i-zhilentsi-poradi-profilirane-na-banketi.html", "text": "С повишено внимание трябва да се извършва движението по първокласен път 6 от км 13+000 до км 17+000, в участъка между селата Вратца и Жиленци, поради профилиране на банкети. Това съобщиха за  Радио „Фокус“ – Пирин  от Областно пътно управление – Кюстендил. Движението по третокласен път 6222 село Смоличано – село Пелатиково от км 10+000 до км 14+000 е ограничено и сигнализирано с пътни знаци за товарни автомобили над 3.5 тона поради пропадане на част от пътното тяло при км 10+650, км 11+720, км 12+830 и км 13+360. Въведен е обходен маршрут:  Згурово – Неделкова Гращица – Невестино – Друмохар – Ваксево, и обратно. От Областно пътно управление – Кюстендил отправят апел към водачите на моторни превозни средства шофьорите да се движат със съобразена скорост и да спазват правилата за движение. \r\nДенис НИКИФОРОВ", "date": "2018.10.21", "title": "Кюстендил: С повишено внимание трябва да се извършва движението по пътя между селата Вратца и Жиленци, поради профилиране на банкети"}
{"url": "http://www.focus-news.net/news/2018/10/21/2580886/pss-dobri-sa-usloviyata-za-turizam-v-planinite-do-obyad-sledobed-se-ochakva-vloshavane-na-vremeto.html", "text": "Добри са условията за туризъм в планините до обяд, следобед се очаква влошаване на времето. Това съобщиха за  Агенция „Фокус“  от Планинската спасителна служба (ПСС) при БЧК. Очакват се превалявания и понижение на температурите. По най-високите части може да завали и сняг. Има малка снежна покривка в района на връх Мусала до височина 2500 метра. Температурите по хижите тази сутрин бяха около плюс 5-6 градуса, а по най-високите са около нулата и под нулата. Очаква се да работят лифтовите съоръжения на Витоша, както и седелковият лифт на Добринище. На останалите места не работят.  \r\nИнформация за обстановката в планините може да намерите на  . \r\nТелефоните на ПСС са: 02/ 9632000 и 088 1470", "date": "2018.10.21", "title": "ПСС: Добри са условията за туризъм в планините до обяд, следобед се очаква влошаване на времето"}
{"url": "http://www.focus-news.net/news/2018/10/21/2580889/iliana-benovska-otnovo-shte-pita-koy-i-na-kakvo-osnovanie-iska-i-mozhe-li-da-upravlyava-balgariya.html", "text": "Илиана Беновска отново ще пита: „Кой и на какво основание иска и може ли да управлява България?” в авторското си предаване „Беновска пита“ под надслов „Политиката, глупако!” по „Канал 3” от 17.00 часа днес. Това съобщиха от  екипа на предаването .  \r\nВ днешното издание на предаването на следните въпроси ще отговарят:  „Властта и ГЕРБ?“ \r\n- Лиляна Павлова, министър за Българското председателство на Съвета на ЕС 2018; \r\n- Красен Кралев, министър на младежта и спорта;   „Властта и грижата?“ \r\n– Пламен Димитров, КНСБ; „Властта и БСП?“ \r\n– Татяна Буруджиева, анализатор. \r\nПовторението се излъчва по „Канал 3“ и Радио „К2“ от 22.30 часа. E-mail адресът на предаването е: benovskapita@gmail.com.", "date": "2018.10.21", "title": "Илиана Беновска отново ще пита: Кой и на какво основание иска и може ли да управлява България"}
{"url": "http://www.focus-news.net/news/2018/10/21/2580891/burgas-normalno-se-osashtestvyava-dvizhenieto-po-patishtata-v-oblastta.html", "text": "Нормално се осъществява движението по пътищата в област Бургас, съобщи за  Радио „Фокус“-Бургас  дежурният в Областното пътно управление. Пътните настилки са сухи, видимостта е нормална. Не се извършват ремонтни дейности.  \r\nНормален е трафикът в сутрешните часове в областния център. По-натоварено е движението по пътя от и към ж. к. „Меден Рудник“, на кръстовището с кръгово движение „Трапезица“, както и в района на кръстовището между улиците „Спортна“ и „Индустриална“.. \r\nДеница ДИМИТРОВА", "date": "2018.10.21", "title": "Бургас: Нормално се осъществява движението по пътищата в областта"}
{"url": "http://www.focus-news.net/news/2018/10/21/2580894/gabrovo-mokri-sa-patnite-nastilki-v-oblastta.html", "text": "Мокри са пътните настилки на територията на област Габрово. Това казаха за  Радио „Фокус“ – Велико Търново  от Областно пътно управление – Габрово. Времето е облачно. Температурата на въздуха е 10°. Проходът Шипка е отворен за движение. Там остава в сила ограничение за МПС за превоз на товари, с технически допустима максимална маса над 12 тона и ремаркета и полуремаркета, с технически допустима максимална маса над 10 тона. \r\nНа пътя с. Кормянско - с. Малък Вършец, при км 10+080, има стеснен участък при мост над р. Крапец. Сигнализиран е с пътен знак В15 „Забранено влизането на пътни превозни средства с ширина, включително на товара, по-голяма от 3,30 м”. Обходният маршрут е по пътя граница с област Ловеч – Кормянско - Малък Вършец, при км 46+800 - по общинския път до път III-403 в с. Малък Вършец. \r\nОграничено е движението за автомобили над 10 тона по пътя Крамолин – Велико Търново. Забраната е въведена за отсечката от км 22 до км 28. Причината е намален габарит на пътното платно. Срокът за извършване на ремонтните дейности е до 31 август 2018 година. \r\nНа пътя Велико Търново – Дряново – Габрово – Стара Загора, съвпадащ с ул. „Малина“ в град Габрово, движението е ограничено поради извършване на строителни дейности. Отбивен маршрут за квартал Чехлевци е по направлението път III-5004 – път II-44 – път III-4404. Поставена е необходимата сигнализация. Срокът за приключване на дейностите е до 30 септември 2018г. \r\nДвижението по пътя Габрово – Стоманеците се осъществява с повишено внимание поради пропаднал участък на асфалтова настилка. Една от лентите за движение е стеснена, поставена е сигнализация. Срокът на въведената организация е до 31 октомври. Движението в участък от пътя Севлиево – Драгановци се осъществява в една лента поради ремонт на пътни съоръжения и укрепителна стена, до 31 октомври. \r\nНадежда КРЪСТЕВА", "date": "2018.10.21", "title": "Габрово: Мокри са пътните настилки в областта"}
{"url": "http://www.focus-news.net/news/2018/10/21/2580887/fokus-makedoniya-prezidentat-malchi-grazhdanite-go-prizovavat-ivanov-poyavi-se.html", "text": "Държавният глава на Македония Георги Иванов все още не е направил официално изявление с позицията му във връзка с решението на парламента да приеме предложението на правителството на премиера Зоран Заев за стартирането на процес за конституционни промени, отбелязва скопското електронно издание  „Фокус“ . \r\nПоследният пост на официалната страница на македонския президент в социалната мрежа „Туитър“ е отпреди гласуването в Събранието. След вота в парламента симпатизанти на Иванов започнаха да публикуват коментари на официалнаам му страница, в които най-често задаваният въпрос е защо мълчи.  \r\n„Аман, яви се! Унищожи този акт на предателство срещу Македония. Проклинам те, направи нещо“; „Къде си, не забравяй… хайде, извънредно положение и войската да поеме контрол над държавата“, „Браво, президенте, Вие и ВМРО-ДПМНЕ предадохте Македония и македонския народ. Не знам за кой път се случва народът да повярва на грешните хора“ – това са само част от съобщението, които може да бъдат прочетени на страницата на Иванов. \r\nКъм настоящия момент обаче все още няма официална информация относно това дали и кога държавният глава на югозападната ни съседка ще излезе с позиция за актуалните събития в страната. Тереза Герова", "date": "2018.10.21", "title": "„Фокус“ (Македония): Президентът мълчи, гражданите го призовават: Иванов, появи се!"}
{"url": "http://www.focus-news.net/news/2018/10/21/2580884/smolyan-otbelyazvat-se-106-godini-ot-osvobozhdenieto-i-praznika-na-grada.html", "text": "Смолян отбелязва 106 години от Освобождението си и празника на града. В днешния ден е кулминацията на тържествата, посветени на свободата на Родопите. Празничната програма започва в 14.00 часа на площад „България“, Нов център. От 16.00 часа на връх Средногорец архимандрид Висарион ще отслужи панихида за загиналите в боевете на Родопската Шипка и Освобождението на Родопите. От 18.00 часа, отново на Новия център, пред паметника на полк. Владимир Серафимов ще бъдат поднесени венци и цветя, като в събитието ще участва и председателят на Народното събрание Цвета Караянчева. Тя ще присъства и на тържествена заря-проверка, посветена на 106 години от Освобождението на Родопите, която ще започне в 19.30 часа на бул. „България“ в центъра на града.", "date": "2018.10.21", "title": "Смолян: Отбелязват се 106 години от Освобождението и празника на града"}
{"url": "http://www.focus-news.net/news/2018/10/21/2580896/prof-iskra-baeva-istorik-ot-kubinskata-raketna-kriza-mozhe-da-se-izvede-poslanieto-che-i-v-nay-napregnatata-situatsiya-se-namira-miren-izhod.html", "text": "От Кубинската ракетна криза днес може да се изведе посланието, че в най-напрегнатата ситуация може да се намери мирен изход. Това каза историкът проф. Искра Баева в интервю за  Агенция „Фокус“  за напрегнатите дни от втората половина на октомври 1962 г., наречени ракетната, или Кубинската криза. По думите на проф. Баева става дума за епизод от Студената война, която се води с всякакви средства – пропагандни, идеологически, разузнавателни, диверсионни, икономически, а на моменти дори и военни, макар и в периферията. „Тя се води между основните победители във Втората световна война, като залогът е бъдещето на човечеството: дали капитализмът или социализмът ще вземат връх. Конфликтът се възприема обикновено като противопоставяне между Запада в лицето на САЩ и Изтока, представян от СССР“, каза проф. Баева. По думите ѝ до Ракетната или Кубинската криза, както се наричат напрегнатите дни от втората половина на октомври 1962 г., се стига, след като съветският лидер Никита Хрушчов се опитва да се възползва от новата ситуация в Куба, за да наруши баланса на силите. „До момента Съединените щати вече разполагат с военни бази навсякъде по света, включително и близо до границите на СССР – американски ракети има както в Турция, така и в Италия. В отговор Съветският съюз може да разчита само на подводници, които носят ракети, но революцията в Куба предоставя шанс за отговор на американската военна заплаха с разполагане на съветски ракети в „задния двор” на САЩ. На Хрушчов това действие може и да е изглеждало логично, но то е толкова драстична промяна в утвърденото вече съотношение на военните сили, че Кенеди няма как да не реагира бързо и решително“, допълни още историкът.  \r\nДеница КИТАНОВА Пълния текст на интервюто четете по-късно в „Мнение”", "date": "2018.10.21", "title": "Проф. Искра Баева, историк: От Кубинската ракетна криза може да се изведе посланието, че и в най-напрегнатата ситуация се намира мирен изход"}
{"url": "http://www.focus-news.net/news/2018/10/21/2580899/dimitar-margaritov-kzp-komisiyata-za-zashtita-na-potrebitelite-proveryava-targovtsite-na-zimni-gumi-i-farove-za-magla.html", "text": "Всяка година ние разгръщаме кампании за проверки на търговците, които предлагат гуми, фарове за мъгла и други стоки и продукти, свързани със зимното оборудване на автомобила, каза председателят на Комисията за защита на потребителите (КЗП) Димитър Маргаритов по Канал 3. Това съобщиха от пресцентъра на  КЗП . \r\nМаргаритов напомни, че от миналата година зимните гуми вече са задължителни и в България. „Ние винаги сме обръщали внимание на потребителите, наред с това как да се предпазят от възможни рискове в резултат на нелоялно поведение на търговците, но и от гледна точка на безопасността всички да спазват правилата – такива, каквито ги въвежда законът. В случая това важи за подготовката на автомобилите за зимния сезон, за да бъдат те колкото се може по-малко рискови при неблагоприятни метеорологични условия”, обясни той.  \r\nИнспекторите на Комисията за защита на потребителите следят търговците на автомобилни гуми да предоставят навременно пълна и коректна информация по отношение съответствието със стандартите за безопасност, разхода на гориво, нивото на шум, произхода, цената и пр.  \r\n„Нашата грижа е да проверяваме всички онези неща, които би трябвало да гарантират, че на пазара се продават стоки без риск от опасност за здравето и живота на потребителите”, коментира Маргаритов.", "date": "2018.10.21", "title": "Димитър Маргаритов, КЗП: Комисията за защита на потребителите проверява търговците на зимни гуми и фарове за мъгла"}
{"url": "http://www.focus-news.net/news/2018/10/21/2580898/chez-razpredelenie-podobryava-elektrozahranvaneto-v-rayon-pancharevo-i-investira-v-novi-tehnologii-za-upravlenie-na-mrezhata.html", "text": "ЧЕЗ Разпределение България извършва планирана рехабилитация и модернизация на разпределителните мрежи, които доставят електрозахранване на населените места в район „Панчарево“ във връзка с осигуряване на качествено електрозахранване през предстоящия зимен сезон. Това съобщиха от пресцентъра на  ЧЕЗ България . \r\nЗа обезопасяване на съоръженията и защита на живота и здравето на работещите по мрежата служители на ЧЕЗ при изпълнение на дейностите по профилактиката и модернизацията се налагат планирани прекъсвания, които се обявяват по нормативно определения начин, включително и чрез местната община. \r\nМонтират се кабелни сигнализатори за земни и къси съединения с дистанционно предаване на данните за по-бързото локализиране на повредените участъци и съкращаване на времето на прекъсванията на електрозахранването.  \r\nПрофилактиката включва обходи на всички изводи и изпълнение на необходимите технически мероприятия. \r\nИзвършва се заснемане на съоръженията с дрон и термовизионна камера и ултразвуков детектор и се взимат мерки за привеждане на елементи от съоръженията в изрядно състояние.  \r\nПровежда се профилактика на трафопостовете и върхова ревизия на въздушните електропроводи. Изпълнява се рехабилитация на възловата  станция, захранваща село Казичене. \r\nВ населени места от района се монтират дистанционно обслужвани електромери, които ще дадат възможност за постоянен мониторинг на мрежата и на качеството на доставяната електрическа енергия. \r\nВ района няма аварийни прекъсвания, свързани с дейността на ЧЕЗ Разпределение.   \r\nРегистрираните непланирани прекъсвания са  в резултат на изкопни дейности на строителни фирми, които късат кабели на компанията при несъгласувана работа; на предизвикан пожар от трета страна в кабелна шахта, който нанесе сериозни поражения на електроразпределителната мрежа за голям брой клиенти, както и заради аварии в съоръжения чужда собственост, за които ЧЕЗ Разпределение дава необходимите предписания.  \r\nПредвижда се всички планирани дейности по подобряване на мрежата в района да приключат до края на месец ноември.", "date": "2018.10.21", "title": "ЧЕЗ Разпределение подобрява електрозахранването в Район „Панчарево“ и инвестира в нови технологии за управление на мрежата"}
{"url": "http://www.focus-news.net/news/2018/10/21/2580900/sport-barselona-bez-lionel-mesi-za-el-klasiko.html", "text": "Звездата на Барселона Лионел Меси ще пропусне 3 седмици от футболния календар, след като направените му първоначални прегледи показаха фрактура на радиалната кост на дясната ръка, съобщиха от испанския клуб. Меси контузи ръката си в сблъсък с полузащитника на Севиля Франко Васкес при победата на каталунците с 4:2 снощи и беше заменен в 26-ата минута на двубоя.   \r\nСега треньорът Ернесто Валверде ще трябва да прави промени в атаката за важните срещи следващата седмица срещу Интер в Шампионска лига и Реал Мадрид за първенство на 28 октомври от 17:15 часа българско време. \r\nВенцислав ДРАГОМАНОВ", "date": "2018.10.21", "title": "Спорт: Барсeлона без Лионел Меси за Ел Класико"}
{"url": "http://www.focus-news.net/news/2018/10/21/2580897/smolyan-101-vi-alpiyski-polk-otbelyaza-tarzhestveno-svoya-praznik.html", "text": "Елитният 101-ви Алпийски полк отбеляза тържествено своя празник, съобщиха от пресцентъра на  Община Смолян . Командирът на 101-ви Алпийски полк полковник Димитър Кацаров връчи на кмета на Смолян Николай Мелемов почетен знак на полка за личен принос към формирането и развитието на военното формирование по време на тържествено събрание снощи в Родопския драматичен театър, където бе честван професионалният празник на полка. Мелемов благодари за отличието и поздрави военнослужещите. „За мен е привилегия да ви честитя празника не само от мое име, но и от името на цялата смолянска общественост. Вие сте наследник на 21-ви Средногорски полк, извоювал свободата на Родопите в славните боеве при връх Кавгаджик по време на Балканската война от 1912 г. За Смолян и родопчани вашият полк е емблематична военна структура, готова при необходимост да участва в международни мисии, да се притече на помощ в тежък момент, отстоява спокойствието и сигурността. С постоянната си бойна готовност и висока дисциплина с безрезервната си гражданска отговорност и отзивчивост, 101-ви Алпийски полк се радва на всеобщо уважение и заслужена обществена подкрепа. Благодаря ви за отзивчивостта и помощта на която винаги сме разчитали. Пожелавам ви здраве, професионални успехи и лично щастие”, каза в поздравлението си Мелемов. Той връчи Плакет на кмета на полк. Кацаров за празника и с благодарност за доброто сътрудничество. \r\nВ словото си командирът на полка припомни историята на бойните действия на 21-ви Средногорски полк и неговия легендарен пълководец полк. Владимир Серафимов и заповедта, която не изпълнява, за да спаси населението в Родопите. „Дали сме достойни наследници на полк.Серафимов, опитваме се да бъдем такива. Наши военнослужещи с риск за живота си участват в международни мироопазващи мисии, участваме в спасяването на населението при природни бедствия. Нашето формирование е пример за няколко неща – връзката между народ и армия, отличното взаимодействие с всички местни, държавни структури на властта и депутати, което е силна позиция. Най-важното е, че военното ни формирование прерасна в полк, прецедент в новата история на България.Щастлив командир съм, че от едно малко формирование създадохме нещо голямо. Богат съм с моите златни момчета и момичета, те са моят безценен капитал. Щастлив командир съм от голямото наследство, което е създадено преди нас. Лесно е да влезнеш в един дом, който е подреден. Нашето формирование е с много сериозна история и традиции, които ще продължим. Желая ви здраве, благополучие, да помним историята и да съграждаме една България, която е по- добра за децата ни”, каза още в словото си полк. Кацаров. \r\nЗа добра служба и постигнати високи професионални успехи бяха наградени служители от полка. \r\nПреди тържеството архимандрит Висарион отслужи благодарствен молебен за здраве и благоденствие на 101-ви Алпийски полк. \r\nПразничната програма продължи с концерт на Представителния ансамбъл на Въоръжените сили към Националната гвардейска част със специалното участие на Орлин Горанов, Росица Кирилова, Бойка Дангова, Сънни, Таня Дупаринова, Формация „Армейска песен“, Фолклорна формация „Ладена“, Танцов състав „Алгара“ \r\nТържеството уважиха депутатът Дора Янкова, зам.-областният управител Владимир Гърбелов, шефове от службите за сигурност, директори на институции и др. \r\nСъбитието е включено в Програмата за отбелязване 106 години от Освобождението на Родопите и Празника на Смолян.", "date": "2018.10.21", "title": "Смолян: 101-ви Алпийски полк отбеляза тържествено своя празник"}
{"url": "http://www.focus-news.net/news/2018/10/21/2580892/ruskoto-posolstvo-v-skopie-za-rusiya-ima-samo-republika-makedoniya.html", "text": "Руската дипломатическа мисия в югозападната ни съседка реагира на гласуването в македонския парламент за стартиране на процедура за конституционни промени чрез съобщение в социалната мрежа „Туитър“, в което се подчертава, че за Москва има единствено Република Македония, отбелязва скопското електронно издание  МКД . \r\n„Русия призна Република Македония под нейното конституционно име преди повече от 26 г. и няма да промени своята позиция“, пише в съобщение, публикувано на официалния профил в „Туитър“ на руското посолство в Скопие. \r\nПо-рано тази седмица от Министерството на външните работи на Руската федерация разпространиха коментар, в който подчертаха, че САЩ и страните от Европейския съюз се намесват във вътрешните работи на Македония по най-груб начин, налагайки преименуването на страната.  \r\n„След провала на референдума от 30 септември, организиран с надежда да бъде получена цялостна подкрепа от народа за гръцко-македонското „компромисно решение“, Вашингтон и водещите страни от ЕС искат да прокарат въвеждането на продиктувани промени в Конституцията на страната чрез парламента\", отбелязаха във външнополитическото ведомство в Москва.  \r\n„Налице е продължение на грубата намеса на САЩ и ЕС във вътрешните работи на Скопие, нивото на което вече премина всички допустими граници. Тяхната цел – вкарването на Македония в НАТО – трябва да бъде постигната на всяка цена“, бе казано още в разпространения текст.  \r\nОт МВнР на Русия увериха, че ще следят внимателно ситуацията в Македония, където на депутатите, които се противопоставят на преименуването на страната, се „изсипаха обръщения отвъд океана с призив да не пропускат историческия шанс и обещания за различен вид бонуси за правилния избор“.  \r\n„В частност, заместник-държавният секретар на САЩ по въпросите за Европа и Евразия Уес Мичъл в писмо до лидера на македонската опозиция Християн Мицковски без стеснения му диктува как трябва да се държи“, подчертаха от руското външно министерство.  \r\nОтбелязано бе също, че позицията на Москва по македонския въпрос остава непроменена: „Дългосрочното решение на спора между Скопие и Атина трябва да бъде намерено само от страните, без външен натиск и изкуствени срокове и условия, с опора на широка обществена подкрепа, изключително в рамките на законите и Резолюция 845 на Съвета за сигурност на ООН“. Тереза Герова", "date": "2018.10.21", "title": "Руското посолство в Скопие: За Русия има само Република Македония"}
{"url": "http://www.focus-news.net/news/2018/10/21/2580903/sofiya-golyamo-zadrastvane-se-e-obrazuvalo-pri-km-16-na-avtomagistrala-trakiya-v-posoka-plovdiv.html", "text": "Голямо задръстване се е образувало при км 16 на автомагистрала „Тракия“ в посока Пловдив, предаде репортер на  Агенция „Фокус“ .", "date": "2018.10.21", "title": "София: Голямо задръстване се е образувало при км 16 на автомагистрала „Тракия“ в посока Пловдив"}
{"url": "http://www.focus-news.net/news/2018/10/21/2580905/ria-novosti-mvnr-na-rusiya-opredeli-kato-shantazh-reshenieto-na-sasht-da-se-ottegli-ot-drsmd.html", "text": "Русия осъжда новите действия на САЩ, които чрез шантаж се опитват да изтръгнат от Москва отстъпки в областта на стратегическата стабилност. Това заяви пред  РИА Новости  заместник-министърът на външните работи на Руската федерация Сергей Рябков по повод решението на Вашингтон да се оттегли от Договора за ликвидиране на ракетите със среден обсег на действие (ДРСМД). \r\nАгенцията припомня, че по-рано държавният глава на САЩ Доналд Тръмп обвини Русия в нарушаване на договора, подписан през 1987 г.  \r\n„Възприемаме новите американски опити с методите на шантаж да получат отстъпки от Русия в областта на международната сигурност и стратегическа стабилност с тревога и осъждане. Нееднократно бе казано от руска страна, че американците нямат никакви основания за обвинения в нарушаване на този договор“, категоричен бе Рябков.  \r\n„През тези години те така и не успяха да подкрепят тези измислени обвинения с конкретни обяснения“, допълни заместник-министърът на външните работи на Русия. Тереза Герова", "date": "2018.10.21", "title": "РИА Новости: МВнР на Русия определи като „шантаж“ решението на САЩ да се оттегли от ДРСМД"}
{"url": "http://www.focus-news.net/news/2018/10/21/2580902/novo-izyavlenie-ot-vmro-dpmne-nedemokratichnoto-otnoshenie-na-zaev-shte-provokira-oshte-po-golyam-gnyav-sred-naroda-koyto-e-sreshtu-promyanata-na-imeto.html", "text": "Премиерът Зоран Заев и неговите 80 отчаяни не получиха мандат на изборите да променят Конституцията, да заличават името Република Македония и да променят идентичността, се казва в ново изявление от опозиционната ВМРО-ДПМНЕ, предава скопската електронна медия  A1 On . \r\n„Зоран Заев и неговите 80 отчаяни не получиха подкрепа  на референдума да изтриват историята, традицията и културата на Република Македония. СДСМ и Зоран Заев погазиха демокрацията и правосъдието в Република Македония. Поради липсата на смелост да се изправи очи с очи срещу волята на гражданите, която беше ясно изразено на референдума, Заев посегна към изнасилване на институциите, държавата и волята на собствения си народ. С такова агресивно приемане на закони, противоречащи на решението на народа, и принудителното събиране на гласове в законодателния орган под заплахи за политическо преследване, СДСМ Зоран Заев загубиха легитимността да говорят за демократични и европейски ценности\", се казва в изявление на ВМРО-ДПМНЕ. \r\nВ текста се допълва, че това, което й се е случило на Македония, е срам и прецедент, който няма допирни точки с демокрацията и че такъв пример не може да бъде даден в нито една страна от западния демократичен свят. \r\n„Обществеността най-накрая видя на фона на политическото преследване чрез Специализираната прокуратура и обвиненията за събитията от 27 април. Монтираните обвинения срещу депутати  по-късно бяха използвани за изнудване за получаване на квалифицирано мнозинство с цел промяна на конституционното име на Република Македония и прилагане на споразумението от Преспа. СДСМ с насилие и недемократични методи поиска и получи подкрепа от същите депутати, които определяха като най-голямото зло и им. Нарушаването на демокрацията в Македония от правителството само ще поляризира обществото. Недемократичното поведение на Заев ще създава по-голям гняв у македонския народ, който ясно заяви, че е против промяна на името на държавата, срещу промяна на идентичността и срещу промяна на историята, традицията и културата“, твърдят от ВМРО-ДПМНЕ. \r\nСпоред тях с този акт СДСМ и Зоран Заев слагат край на кариерата си. \r\n„Много скоро те ще трябва да се изправят пред гражданите, а това национално и недемократично правителство ще отиде в историята. Македония и македонския народ много пъти са били заплашвани с премеждия, но винаги са излизали като победители, именно защото хората никога не са отказвали от своята страна. Демокрацията и почтеността на Македония ще се върнат, когато това ненационално правителство и злото, което се случва в нашата страна, си отидат. Македония победи и ще победи отново\", категорична е опозицията в Скопие. Тереза Герова", "date": "2018.10.21", "title": "Ново изявление от ВМРО-ДПМНЕ: Недемократичното отношение на Заев ще провокира още по-голям гняв сред народа, който е срещу промяната на името"}
{"url": "http://www.focus-news.net/news/2018/10/21/2580907/sofiya-mladezhi-ot-6-partii-se-vklyuchiha-v-natsionalniya-mladezhki-futbolen-turnir-sportat-splotyava-na-abv.html", "text": "Младежи от 6 партии се включиха в националния  младежки футболен турнир „Спортът сплотява“ на АБВ, предаде репортер на  Агенция „Фокус“.  Турнирът се проведе в Дома на футбола в резиденция „Бояна“. Той бе под наслов „Живей, спортувай, не бъди пасивен“ и се провежда за втора поредна година. Неговата цел е да насърчава младите хора към активен и здравословен начин на живот, като средство за справяне с гнева и агресията. На турнира присъстваха председателят на АБВ Румен Петков, председателят на АБВ – Младежи Пламена Заячка и заместник-председателят на партията Любомира Ганчева. Гост на младежката инициатива бе българският футболист Георги Илиев - шампион на България и носител на купата на България. В турнира се включиха младежи от АБВ, ДПС, ВМРО, „Гергьовден“, ЕЛМА и ДБГ. Необичайно за футболен турнир награждаването се проведе преди започване на играта. Идеята на това бе, че всички са победители, тъй като са се събрали, въпреки че представляват различни политически партии. Младежите получиха почетни плакети, раздадени от лидера на АБВ Румен Петков.  \r\nДеница КИТАНОВА", "date": "2018.10.21", "title": "София: Младежи от 6 партии се включиха в националния младежки футболен турнир „Спортът сплотява“ на АБВ"}
{"url": "http://www.focus-news.net/news/2018/10/21/2580910/varna-do-26-oktomvri-dvizhenieto-po-patya-ot-zlatni-pyasatsi-kam-varna-shte-se-osashtestvyava-pri-stesneni-platna-poradi-prevantiven-remont-predi-zimata.html", "text": "До 26 октомври движението по пътя от „Златни пясъци“ към Варна ще се осъществява при стеснени платна поради превантивен ремонт преди зимата. Това съобщиха за  Радио „Фокус“ – Варна  от Областното пътно управление. Движението при спирка „Фара“ се извършва с повишено внимание поради ремонтни дейности. Директорът на Областното пътно управление Румен Илиев оповести, че се очаква се до края на ноември да бъдат ремонтирани още две отсечки. Продължава да е в сила ограничението за моторни превозни средства над 10 тона в участъка Кранево – Варна при 83-тия километър. Обходният маршрут е по пътя Кичево – Оброчище. Поради ремонтни дейности преминаването по пътя Старо Оряхово – Гроздьово се осъществява в една лента. Организацията за движение е сигнализирана с пътни знаци. По пътя Девня – Суворово трафикът се осъществява с повишено внимание поради частични ремонтни дейности. Същото предупреждение е в сила и за пътя между Вълчи дол и Суворово в участък от 26-ти до 36-ти километър. Движението по автомагистрала „Черно море“ все още се осъществява двупосочно в едното платно в посока към Бургас поради ремонтни дейности. \r\nДиана СТОЕВА", "date": "2018.10.21", "title": "Варна: До 26 октомври движението по пътя от „Златни пясъци“ към Варна ще се осъществява при стеснени платна поради превантивен ремонт преди зимата"}
{"url": "http://www.focus-news.net/news/2018/10/21/2580909/rumen-petkov-abv-s-futbolniya-turnir-na-abvmladezhi-pobezhdava-ideyata-balgarskite-mladi-hora-da-badat-zaedno.html", "text": "С футболния турнир на АБВ–Младежи побеждава идеята българските млади хора да бъдат заедно. Това каза председателят на АБВ Румен Петков за   Агенция „Фокус“  във връзка с националния младежки футболен турнир „Спортът сплотява“, организиран от АБВ – Младежи. „Щастлив съм, че турнирът се превръща в традиционен, защото това е второто му издание. Големият замисъл е младите хора на България да покажат, че могат да бъдат заедно в нещо толкова силно и красиво, каквото е спортът. Връщам се назад във времето краля на футбола Пеле при всичките си проповеди за силата на спорта, за духа, който той дава на хората и за атмосферата, която създава постоянно повтаряше какво му е говорил баща му. Всъщност, ако искаш да си добър спортист, трябва да си добър човек. Надали днес в спортната зала ще е новият Пеле, но във всички случаи са се събрали добри млади хора, истински българи, които са избрали да живеят и да работят в България, каквото и е мотото на АБВ – Младежи\", каза Петков. Той уточни, че плакети е получил всеки един от отборите. „Всъщност днес всички са победители“, каза той и уточни, че в турнира участват младежи от 6 партии. \r\nДеница КИТАНОВА", "date": "2018.10.21", "title": "Румен Петков, АБВ: С футболния турнир на АБВ–Младежи побеждава идеята българските млади хора да бъдат заедно"}
{"url": "http://www.focus-news.net/news/2018/10/21/2580901/mrrb-prodalzhava-obrazovatelno-patriotichnata-si-kampaniya-moyat-grad-e-moyata-krepost-rachkov-i-zueka-shte-izpitvat-uchenitsi-ot-15-oblasti-na-stranata.html", "text": "Министерството на регионалното развитие и благоустройството (МРРБ) продължава образователно-патриотичната кампания „Моят град е моята крепост“, в която актьорите Димитър Рачков и Васил Василев-Зуека изпитват ученици. Това съобщиха от пресцентъра на  министерството  . На 24 и 30 октомври ще се проведат два полуфинала в градовете Сливен и Габрово. По време на състезанията 15 отбора ще премерят знания и само два от тях ще стигнат до големия финал, който ще се проведе на 4 ноември в град София. С помощта на Министерството на образованието и науката бяха излъчени отбори от всяка област. \r\nДецата ще премерят знания в три състезателни кръга. В първия всеки отбор ще отговаря на два въпроса за родния му край, като ще трябва да познае обектите от снимката (културни и туристически обекти, финансирани от ОПРР). Във втори кръг участниците ще трябва да познаят изпълнителя и името на песента, от която ще чуят откъс. Последният кръг ще е Колело на късмета с имената на всичките 28 области - всеки отбор отговаря на въпроси за района, който му се е паднал след завъртане на колелото. \r\nПетчленно жури ще оценява представянето на учениците. Негов председател е министърът на регионалното развитие и благоустройството Петя Аврамова. В журито са още зам.-регионалният министър Деница Николова, зам.-министърът на образованието и науката Таня Михайлова, както и кметът и областният управител от града-домакин.  Всяко събитие ще бъде съпътствано от атрактивна програма, игра с публиката със забавни въпроси, скечове и музикални изпълнения. И, разбира се, много подаръци за победителите. \r\nНа 24 октомври в зала „Сливен“ знания ще премерят отборите от областите Сливен, Бургас, Ямбол, Хасково, Пловдив, Смолян, Кърджали и Стара Загора. На 30 октомври, в зала „Възраждане“, град Габрово, ще се състезават деца от областите Велико Търново, Видин, Враца, Монтана, Ловеч, Габрово и Плевен. \r\nПреди лятната ваканция бяха проведени два полуфинала от образователно-патриотичната кампания „Моят град е моята крепост“, в които се включиха деца от останалите 13 области на страната. Отборите победители от град Перник и Шумен ще покажат знания на финала. След състезанията в Сливен и Габрово ще станат ясни и другите два отбора, които ще се явят на грандиозния финал в зала 1 на НДК на 4 ноември. На него Зуека и Рачков ще изпитват четирите отбора победители.", "date": "2018.10.21", "title": "МРРБ продължава образователно-патриотичната си кампания \"Моят град е моята крепост\", Рачков и Зуека ще изпитват ученици от 15 области на страната"}
{"url": "http://www.focus-news.net/news/2018/10/21/2580895/deutshe-welle-berlin-progovori-po-sluchaya-hashogi-postaven-e-pod-vapros-orazheyniyat-iznos-za-sauditska-arabiya.html", "text": "Министърът на външните работи на ФРГ Хайко Маас постави под съмнение бъдещите оръжейни доставки за Саудитска Арабия, предава  Deutsche Welle . \r\n„Не виждам никакви основания за позитивно решение по въпроса за доставки на оръжия в Саудитска Арабия“, подчерта германският социалдемократ, пояснявайки, че Берлин ще очаква приключването на разследването на обстоятелствата на смъртта на журналиста Джамал Хашоги. \r\nОще по-рязко се изказа председателят на парламентарната комисия по външнополитически въпроси Норберт Рьонтген: „За мен е абсолютно ясно: ако върхушката в Саудитска Арабия не бъде сменена в близко време, то ще бъде необходимо да преустановим целия експорт на оръжия за страната – дори тези доставки, които сме договорили по-рано“. Той призова германските политици и бизнесмени да се въздържат от участие в инвестиционния форум в арабското кралство, който ще се проведе следващата неделя. По-рано и партията „Зелени“ призова правителството в Берлин да не вярва на Рияд. \r\nКъм настоящия момент Саудитска Арабия е втория по значимост вносител на германско оръжие: за първите девет месеца на текущата година Берлин е доставил на Рияд оръжия на стойност 416,4 млн евро. Тереза Герова", "date": "2018.10.21", "title": "Deutshe Welle: Берлин проговори по случая „Хашоги“ – поставен е под въпрос оръжейният износ за Саудитска Арабия"}
{"url": "http://www.focus-news.net/news/2018/10/21/2580912/blagoevgrad-vremenno-e-ogranicheno-dvizhenieto-po-pat-ii-84-razlog-yakoruda-v-rayona-na-selo-banya-poradi-izteglyane-na-avariral-tir.html", "text": "Временно е ограничено движението по път II-84 Разлог-Якоруда в района на село Баня поради изтегляне на аварирал ТИР. това съобщиха от пресцентъра на  Агенция \"Пътна инфраструктура\" . Обходният маршрут за Гоце Делчев е Баня–Генерал Ковачев–Елешница–Гоце Делчев. Обходният маршрут за Разлог е Баня–Белица–Драглище–Разлог. Движението се регулира от \"Пътна полиция\".", "date": "2018.10.21", "title": "Благоевград: Временно е ограничено движението по път II-84 Разлог-Якоруда в района на село Баня поради изтегляне на аварирал ТИР"}
{"url": "http://www.focus-news.net/news/2018/10/21/2580914/rzi-varna-pochti-dvoyno-e-narasnal-broyat-na-zabolelite-ot-ostri-respiratorni-zabolyavaniya.html", "text": "Почти двойно е нараснал броят на заболелите от остри респираторни заболявания във Варна през периода 12 – 18 октомври в сравнение с предходната седмица. Това съобщиха за  Радио „Фокус“ – Варна  от Регионалната здравна инспекция (РЗИ) - Варна. За периода регистрираните случаи са 203, при 140 седмица по-рано. Най-много са заболелите във възрастта от 5 до 14 години 64 деца, следвани от тийнейджъри и млади хора между 15 и 29 години – 52-ма души.  \r\nПрез седмицата от вирусни инфекции са засегнати и 50 деца от 0 до 4 години. Само в два от регистрираните случаи, болните са на възраст над 65 години, сочи още справката на РЗИ. През миналата седмица са потвърдени 2 случая на грип във Варна. 19 души са развили усложнения от грип и остри респираторни заболявания. Деветима от тях са с бронхити, а други 10 души с пневмонии. Според д-р Янка Драганова, директор на Отдела за надзор на заразните болести, най-честите оплаквания в този сезон са висока температура, болки в гърлото и носа, упорита кашлица, хрема и отпадналост. По думите на специалиста желателно е през до края на този и в началото на следващия хората с отслабена имунна система да предприемат ваксинация с противогрипна ваксина. \r\nДиана СТОЕВА", "date": "2018.10.21", "title": "РЗИ - Варна: Почти двойно е нараснал броят на заболелите от остри респираторни заболявания"}
{"url": "http://www.focus-news.net/news/2018/10/21/2580913/futbolistat-georgi-iliev-vav-futbola-nyama-partii-a-igra-i-udovolstvie-sportat-e-neshto-koeto-obedinyava.html", "text": "Във футбола няма партии, а игра и удоволствие – спортът е нещо, което обединява. Това каза за  Агенция „Фокус“  футболистът Георги Илиев за националния младежки футболен турнир „Спортът сплотява“, организиран от АБВ – Младежи. „Тук съм, защото ме покани Румен Петков. Уважавам футбола, не партийните неща. Това е един хубав турнир. Приятно ми е, че все още има аматьори, които участват в такива турнири. Те са много истински и много реални. Не съм пристрастен към партийните неща и имам една партия. Аз съм от Банкя и ние признаваме само ГЕРБ и премиера Бойко Борисов“, заяви още Илиев. На въпрос дали смята, че спортът сплотява, Илиев заяви, че навсякъде в света спортът сплотява. „Независимо от каква религия си, от коя партия си или какво изповядваш, спортът е нещо, което обединява нациите. Това е, което се надявам в бъдеще да подобри политиката в целия свят“, допълни още футболистът. \r\nДеница КИТАНОВА", "date": "2018.10.21", "title": "Футболистът Георги Илиев: Във футбола няма партии, а игра и удоволствие – спортът е нещо, което обединява"}
{"url": "http://www.focus-news.net/news/2018/10/21/2580911/plamena-zayachka-abv-mladezhi-na-futbolniya-turnir-na-abv-se-sabrahme-mladi-hora-ot-razlichni-partii-mozhem-da-rabotim-za-nadpartiyni-kauzi-kakvato-e-borbata-sreshtu-agresiyata-i-omrazata.html", "text": "На футболния турнир на АБВ се събрахме млади хора от различни партии - можем да работим за надпартийни каузи, каквато е борбата срещу агресията и омразата. Това каза председателят на АБВ – Младежи Пламена Заячка за  Агенция „Фокус“  за националния младежки футболен турнир „Спортът сплотява“, организиран от АБВ – Младежи. Тя поясни, че турнирът вече се е превърнал в традиция. „Това е вторият годишен младежки национален футболен турнир. Отново сме 6 отбора, събрали сме 6 младежки политически партии от спектъра. Каним традиционно всички, радваме се, че тази година отново се събрахме“, каза още Заячка. Тя поясни, че това показва развиване на отношения и изрази вярата си, че това е начинът за промяна на средата в България. „Като покажем един модел на диалог, нов модел на правене на политика, а не политика на противопоставяне на всяка цена, на конфронтация и легитимация на базата на отричането на другия. Напротив, ние сме млади хора, които можем да работим заедно за надпартийни каузи, които имат национално значение, каквато е борбата срещу агресията и омразата“, допълни още Заячка. Тя обясни, че щом младежите могат на площадката да играят заедно, ще могат да седнат и да работят за развитие на младежки политики заедно. На въпрос защо футболният турнир е започнал с награждаване, Заячка коментира, че идеята е, че всички са победители, защото са превъзмогнали себе си. „Независимо от политическите възгледи сядаме да работим заедно. Това е победата, която сме постигнали. Ние сме превъзмогнали себе си, за да покажем, че за нас България е най-важна, да подобрим средата в страната, за да могат да остават все повече младежи тук“, допълни още председателят на АБВ–Младежи. \r\nДеница КИТАНОВА", "date": "2018.10.21", "title": "Пламена Заячка, АБВ-Младежи: На футболния турнир на АБВ се събрахме млади хора от различни партии - можем да работим за надпартийни каузи, каквато е борбата срещу агресията и омразата"}
{"url": "http://www.focus-news.net/news/2018/10/21/2580908/veliko-tarnovo-s-6-sm-se-e-pokachilo-nivoto-na-reka-dunav-pri-svishtov-za-izminaloto-denonoshtie.html", "text": "С 6 см се е покачило нивото на река Дунав при Свищов за изминалото денонощие. Това съобщиха от  Хидрометеорологична станция - Свищов . Водният стоеж на реката е 4 см, а температурата на водата 16.4 градуса.  \r\nДнес ще бъде предимно облачно, с валежи от дъжд. Максималните температури ще са между 15° и 20°, в Свищов – 18 °.", "date": "2018.10.21", "title": "Велико Търново: С 6 см се е покачило нивото на река Дунав при Свищов за изминалото денонощие"}
{"url": "http://www.focus-news.net/news/2018/10/21/2580906/smolyan-obshtinata-osiguryava-bezplaten-transport-na-zhelaeshtite-da-posetyat-vrah-srednogorets.html", "text": "Община Смолян осигурява безплатен транспорт на желаещите да посетят връх Средногорец за панихидата, която ще бъде отслужена в памет на загиналите в боевете на Родопската Шипка и Освобождението на Родопите. Това съобщиха от пресцентъра на  Общината . Първият автобус ще тръгне в 15.00 часа от автогара „Смолян”, а вторият - от спирка „Синдикат” в кв. „Устово”, също в 15.00 часа. Превозните средства ще спират и на автобусните спирки по маршрута си. След приключване на събитието на връх „Средногорец”, автобусите ще тръгнат обратно към Смолян.", "date": "2018.10.21", "title": "Смолян: Общината осигурява безплатен транспорт на желаещите да посетят връх Средногорец"}
{"url": "http://www.focus-news.net/news/2018/10/21/2580918/v-blagoevgrad-bansko-i-razlog-se-provezhda-aktsiya-sreshtu-prestapna-grupa-za-razprostranenie-na-narkotitsi-i-nasilstveni-deystviya-spryamo-hora.html", "text": "Операция на ГДБОП срещу престъпна група за разпространение на наркотици и насилствени действия спрямо хора се провежда на територията на Благоевград, Банско и Разлог, предаде  БНР . \r\nДо момента са задържани повече от 5 души, сред които и лидерът на групата, познат с прозвището „Гаргата“. \r\nВ момента продължават претърсванията на адреси в трите града. Обиски се извършват и в София. \r\nПовече подробности ще бъдат дадени след края на акцията.", "date": "2018.10.21", "title": "В Благоевград, Банско и Разлог се провежда акция срещу престъпна група за разпространение на наркотици и насилствени действия спрямо хора"}
{"url": "http://www.focus-news.net/news/2018/10/21/2580919/bivshiyat-shvedski-premier-karl-bild-za-project-syndicate-kray-na-skandinavskata-doktrina-za-neutralitet.html", "text": "В следващите години ще продължи процеса на сближаване между Швеция и НАТО, макар пълноправното членство на скандинавската страна във военния блок на Запада да остава спорен въпрос за обществото. Без да губи време, Скандинавия най-накрая трябва напълно да преодолее доктрината за неутралитет от епохата на Студената война и да приеме една по-разумна и проактивна политика на отбрана, пише бившият министър-председател на Швеция Карл Билд в авторска статия за  Project Synicate . \r\nСлед дебаркирането си в пристанищата на Западна Швеция, военни конвои от различни страни от НАТО изпълниха улиците, което принуди полицията да разпространи предупреждения за проблеми с трафика. Военните са на път за Норвегия, където около 50 хиляди военнослужещи, пилоти и моряци се събират за най-мащабните за последните години военни учения на НАТО. Тази операция под кодово име„Единен тризъбец“ има една ясна цел: да демонстрира способността на Алианса да защити Норвегия от външен агресор.  \r\nНе е нужно да се посочва кой е този потенциален агресор. Очевидно, не става въпрос за Швеция или Финландия: войници от двете страни също участват в ученията. В годините на Студената война Финландия попадаше понякога под съветско влияние, тъй като Кремъл се опитваше да разшири пространството си за маневри. Но Хелзинки винаги е оставал на позиции за твърда защита на своята идентичност – нордическа и западна.  \r\nПрез целия този период Швеция винаги се е въздържала от членство в НАТО, което се обясняваше с нейния традиционен геополитически неутралитет, а също от съображения за солидарност с финландците. В същото време Дания и Норвегия, макар да се присъединиха към Алианса, отказаха да допуснат разполагането на чуждестранни въоръжени сили на своя територия в мирно време. \r\nНо в последните години картината на сигурност в Северна Европа се промени. НАТО, действайки в отговор на руската агресия и ревизионизъм, разположи тактически части в Естония, Латвия и Литва, а също и авиационни ескадрили за охрана на въздушното пространство на трите балтийски държави. Междувременно в Швеция и Финландия продължават да се увеличават разходите за отбрана и да се водят дискусии за възможността привилегированото партньорство в НАТО да бъде заменено с пълноправно членство.  \r\nШвеция вече достигна до разбирането, че нейната територия може изцяло да се окаже в театъра на натовска операция, ако в Северна Европа започне въоръжен конфликт. Това разбиране все по-често се отчита в политиката за национална сигурност и в тази за нейната отбранителна способност. Вътрешнополитически елити в Стокхолм разбират, че всяка заплаха за суверенитета на трите балтийски страни или Норвегия ще бъде също опасност за сигурността на Швеция. Именно поради тази причина скандинавското кралство не просто участва в ученията „Единен тризъбец“, но и развива партньорство с Полша в областта на сигурността – за надзор в отбраната в акваторията на Балтийско море.  \r\nЗадълбочаването на партньорството на Швеция с НАТО контрастира с доктрината за неутралитет, към която Стокхолм се придържаше в годините на Студената война. Тогава стражите на тази изолация щяха да вдигнат шум до небесата при всеки намек за сътрудничество с Алианса и Запада, и да го обявят като акт на предателство. Стратегията се състоеше в това Кремъл да бъде убеден, че подобно нещо никога няма да се случи. \r\nРазбира се, това винаги е било просто фарс. СССР имаше достатъчно вербувани високопоставени агенти в шведското правителство, за да знае за тайните връзки на Стокхолм със Запада. В каквото и да убеждаваха шведския народ по отношение на неутралитета на страната, Москва знаеше, че това е лъжа. Сега тази маска е свалена: подготвя се пълномащабна военна интеграция с НАТО.  \r\nПълноценното членство в НАТО остава според въпрос в Швеция. В миналото външната политика на скандинавската страна се колебаеше между два различни подхода. От една страна, Швеция е активист-екстроверт, по-скоро напомняща на неправителствена организация, отколкото на национална държава; от друга страна, тя провеждаше свръхреалистична политика на „дълбока сигурност“, макар за нея да се говореше само шепнешком и при закрити врати. И до ден днешен тази двойнственост пречи на провеждането на рационални дебати за политиката на сигурност.  \r\nЩо се отнася до Финландия, то тя винаги активно е използвала втория подход и почти никога първия. И на фона на отсъствието на сериозни вътрешни разногласия, за нея се оказа по-лесно да се адаптира към новата геополитическа реалност. Например, Финландия заяви директно, че разглежда присъединяването към НАТО като важен вариант за своята политика за национална сигурност. Именно на това шведските леви центристи не са готови. \r\nВъпреки това, благодарение на ученията на „Единен тризъбец“, шведите ще видят бригада, водена от Швеция (съставена от шведски и финландски единици), да се присъединява към силите на НАТО, за да участва в мащабното военно обучение. Те ще видят до каква степен шведските, финландските и норвежките ВВС вече са интегрирани. И накрая, те ще наблюдават как Финландия води военноморски маневри в Балтийско море. \r\nПрез следващите години Швеция ще продължи сближаването си с НАТО. Съвместните учения ще доведат до по-задълбочена оперативна координация и създаване на общ възпиращ ефект за цяла Северна Европа и района на Балтийско море. \r\nДа, разбира се, настоящата мобилизация не е причинена от силна заплаха от страна на Русия. Но Москва модернизира армията си агресивно, което явно принуждава западните страни да увеличат собствения си отбранителен потенциал в този регион. Трябва да изпратим ясен сигнал: на опортюнистичните актове на агресия ще бъде даван отговор - сега и в бъдеще. Изграждайки правилната отбрана, можем да гарантираме мир и стабилност в региона, което е необходимо условие за постигане на по-конструктивни отношения с Русия в дългосрочен план. Project Syndicate е вестникарски синдикат, който публикува и разпространява в издания в множество страни коментари и анализи за международните отношения, икономиката, финансите и глобалното развитие. В него влизат 458 издания от 154 страни. Общият им тираж е почти 70 милиона екземпляра. Сред авторите има 45 нобелови лауреати и 111 държавни глави. Тереза Герова . *Публикуваните на страницата материали съдържат оценки на цитираните медии и не са отражение на позицията на Агенция „Фокус“.", "date": "2018.10.21", "title": "Бившият шведски премиер Карл Билд за Project Syndicate: Край на скандинавската доктрина за неутралитет"}
{"url": "http://www.focus-news.net/news/2018/10/21/2580893/silistra-1379-e-izbiratelnata-aktivnost-na-vtoriya-tur-ot-chastichnite-mestni-izbori-v-selo-suhodol-kam-900-chasa.html", "text": "13,79% е избирателната активност на втория тур от частичните местни избори в село Суходол към 9.00 часа. Това съобщиха за  Агенция „Фокус“  от ОИК-Главиница. В 9.00 часа са гласували 88 избиратели от общо имащи право на глас 638.  Агенция „Фокус“ припомня:  Провежда се втори тур на частичен избор за кмет на кметство село Суходол, община Главиница. На първи тур Абедин Нури Рушид, издигнат от ПП ГЕРБ получи 191 действителни гласове, а неговият опонент Недрет Юсеин Алил от ДПС – 189 действителни гласове. Изборите в кметството се налагат заради смъртта на предишния кмет Хамид Незир Рушид.", "date": "2018.10.21", "title": "Силистра: 13,79% е избирателната активност на втория тур от частичните местни избори в село Суходол към 9.00 часа"}
{"url": "http://www.focus-news.net/news/2018/10/21/2580920/gabrovo-stopanska-postroyka-e-goryala-v-selo-popovtsi-tazi-nosht-nyama-postradali.html", "text": "Стопанска постройка е горяла тази нощ в село Поповци, община Габрово. Това съобщиха за  Радио „Фокус“ – Велико Търново  от Регионална дирекция „Пожарна безопасност и защита на населението“ – Габрово. Сигналът е получен малко след 01.00 часа. На място е изпратен екип с два противопожарни автомобила и петима пожарникари. Пламъците са унищожили покривна конструкция, имущество и техника. Причината за възникването на пожара е късо съединение. Няма пострадали. \r\nНадежда КРЪСТЕВА", "date": "2018.10.21", "title": "Габрово: Стопанска постройка е горяла в село Поповци тази нощ, няма пострадали"}
{"url": "http://www.focus-news.net/news/2018/10/21/2580915/sport-yuventus-zagubi-parvi-tochki-v-parvenstvoto-sled-ravenstvo-11-s-dzhenoa.html", "text": "Кристиано Роналдо и съотборниците му от Ювентус загубиха първи точки след десет поредни победи от началото на сезона във всички турнири. Шампионите завършиха 1:1 у дома с Дженоа в среща от деветия кръг. Почивалият по време на паузата за националните отбори Роналдо даде аванс на Ювентус с петия си гол в италианския елит. През втората част домакините бяха неприятно изненадани от Даниел Беса в 67-ата минута, а до края на мача гостите играха изключително добре в защита и мачът на стадион „Алианц“ завърши наравно.  \r\nВ класирането Ювентус остава лидер с 25 точки, 7 повече от Наполи, който днес гостува на Удинезе. Дженоа също записа първо реми за сезона и заема десета позиция с 13 точки. \r\nВецислав ДРАГОМАНОВ", "date": "2018.10.21", "title": "Спорт: Ювентус загуби първи точки в първенството след равенство 1:1 с Дженоа"}
{"url": "http://www.focus-news.net/news/2018/10/21/2580922/burgas-normalno-se-osashtestvyava-preminavaneto-prez-gkpp-malko-tarnovo.html", "text": "Нормално се осъществява преминаването на автомобили през ГКПП „Малко Търново“. Това съобщи за  Радио „Фокус“ – Бургас  дежурният на пункта. „Към този час няма струпване на автомобили“, каза още дежурният. \r\nДеница ДИМИТРОВА", "date": "2018.10.21", "title": "Бургас: Нормално се осъществява преминаването през ГКПП „Малко Търново“"}
{"url": "http://www.focus-news.net/news/2018/10/21/2580921/kathimerini-napadnaha-kanadskoto-posolstvo-v-atina-s-chukove-i-boya.html", "text": "Група от около 10 души са извършили нападение срещу сградата на канадското посолство в северното атинско предградие Халандри, използвайки чукове, за да разбият стъклото на входа и да хвърлят червена и черна боя върху фасадата, съобщава електронното издание на гръцкия ежедневник  Kathimerini . \r\nИнцидентът се е случил около шест часа в неделя сутрин. Всички нападатели са били с покрити лица. Сигналът в полицията е подаде от охранител на дипломатическата сграда. От камерите за видеонаблюдение става ясно, че нападателите са пристигнали на мотоциклети и са паркирали пред супермаркет на около 150 метра от посолството. \r\nПо случая е бил задържан един човек, но след разпита е бил освободен.  Тереза Герова", "date": "2018.10.21", "title": "Kathimerini: Нападнаха канадското посолство в Атина с чукове и боя"}
{"url": "http://www.focus-news.net/news/2018/10/21/2580926/veliko-tarnovo-bez-izmenenie-e-nivoto-na-reka-yantra-vapreki-valezhite-prez-izminaloto-denonoshtie.html", "text": "Без изменение е нивото на река Янтра, въпреки валежите през изминалото денонощие. Това съобщиха за  Радио „Фокус“ – Велико Търново  от Хидрометеорологичната обсерватория в града. Измереното равнище на реката в кв. „Чолаковци“ във Велико Търново тази сутрин е 110 см, при критични стойности 650 см. Река Янтра при село Каранци в община Полски Тръмбеш се е понижила с 1 см. Измереното ниво тази сутрин е 75 см, при критични стойности 500 см. С 1 см се е покачила река Джулюница при село Джулюница, община Лясковец. Нивото й там е 77 см. Равнището на Голяма река при Стражица е 72 см. Отчита се понижение е с 3 см. \r\nОт Басейнова дирекция „Дунавски район“ прогнозират, че на 21 и 22 октомври водните количества ще бъдат около и под средно многогодишните стойности. На 21 в резултат на валежи водните нива ще се повишават. На 22 октомври речните нива във водосбора ще се понижават и ще бъдат под праговете за внимание. \r\nНадежда КРЪСТЕВА", "date": "2018.10.21", "title": "Велико Търново: Без изменение е нивото на река Янтра, въпреки валежите през изминалото денонощие"}
{"url": "http://www.focus-news.net/news/2018/10/21/2580925/mvr-24-dushi-sa-raneni-pri-18-katastrofi-v-stranata-prez-izminaloto-denonoshtie.html", "text": "24 души са ранени при 18 катастрофи в страната през изминалото денонощие. Това съобщиха от пресцентъра на  МВР.   В столицата са станали  45 леки пътнотранспортни произшествия и три тежки. Вследствие на инцидентите в София са ранени 6 души.", "date": "2018.10.21", "title": "МВР: 24 души са ранени при 18 катастрофи в страната през изминалото денонощие"}
{"url": "http://www.focus-news.net/news/2018/10/21/2580917/nikolay-melemov-kmet-na-smolyan-polkovnik-vladimir-serafimov-izsicha-sas-sobstvenata-si-sabya-znaka-na-svobodata-na-rodopite.html", "text": "Полковник Владимир Серафимов изсича със собствената си сабя знака на Свободата на Родопите. Това се казва в поздравителен адрес от кмета на Смолян Николай Мелемов до всички жители на общината по повод празника на града и годишнината от Освобождението на Родопите, изпратен от пресцентъра на  Общината . \r\n„106 години ни делят от онези паметни 19, 20 и 21 октомври на 1912 г., които след бляскава военна победа донесоха на щик свободата на Родопския край от османското владичество. Тези дни са смисълът на Празниците на община Смолян. Карат ни да си спомним за саможертвата на хилядите знайни и незнайни българи, пролели кръвта си за Освобождението на Родопите и превърнали връх Кавгаджик някога, а сега Средногорец, в Родопската Шипка – връх на българската гордост“, посочва още Николай Мелемов. Той допълва, че на върха остават завинаги 96 български войни, пред чийто подвиг се прекланяме. „На 21 октомври 1912 г. полковник Владимир Серафимов изсича със собствената си сабя знака на Свободата на Родопите. Този знак и днес грее високо в родното небе, осветява миналото, завещава за бъдещето“, отбелязва кметът на Смолян. \r\n„На Празника на Община Смолян събираме в едно своята признателност, преклонение и нашето верую в силата на духа, родолюбието и свещената българска свобода! \r\nНека с достойнство и толерантност обединим стремежите си за просперитет на държавата ни и да работим за успешното бъдеще на Родопския край. \r\nЧестита 106-та годишнина от Освобождението на Родопите! Бъдете здрави и благословени, обичайте Смолян, Родопите и България!“, се казва също в поздравлението на кмета на Смолян Николай Мелемов, по повод празник на града.", "date": "2018.10.21", "title": "Николай Мелемов, кмет на Смолян: Полковник Владимир Серафимов изсича със собствената си сабя знака на Свободата на Родопите"}
{"url": "http://www.focus-news.net/news/2018/10/21/2580923/penka-penkova-kmet-na-lom-utre-slagame-kray-na-bedstvenoto-polozhenie-vodata-e-pusnata-s-palnata-si-moshtnost-no-vse-oshte-ima-mesta-bez-vodopodavane.html", "text": "Утре слагаме край на бедственото положение - водата е пусната с пълната си  мощност, но все още има места без водоподаване. Това каза за  Агенция „Фокус“  кметът на Община Лом Пенка Пенкова. Тя уточни, че в момента е задействана втора помпа. „Водата е пусната на пълната си мощност от Добри дол. Сутринта се чух с нашия представител на ВиК. В ниската част на града има вода, но във високата все още няма. Мисля, че до края на деня, навсякъде в Лом ще има вода“, обясни Пенкова.  \r\nТя уточни, че в момента по предписание на РЗИ и утрешния ден е обявен за неучебен за детските градини и училищата. „Предстои дезинфекция, след което ще се вземе проба от всякъде. Подсигурили сме вода за децата от вторник нататък. Идеята е след водната криза и стрес да дадем възможност навсякъде да бъде почистено“, обясни кметът.  \r\nПенкова уточни, че утре ще се сложи край на бедственото положение, тъй като все още няма вода на всякъде. По думите ѝ така ще могат да се изтеглят и водоноските, които са в Лом по линия на „Гражданска защита“. „Във вторник ми предстои среща в Регионалното министерство за по-нататъшните разговори, за това как решаваме водния проблем на Лом. Хората подобен стрес, едва ли могат пак да го преживеят“, допълни още Пенкова.  „Фокус“  припомня: Бедственото положение бе обявено на 17 октомври със заповед на кмета Пенка Пенкова заради очертаващо се безводие. Причината бе тежка авария и невъзможност за ремонт на тотално компрометиран участък от напорния водопровод в свлачищен район край село Добри дол. Свикан бе и Общинският кризисен щаб. Заради безводието, детските ясли и градини, млечната кухня и училищата на територията на град Лом, преустановиха дейността си. За населението на града и селата, в които няма вода, бяха осигурени водоноски. \r\nДеница КИТАНОВА", "date": "2018.10.21", "title": "Пенка Пенкова, кмет на Лом: Утре слагаме край на бедственото положение - водата е пусната с пълната си  мощност, но все още има места без водоподаване"}
{"url": "http://www.focus-news.net/news/2018/10/21/2580927/sport-mark-markes-specheli-titlata-v-moto-gp.html", "text": "Марк Маркес стана за пети път шампион на Мото GP и се изравни с легендата Майкъл Дуън. 25-годишният пилот на Хонда спечели Гран При на Япония. Това е трета поредна титла за испанеца, който стана най-младият петкратен световен шампион. \r\nУспехът в Япония е осми за Маркес през сезона. Преди състезанието се знаеше, че за титлата му е нужно да не губи с повече от точка от Андреа Довициозо. Италианецът стартира от полпозишън, но четири обиколки преди края падна и Маркес си гарантира титлата. \r\nВенцислав ДРАГОМАНОВ", "date": "2018.10.21", "title": "Спорт: Марк Маркес спечели титлата в Мото GP"}
{"url": "http://www.focus-news.net/news/2018/10/21/2580924/fas-reytingite-na-sayuza-hdshss-i-gsdp-prodalzhavat-da-padat-do-istoricheski-niski-niva.html", "text": "Тенденцията за силен спад в подкрепата на избирателите за партньорите от управляващата в Берлин голяма коалиция – Съюза (ХДС/ХСС) и Германската социалдемократическа партия (ГСДП), продължава с катастрофален ход към нови рекордно ниски нива, коментират в редакцията на неделното издание на водещия германски ежедневник  Die Frankfurter Allgemeine Sonntageitung . \r\nПоследните проучвания на общественото мнение показват, че политическият блок на канцлера Ангела Меркел може да разчита на подкрепата на 25% от гражданите на ФРГ – с един по-малко спрямо предходната седмица. Социалдемократите губят два процента и в новите анкети рейтингът им пада до 15%.  \r\nГолемият победител е партията „Зелени“, която вече подкрепят 19 на сто от германците (+2% спрямо предходната седмица). „Алтернатива за Германия“ остава на 15%, „Левица“ – 10% (-1%), Свободната демократическа партия (СвДП) – също 10% (+1%). Тереза Герова", "date": "2018.10.21", "title": "FAS: Рейтингите на Съюза (ХДС/ХСС) и ГСДП продължават да падат до исторически ниски нива"}
{"url": "http://www.focus-news.net/news/2018/10/21/2580931/vasil-madolev-park-za-tantsuvashti-mechki-belitsa-zapochva-podgotovkata-na-mechkite-za-zimen-san.html", "text": "Започва подготовката на мечките в Парк за танцуващи мечки-Белица за зимен сън. Това каза за  Радио „Фокус“-Пирин  Васил Мадолев, ръководител-екип в парка. Той уточни, че точно сега е времето, когато те започват постепенно да натрупват необходимите килограми и запаси за зимата. По думите му след 15 септември драстично е намалял туристопотокът и това естествено се е отразило на мечките. Мадолев допълни, че също така със спадането на температурите мечките засилват своя апетит и трябва да се увеличава количеството на храната им. „Тъй като този сезон е такъв, че храните съдържат много захар – става дума за големи количества грозде, праскови, сливи, постепенно започваме със захранването, като включваме в менюто и голямо количество ядки. Към момента се закупили 500 кг орехи, които се дават периодично, а също така увеличаваме и количествата риба“, посочи той. Експертът отбеляза, че при част от мечките вече се забелязва, че са натрупали килограми и са станали по-мързеливи, тоест - не са подвижни като през активния сезон, когато си играят, къпят се и се гонят. Той подчерта, че сега всяка мечка си намира удобно място, където се залежава. „Най-интересното е, че 7-8 мечки вече започват да копаят и бърлогите си за зимния сън. Те търсят подходящо място за бърлоги там, където е по-рохка пръстта“, каза още Васил Мадолев. \r\nПо негови думи около 25 мечки обитават Парка за танцуващи мечки в момента. Той уточни, че техният брой винаги е бил около 25, като най-много те са стигали до 27. Васил Мадолев заяви, че някои от мечките в парка са починали, но пък от друга страна, когато се освободи място в парка и има възможност, се помага на друга мечка. „В момента последните ни двама обитатели са от Албания – става дума за танцуваща мечка от Албания, която беше спасена миналата година, а веднага след нея приехме и едно 2-годишно мече, което за щастие не можа да стане танцуващо, просто беше с един синджир на врата. От около една година то е при нас и само при него имаме сериозни съмнения дали ще заспи зимен сън, дори бих казал, че няма да спи, а ще се наложи цялата зима да го обгрижваме, както сме правили и с други млади мечета“, посочи Мадолев.  \r\nТой допълни, че още е твърде рано мечките да започнат да лягат, но се очаква към края на октомври вече да има мечки, които са заспали зимен сън. Мадолев обясни, че затоплянето на времето не би им се отразило, тъй като няма драстични спадания и покачвания на температурите. Според него по-скоро затоплянето на времето би им се отразило, ако рязко се покачат температурите, след като те вече са заспали. \r\nВасил Мадолев коментира, че процесът по подготовката за зимен сън на мечките е много плавен и дълъг, тъй като те не заспиват едновременно. Той посочи, че мечките, които са по-спокойни, тоест лидерите в секторите, които повече се нахранват от останалите, заспиват първи. По думите му някъде в дните около Нова година и средата на месец януари има един период, когато почти всички спят. Мадолев уточни, че постепенно мечките заспиват по около 2-3 на периоди. Той отбеляза, че нормалната продължителност на зимния сън при тях е около 3 месеца, въпреки че преди 3 години са имали мечка-рекордьор, която е успяла да спи 6 месеца. „Това по принцип се случва само на полюса заради дългата зима, но явно тази мечка е била натрупала доста. До Нова година постоянно при нас има мечки, които все още са будни и се подготвят за зимния сън. По-плахите и малки мечки заспиват по-късно, чак когато другите заспят и те останат сами“, допълни експертът. По думите му обикновено мечките, които са легнали през октомври, в края на януари вече започват да се пробуждат, а тези, които лягат през януари, се събуждат чак през април. \r\nНатали СТЕФАНОВА", "date": "2018.10.21", "title": "Васил Мадолев, Парк за танцуващи мечки-Белица: Започва подготовката на мечките за зимен сън"}
{"url": "http://www.focus-news.net/news/2018/10/21/2580929/kanal-5-makedoniya-voennite-ucheniya-edinen-trizabets-holandtsite-zabraviha-zimnite-si-uniformi.html", "text": "Холандските военнослужещи, задействани за ученията „Единен тризъбец“ в Норвегия, са „забравили“ зимните си униформи, предава скопската телевизия  „Канал 5“ , като се позовава на публикации в местните медии. \r\nСъгласно разпространената информация, холандските войници не са взели със себе си зимни униформи. Ето защо на всеки един от тях е отпусната сума в размер на хиляда евро, за да си закупят топли дрехи в Норвегия.  \r\nПодготовката за маневрите започва на 25 октомври, а стартът им ще бъде даден на 31 октомври. Ученията, които са най-мащабните в историята на НАТО след края на Студената война, ще продължат до 7 ноември.  . Тереза Герова", "date": "2018.10.21", "title": "„Канал 5“ (Македония): Военните учения „Единен тризъбец“: Холандците забравиха зимните си униформи"}
{"url": "http://www.focus-news.net/news/2018/10/21/2580928/plovdiv-nad-4600-sa-novorodenite-v-oblastta-ot-nachaloto-na-godinata.html", "text": "4648 са новородените в Пловдивска област от началото на 2018 година. Това сочи справка на  Радио „Фокус“ – Пловдив  в Информационната система на ражданията на Министерство на здравеопазването. За същия период, но през 2017 година, новородените са били 5358, което е с 710 повече в сравнение с тази година. \r\nПрез месец януари 2018-та на територията на областта са се родили общо 502 бебета, през февруари има 462 новородени, през март – 491, а през април – 480. През май са проплакали 511 бебета, през юни – 304, през август – 597, а през септември – 404. От началото на октомври новородените в областта са общо 186. \r\nДанните сочат, че Пловдивска област запазва второто си място в България по брой на новородени. От началото на годината най-много бебета са проплакали в столицата София – 8433. На трето място по раждаемост в страната е Варна с 3158 новородени, на четвърто – Бургас с 2165 новородени, на пето – Сливен с 2142 бебета и на шесто място е Стара Загора с 1840 бебета. От началото на 2018 година най-малко са новородените в областите Видин, Разград, Габрово, Ловеч, Добрич, Силистра, Перник, Смолян и Кърджали. \r\nТони МИХАЙЛОВ", "date": "2018.10.21", "title": "Пловдив: Над 4600 са новородените в областта от началото на годината"}
{"url": "http://www.focus-news.net/news/2018/10/21/2580933/vesela-delinska-narodna-biblioteka-ivan-vazov-plovdiv-v-bibliotekata-se-sahranyavat-352-rakopisa-na-pergament-i-hartiya-polagame-izklyuchitelni-grizhi-za-tyahnoto-opazvane.html", "text": "В Народна библиотека „Иван Вазов“ в Пловдив се съхраняват 352 ръкописа на пергамент и хартия. Това каза за  Радио „Фокус“ – Пловдив  Весела Делинска, реставратор в Лабораторията за консервация и реставрация при културната институция. По думите й библиотеката полага изключителни грижи за опазването на ценните ръкописи, като във връзка с това се предприемат дейности.  \r\n„Ако има разкъсвания по тях, те се реставрират със специална хартия, подлепват се. От гледна точка на опазване на тяхната цялост, ние следим параметрите на околната среда в хранилището на библиотеката, в което те се съхраняват. Стремим се те да са в стабилни стойности, понеже хартията и пергаментът са материали, които търпят големи влияния от околната среда. Те са много крехки и трудни за опазване. Също така следим  и за това те да се намират в специални кутии от безкиселинен картон и от специална хартия, която отговаря на изискванията на хартията с архивно качество. Стремим се да правим най-доброто за този тип документи“, посочи Весела Делинска. \r\nПо отношение на реставрацията на книгите от общия фонд на библиотеката, реставраторът каза, че включва малко по-различен тип намеса. „Имаме подвързии, които се реставрират. Понякога се случва, ако те не са оригинални, да бъдат подменени с нови. Всички оригинални елементи на книгите се запазват в процеса на реставрацията,. Имаме и много картини, които са маслена живопис върху платно, като на тях също обръщаме внимание. Разглеждат се всички аспекти, свързани с произведенията, които се съхраняват в библиотеката. Следим обектите да бъдат съхранявани съобразно нормите“, добави Делинска. \r\nТони МИХАЙЛОВ", "date": "2018.10.21", "title": "Весела Делинска, Народна библиотека „Иван Вазов“-Пловдив: В библиотеката се съхраняват 352 ръкописа на пергамент и хартия, полагаме изключителни грижи за тяхното опазване"}
{"url": "http://www.focus-news.net/news/2018/10/21/2580937/pregled-na-mezhdunarodnite-novini-do-13-chasa-agentsiya-fokus.html", "text": "Русия осъжда новите действия на САЩ, които чрез шантаж се опитват да изтръгнат от Москва отстъпки в областта на стратегическата стабилност. Това заяви пред  РИА Новости  заместник-министърът на външните работи на Руската федерация Сергей Рябков по повод решението на Вашингтон да се оттегли от Договора за ликвидиране на ракетите със среден обсег на действие (ДРСМД). \r\nАгенцията припомня, че по-рано държавният глава на САЩ Доналд Тръмп обвини Русия в нарушаване на договора, подписан през 1987 г.  \r\n„Възприемаме новите американски опити с методите на шантаж да получат отстъпки от Русия в областта на международната сигурност и стратегическа стабилност с тревога и осъждане. Нееднократно бе казано от руска страна, че американците нямат никакви основания за обвинения в нарушаване на този договор“, категоричен бе Рябков.  \r\n„През тези години те така и не успяха да подкрепят тези измислени обвинения с конкретни обяснения“, допълни заместник-министърът на външните работи на Русия. \r\n***  Министърът на външните работи на ФРГ Хайко Маас постави под съмнение бъдещите оръжейни доставки за Саудитска Арабия, предава  Deutsche Welle . \r\n„Не виждам никакви основания за позитивно решение по въпроса за доставки на оръжия в Саудитска Арабия“, подчерта германският социалдемократ, пояснявайки, че Берлин ще очаква приключването на разследването на обстоятелствата на смъртта на журналиста Джамал Хашоги. \r\nОще по-рязко се изказа председателят на парламентарната комисия по външнополитически въпроси Норберт Рьонтген: „За мен е абсолютно ясно: ако върхушката в Саудитска Арабия не бъде сменена в близко време, то ще бъде необходимо да преустановим целия експорт на оръжия за страната – дори тези доставки, които сме договорили по-рано“. Той призова германските политици и бизнесмени да се въздържат от участие в инвестиционния форум в арабското кралство, който ще се проведе следващата неделя. По-рано и партията „Зелени“ призова правителството в Берлин да не вярва на Рияд. \r\nКъм настоящия момент Саудитска Арабия е втория по значимост вносител на германско оръжие: за първите девет месеца на текущата година Берлин е доставил на Рияд оръжия на стойност 416,4 млн евро. \r\n***  Тенденцията за силен спад в подкрепата на избирателите за партньорите от управляващата в Берлин голяма коалиция – Съюза (ХДС/ХСС) и Германската социалдемократическа партия (ГСДП), продължава с катастрофален ход към нови рекордно ниски нива, коментират в редакцията на неделното издание на водещия германски ежедневник  Die Frankfurter Allgemeine Sonntageitung . \r\nПоследните проучвания на общественото мнение показват, че политическият блок на канцлера Ангела Меркел може да разчита на подкрепата на 25% от гражданите на ФРГ – с един по-малко спрямо предходната седмица. Социалдемократите губят два процента и в новите анкети рейтингът им пада до 15%.  \r\nГолемият победител е партията „Зелени“, която вече подкрепят 19 на сто от германците (+2% спрямо предходната седмица). „Алтернатива за Германия“ остава на 15%, „Левица“ – 10% (-1%), Свободната демократическа партия (СвДП) – също 10% (+1%). \r\n***  Премиерът Зоран Заев и неговите 80 отчаяни не получиха мандат на изборите да променят Конституцията, да заличават името Република Македония и да променят идентичността, се казва в ново изявление от опозиционната ВМРО-ДПМНЕ, предава скопската електронна медия  A1 On . \r\n„Зоран Заев и неговите 80 отчаяни не получиха подкрепа  на референдума да изтриват историята, традицията и културата на Република Македония. СДСМ и Зоран Заев погазиха демокрацията и правосъдието в Република Македония. Поради липсата на смелост да се изправи очи с очи срещу волята на гражданите, която беше ясно изразено на референдума, Заев посегна към изнасилване на институциите, държавата и волята на собствения си народ. С такова агресивно приемане на закони, противоречащи на решението на народа, и принудителното събиране на гласове в законодателния орган под заплахи за политическо преследване, СДСМ Зоран Заев загубиха легитимността да говорят за демократични и европейски ценности\", се казва в изявление на ВМРО-ДПМНЕ. \r\nВ текста се допълва, че това, което й се е случило на Македония, е срам и прецедент, който няма допирни точки с демокрацията и че такъв пример не може да бъде даден в нито една страна от западния демократичен свят. \r\n„Обществеността най-накрая видя на фона на политическото преследване чрез Специализираната прокуратура и обвиненията за събитията от 27 април. Монтираните обвинения срещу депутати  по-късно бяха използвани за изнудване за получаване на квалифицирано мнозинство с цел промяна на конституционното име на Република Македония и прилагане на споразумението от Преспа. СДСМ с насилие и недемократични методи поиска и получи подкрепа от същите депутати, които определяха като най-голямото зло и им. Нарушаването на демокрацията в Македония от правителството само ще поляризира обществото. Недемократичното поведение на Заев ще създава по-голям гняв у македонския народ, който ясно заяви, че е против промяна на името на държавата, срещу промяна на идентичността и срещу промяна на историята, традицията и културата“, твърдят от ВМРО-ДПМНЕ. \r\nСпоред тях с този акт СДСМ и Зоран Заев слагат край на кариерата си. \r\n„Много скоро те ще трябва да се изправят пред гражданите, а това национално и недемократично правителство ще отиде в историята. Македония и македонския народ много пъти са били заплашвани с премеждия, но винаги са излизали като победители, именно защото хората никога не са отказвали от своята страна. Демокрацията и почтеността на Македония ще се върнат, когато това ненационално правителство и злото, което се случва в нашата страна, си отидат. Македония победи и ще победи отново\", категорична е опозицията в Скопие. \r\n***  Ръководството на ВМРО-ДПМНЕ и Християн Мицковски са антимакедонски и антизападни марионетки,  чиито опити да задушат македонското бъдеще бяха осуетени. Това се казва в ново изявление на управляващият СДСМ в отговор на по-рано публикуван от опозицията текст, предава скопската телевизия  „Канал 5“ . \r\nМицковски и антизападното ръководство на ВМРО-ДПМНЕ бяха победени от собствената си партия и не успяха да блокират пътя на Македония към ЕС и НАТО. Ръководството на ВМРО-ДПМНЕ и антизападния играч Мицковски трябва да си махнат ръцете на всички граждани и от всички депутати, които искат да видят Македония в НАТО и ЕС. \r\n80 депутати в Парламента свободно, по свое собствено убеждение и чрез демократична процедура, гласуваха за бъдещето в ЕС и НАТО и зачетоха  волята на над 80% от всички граждани. \r\nМакедония се обединява около бъдещето в ЕС и НАТО. Мицковски и антизападното ръководство на ВМРО-ДПМНЕ остават в тъмното минало на изолация и разделение. \r\n***", "date": "2018.10.21", "title": "Преглед на международните новини до 13 часа (Агенция „Фокус“)"}
{"url": "http://www.focus-news.net/news/2018/10/21/2580935/krum-zarkov-bsp-vazhni-sa-resheniyata-koito-predlagame-v-zdraveopazvaneto.html", "text": "Всичките ни критики по вота на недоверие по темата Здравеопазване се приемат, но са важни и решенията, които предлагаме. Всички признават, че има проблеми в здравеопазването, но никой не предлага решение. Това каза зам.-председателят на ПГ на \"БСП за България\" Крум Зарков, съобщиха от пресцентъра на  Националния съвет на БСП . Народният представител припомни, че дългоочакваните модели, които са били поискани от новоназначения министър на здравеопазването не отговарят на нито един от ключовите въпроси в българското здравеопазване.  \r\n\"Нищо не се казва за дълговете на болниците, които фалират една след друга и град след град, нищо не се казва за остойностяването на медицинските дейности, в това число- консумативи, медицински труд, нищо не се казва за кадровата катастрофа, която разтриса здравеопазването и скоро ще осъмнем без лекари, така както сме се събудили без медицински сестри\", подчерта Зарков. Той коментира, че министерството на здравеопазването предлага да се налеят още 800 млн. лв., които да дойдат от джоба на всички българи, заделяйки по още 12 лв. за здравеопазване. Той обясни, че не става ясно какво точно ще се направи с тези пари, нито с какво те ще променят самата система. \"Парите в здравеопазването трябва да намерят далеч по- ефективни канали за изразходване, при все че говорим за  8 млрд. лв., които годишно се разходват в системата.\", препоръча той.  \r\nКрум Зарков припомни, че общинските болници във Враца, Ловеч, Види, Стара Загора, Чирпан и още много други градове са пред фалит и в същите тези градове \"никнат като гъби частни клиники\", което не е лошо, ако не беше за сметка на публичния ресурс. \"Ние предлагаме публичният ресурс да бъде насочен към публичните лечебни заведения\", подчерта Зарков. Той коментира, че всяко населено място трябва да има достъп до качествена общинска, държавна, университетска болница. \"Това не е искане на БСП, това е конституционно право на всеки българин\", заключи Крум Зарков.", "date": "2018.10.21", "title": "Крум Зарков, БСП: Важни са решенията, които предлагаме в здравеопазването"}
{"url": "http://www.focus-news.net/news/2018/10/21/2580936/sofiya-tir-se-e-preobarnal-na-okolovrastniya-pat-predi-razklona-za-s-kazichene-postradal-e-shofyorat-na-kamiona.html", "text": "ТИР се е преобърнал на Околовръстния път преди разклона за с. Казичене, пострадал е шофьорът на камиона. Това съобщиха от пресцентъра на  МВР . Сигналът е подаден около 12.00 часа. По първоначални данни, ТИР, движейки се по Околовръстен път, преди разклона за с. Казичене, се е ударил в информационните табели на пътя и се е преобърнал. На място веднага са изпратени екипи на полицията,  пожарната и Бърза помощ. Пострадал е водачът на камиона. \r\nВременно е ограничено движението на моторни превозни средства в района.", "date": "2018.10.21", "title": "София: ТИР се е преобърнал на Околовръстния път преди разклона за с. Казичене, пострадал е шофьорът на камиона"}
{"url": "http://www.focus-news.net/news/2018/10/21/2580916/silistra-3275-e-izbiratelnata-aktivnost-kam-1100-chasa-vav-vtoriya-tur-na-chastichnite-izbori-za-kmet-na-suhodol.html", "text": "32,75% е избирателната активност към 11.00 часа във втория тур на частичните избори за кмет на Суходол. Това съобщи за  Радио \" Фокус \" – Шумен  Венцислав Маринов, председател на ОИК-Главиница. 209 души са гласували при имащи право на глас 638. На първи тур към този час бяха гласували 190 избиратели.  Изборният ден преминава спокойно. Агенция „Фокус“ припомня:  Провежда се втори тур на частичен избор за кмет на кметство село Суходол, община Главиница. На първи тур Абедин Нури Рушид, издигнат от ПП ГЕРБ получи 191 действителни гласове, а неговият опонент Недрет Юсеин Алил от ДПС – 189 действителни гласове. Изборите в кметството се налагат заради смъртта на предишния кмет Хамид Незир Рушид. \r\nИвелина ИВАНОВА", "date": "2018.10.21", "title": "Силистра: 32,75% е избирателната активност към 11.00 часа във втория тур на частичните избори за кмет на Суходол"}
{"url": "http://www.focus-news.net/news/2018/10/21/2580938/premierat-boyko-borisov-se-sreshtna-s-prestolonaslednika-na-abu-dabi-sheyh-mohamed-bin-zayed-al-nahayan.html", "text": "Възможностите за активизиране на двустранното сътрудничество беше водещата тема в срещата на министър-председателя Бойко Борисов с престолонаследника на емирство Абу Даби и заместник-върховен главнокомандващ въоръжените сили на Обединените арабски емирства шейх Мохамед бин Зайед Ал-Нахаян. Това съобщиха от  правителствената информационна служба .  \r\nПремиерът Борисов определи като позитивни реалните стъпки, които вече се правят в тази посока – както с откриването на посолства на България и на ОАЕ съответно в Абу Даби и в София в началото на годината, така и с настоящото му посещение във федералната монархия, което е първа визита на това равнище в историята на двустранните отношения на страна ни с ОАЕ. Според българския министър-председател, след като вече са налице постоянни дипломатически представителства в двете столици, е важно политическият диалог да се доразвие, за да се създадат предпоставки за по-нататъшно ползотворно сътрудничество.  \r\nПремиерът Борисов специално акцентира върху развитието на търговско-икономическите връзки и инвестициите, където по думите му има сериозен неизползван потенциал. Българският министър-председател изтъкна, че добри възможности могат да се търсят чрез по-интензивна работа на междуправителствената смесена комисия за икономическо сътрудничество. Премиерът отбеляза благоприятния бизнес климат в страната ни, за който правителството работи целенасочено и посочи като многообещаваща сфера за развитие на успешно сътрудничество високите технологии и иновациите. Министър-председателят подчерта, че страната ни разполага и с редица други преимущества. Наред с това през последните години ОАЕ проявява инвестиционен интерес към Западните Балкани в сфери, в които България също разполага с възможности.   \r\nОт все сърце бих желал връзките между нашите две страни да се развиват и укрепват, заяви от своя страна шейх Мохамед бин Зайед Ал-Нахаян. Престолонаследникът на Абу Даби прояви интерес към Българското председателство на Съвета на Европейския съюз. Премиерът Борисов акцентира върху решението на страната ни да включи като акцент в европейския дневен ред темата за Западните Балкани и перспективата за тяхното развитие. Той запозна своя домакин с ключовите акценти от Софийската декларация, подписана на срещата на върха през май тази година, с която се потвърждава подкрепата на всички държави-членки на ЕС за европейската перспектива на Западните Балкани. Българският министър-председател обърна внимание на това колко етнически шарени са Балканите и изтъкна, че страната ни е пример за етническа толерантност.  \r\nШейх Мохамед бин Зайед Ал-Нахаян отбеляза също стратегическите интереси в сферата на икономиката, земеделието, строителството, технологиите и военната промишленост. Той обърна специално внимание и на транспортните коридори, които премиерът Борисов договаря с други страни от Балканите. Премиерът Борисов заяви, че в началото на ноември в България ще се проведе Съвет за сътрудничество на високо равнище между България, Румъния, Сърбия и Гърция, на която ще бъдат обсъждани въпросите касаещи развитието на региона, които включват и темата за транспортните коридори.  \r\nСпоред премиера Борисов България и ОАЕ следва да използват всички предимства на своето стратегическото разположение в своите региони и да играят една за друга ролята на „врата“ за своя инвестиционен и експортен интерес съответно към Европа и към Залива. Министър-председателят потвърди и интереса на България да изгради ефективно партньорство с ОАЕ във важна област каквато е сигурността. \r\nПрестолонаследникът на Абу Даби изрази желание да посети България. От своя страна българският министър-председател благодари за гостоприемството на своя домакин. „За мен беше чест да чуя българския химн и тук и да Ви поздравя от името на българския народ“, добави премиерът Бойко Борисов.", "date": "2018.10.21", "title": "Премиерът Бойко Борисов се срещна с престолонаследника на Абу Даби шейх Мохамед бин Зайед Ал-Нахаян"}
{"url": "http://www.focus-news.net/news/2018/10/21/2580904/elena-yoncheva-bsp-vseki-vot-na-nedoverie-kam-gerb-e-zakasnyal.html", "text": "Всеки вот на недоверие към ГЕРБ е закъснял. Това каза говорителят на ПГ на \"БСП за България\" Елена Йончева в предаването \"Денят започва с Георги Любенов\" по  БНТ , съобщиха от пресцентъра на  партията . Тя коментира, че всеки един българин, който е имал досег със здравеопазването, знае какво е състоянието му. Йончева обясни, че болниците дължат над 600 млн. лв., като над 200 млн. се дължат на чужди застрахователи, в резултат на което, много българи не могат да получат медицински услуги в чужбина. \"Много българи чакат за трансплантации, защото държавата не се е разплатила. Погромът в здравеопазването е огромен\", коментира Йончева. Тя припомни, че България е на първо място в Европа по смъртност, на първо място по детска смъртност, на първо място по сърдечно-съдови заболявания и на първо място по предотвратима смъртност. Тя поясни, че 2/3 от хората имат ограничен достъп до здравеопазването и това не е констатация на БСП, а на правителството. \"Трябва да си отговорим - какво здравеопазване искаме - дали искаме то да е като в Латинска Америка, дали искаме здравеопазване, каквото е в Африка, като това, в страните от Третия свят, или здравеопазване - каквото има в Европа\", отбеляза Елена Йончева. Тя коментира, че около 50% от средствата за здравеопазване се дават от джоба на българина, докато в Европа цифрата е под 20%. \"Това означава, че здравеопазването в Европа е споделена отговорност - хората, които имат по-ниски доходи имат достъп до добро здравеопазване, какъвто достъп имат хората с по- високи доходи\", коментира Йончева. Тя обясни, че държавата трябва да гарантира правото на всеки един човек на здравеопазване. \"Погромът в здравеопазването е повсеместен и няма отговор - защо, при положение, че средства има\", заключи Елена Йончева.", "date": "2018.10.21", "title": "Елена Йончева, БСП: Всеки вот на недоверие към ГЕРБ е закъснял"}
{"url": "http://www.focus-news.net/news/2018/10/21/2580939/sport-perfekten-zhrebiy-za-grigor-dimitrov-vav-viena.html", "text": "Григор Димитров отново излиза на корта през следващата седмица, когато му предстои участие на силния турнир във Виена. Българинът е поставен под № 3 в основната схема и започва участието си срещу играч, преминал квалификациите. Българинът има удобен жребий и ако премине първи кръг, в следващата фаза от надпреварата отново ще срещне квалификант, а първият му възможен поставен съперник е № 7 Фабио Фонини, като двамата биха могли да премерят сили на четвъртфинал. В същия поток обаче е и получилият „уайлд кард“ за основната схема канадски талант Феликс Оже-Алиасим. \r\nИзключителни мачове предстоят в първата четвъртина от схемата: „топ поставеният“ Доминик Тийм започва срещу Ришар Гаске, а във втори кръг възможните му съперници са Жо-Вилфрид Цонга и Сам Куери. Който от тях продължи на четвъртфинал, може да спори за място сред най-добрите четирима срещу Кей Нишикори, а после и да излезе на полуфинал срещу Григор Димитров. \r\nВенцислав ДРАГОМАНОВ", "date": "2018.10.21", "title": "Спорт: Перфектен жребий за Григор Димитров във Виена"}
{"url": "http://www.focus-news.net/news/2018/10/21/2580934/novo-izyavlenie-ot-sdsm-antizapadnoto-rakovodstvo-na-vmro-dpmne-i-mitskovski-sa-porazeni-ot-sobstvenata-si-partiya.html", "text": "Ръководството на ВМРО-ДПМНЕ и Християн Мицковски са антимакедонски и антизападни марионетки,  чиито опити да задушат македонското бъдеще бяха осуетени. Това се казва в ново изявление на управляващият СДСМ в отговор на по-рано публикуван от опозицията текст, предава скопската телевизия  „Канал 5“ . \r\nМицковски и антизападното ръководство на ВМРО-ДПМНЕ бяха победени от собствената си партия и не успяха да блокират пътя на Македония към ЕС и НАТО. Ръководството на ВМРО-ДПМНЕ и антизападния играч Мицковски трябва да си махнат ръцете на всички граждани и от всички депутати, които искат да видят Македония в НАТО и ЕС. \r\n80 депутати в Парламента свободно, по свое собствено убеждение и чрез демократична процедура, гласуваха за бъдещето в ЕС и НАТО и зачетоха  волята на над 80% от всички граждани. \r\nМакедония се обединява около бъдещето в ЕС и НАТО. Мицковски и антизападното ръководство на ВМРО-ДПМНЕ остават в тъмното минало на изолация и разделение. Тереза Герова", "date": "2018.10.21", "title": "Ново изявление от СДСМ: Антизападното ръководство на ВМРО-ДПМНЕ и Мицковски са поразени от собствената си партия"}
{"url": "http://www.focus-news.net/news/2018/10/21/2580942/ea-daily-damask-obvini-mezhdunarodnata-koalitsiya-vav-voenni-prestapleniya-v-iztochna-siriya.html", "text": "Министерството на външните работи на Сирия изпрати две идентични послания до генералния секретар на ООН Антониу Гутереш и настоящия председател на Съвета за сигурност за „противозаконни бомбардировки“ на водената от САЩ коалиция, извършени в провинция Дейр ез-Зор, в резултат на което са загинали 62-ма цивилни, предава  EA Daily , като се позовава на информационната агенция на Дамаск – SANA. \r\nВ посланията се подчертавам че ударите са военно престъпление и потвърждават, че страните от коалицията срещу „Ислямска държава“ не съблюдават международното право и доказват на целия свят, че целта на САЩ не е борбата срещу тероризма, а „унищожаването на колкото се може повече сирийци“. \r\nВ тази връзка Дамаск отново призовава Съвета за сигурност на ООН „да поеме отговорност за предотвратяването на подобни действия на агресия и да проведе прозрачно и независимо разследване“. \r\nРуската агенция припомня, че при ударите, нанесени в близост до границата с Ирак, са загинали най-малко 15 жени и деца. Тереза Герова", "date": "2018.10.21", "title": "EA Daily: Дамаск обвини международната коалиция във военни престъпления в Източна Сирия"}
{"url": "http://www.focus-news.net/news/2018/10/21/2580940/api-vremenno-dvizhenieto-po-sofiyskiya-okolovrasten-pat-se-osashtestvyava-v-edna-lenta-v-rayona-na-kazichene-poradi-avariral-tovaren-kamion.html", "text": "Временно движението по Софийския околовръстен път се осъществява в една лента в района на Казичене поради аварирал товарен камион. Това съобщиха от пресцентъра на  Агенция \"Пътна инфраструктура\" . Обходният маршрут е през Казичене. Движението се регулира от Пътна полиция.", "date": "2018.10.21", "title": "АПИ: Временно движението по Софийския околовръстен път се осъществява в една лента в района на Казичене поради аварирал товарен камион"}
{"url": "http://www.focus-news.net/news/2018/10/21/2580944/vesela-delinska-narodna-biblioteka-ivan-vazov-plovdiv-opitvame-se-da-modernizirame-laboratoriyata-za-konservatsiya-i-restavratsiya-za-da-obrabotvame-po-golyam-broy-dokumenti.html", "text": "Народна библиотека „Иван Вазов“ в Пловдив търси методи за модернизация и оптимизация на дейността на своята Лаборатория за консервация и реставрация, за да може да обработва по-голям брой документи. Това каза за  Радио „Фокус“ – Пловдив  Весела Делинска, реставратор в лабораторията. По думите й, към момента повечето от операциите по консервация и реставрация се извършват на ръка, но това може да се направи механично със специални уреди и по метода на листоотливането. „В Националната библиотека в София доста от тези процеси са механизирани. Ние също търсим методи да се сдобием с литстоотливен апарат и да започнем такава обработка. Така ще се модернизира процеса на работа и ще се оптимизира дейността на Лабораторията за консервация и реставрация, за да може да обработваме по-голям брой документи. Това е целта ни – да реагираме бързо и по правилния начин, за да ги запазим“, коментира Делинска. \r\nРеставраторът обясни, че когато в лабораторията постъпи документ или обект в тежко състояние, първото, което се прави са визуални изследвания. „Също така тестваме и хартията – дали тя е с висока киселинност. Тези проучвания включват и заснемане на обекта, за да бъде документирана всяка една стъпка в процеса на реставрационните операции. Първото, което се прави след това  е механично почистване на хартията. Ако има петна, които могат да се премахнат с разтворители, се прави химическо почистване на документа, след което се пристъпва към залепване на разкъсванията със специална хартия, която се нарича „японска“ хартия. Запълваме всички липсващи участъци, като се стараем тази хартия да бъде интонирана в подходящ цвят. Понякога ако документът е пострадал от плесени и мухъл, цветът на хартията се променя, променя се също и в зависимост от това при какви условия е съхранявана. Имаме документи с много здрава ръчна хартия, но имаме и такива на хартия, в която вложените материали при производството й са намалили нейното качество с времето. Тя е чуплива. В такъв случай се прави деацидификация – това е процес, който означава премахване на киселинността на хартията. Третира се с определени химически разтвори. Със запълването на липсите на документа укрепваме и самата хартия като материал, за да не се разрушава тя в бъдеще. Понеже хартията търпи в тези процеси нагъвания, ние я пресоваме с механична преса, между специална хартия. Така възстановяваме документа в максимално близък до оригиналния му вид“, посочи Делинска. \r\nТони МИХАЙЛОВ", "date": "2018.10.21", "title": "Весела Делинска, Народна библиотека „Иван Вазов“-Пловдив: Опитваме се да модернизираме Лабораторията за консервация и реставрация, за да обработваме по-голям брой документи"}
{"url": "http://www.focus-news.net/news/2018/10/21/2580945/sofiya-32-godishen-mazh-upotrebil-narkotitsi-e-blasnal-s-lek-avtomobil-nyakolko-parkirani-koli-izlizayki-ot-tunela-lyulin.html", "text": "Снощи, малко след 21.30 часа, лек автомобил, управляван от 32-годишен мъж, е блъснал последователно пет-шест паркирани коли, излизайки от тунела „Люлин“ в София. Това съобщиха от пресцентъра на  МВР . Няма пострадали, нанесени са материални щети на колите. На водача е направен полеви тест, който е отчел положителна проба за употреба на упойващи и наркотични вещества. Мъжът е задържан с полицейска мярка за 24 часа. По случая е образувано досъдебно производство. Предстои доклад на материалите в прокуратурата.", "date": "2018.10.21", "title": "София: 32-годишен мъж, употребил наркотици, е блъснал с лек автомобил няколко паркирани коли, излизайки от тунела „Люлин“"}
{"url": "http://www.focus-news.net/news/2018/10/21/2580932/tv-21-makedoniya-teche-15-dnevniyat-srok-za-predstavyane-na-zakonoproekta-za-promenite-v-konstitutsiyata-na-makedoniya.html", "text": "В първия ден от новата работна седмица в парламента на Македония трябва да бъде създаден орган за „помирението“ по повод събитията от 27 април 2017 г. – едно от исканията на депутатите от опозицията, които дадоха „зелена светлина“ на предложенията за стартиране на процедура за промени в Конституцията, съобщава скопската  „ТВ 21“ . \r\n15-дневният краен срок за правителството да представи в парламента проектозакон за изменение на Конституцията започна да тече с първото гласуване. Предстоят още две фази и съответно – две гласувания. \r\nПървото от тях (и второ в процеса) трябва да утвърди предложенията на правителството, за което отново е необходимо квалифицирано мнозинство. Третият и последен етап е приемането на измененията, изискващи подкрепа от най-малко 80 депутати. \r\nПредседателят на Събранието Талат Джафери обясни, че цялата процедура трябва да бъде финализирана до 15 януари.  Тереза Герова", "date": "2018.10.21", "title": "„ТВ 21“ (Македония): Тече 15-дневният срок за представяне на законопроекта за промените в Конституцията на Македония"}
{"url": "http://www.focus-news.net/news/2018/10/21/2580941/sofiya-postradaliyat-pri-katastrofata-kray-kazichane-e-v-tezhko-sastoyanie.html", "text": "Пострадалият при катастрофата край Казичане е в тежко състояние. Това съобщиха за  Агенция „Фокус“  говорителят на Центъра за спешна медицинска помощ – София Катя Сунгарска. „Човекът е с гръдна, коремна и лицево-челюстна травма. В момента колегите го стабилизират и го подготвят за транспортиране. В Окръжна болница ще бъде хоспитализиран. Доколкото разбирам е чужд гражданин“, заяви Сунгарска.  \r\nСунгарска уточни, че дълго време пожарната се е опитвала да извади пострадалия от ТИР-а. „Сигналът при нас е постъпил в 11.57 ч. Изпратили сме два екипа. Първата линейка е на 6-ата минута на място, а втората веднага след нея. Има доста разлято гориво и инцидентът е тежък“, каза още тя.  \r\nДеница КИТАНОВА", "date": "2018.10.21", "title": "София: Пострадалият при катастрофата край Казичане е в тежко състояние"}
{"url": "http://www.focus-news.net/news/2018/10/21/2580930/elena-stoyanova-darzhaven-arhiv-smolyan-komitskoto-selo-karlukovo-e-nay-izyaveno-po-vreme-na-natsionalno-osvoboditelnite-borbi-v-rodopite.html", "text": "Когато говорим за национално-освободителните борби на родопското население като най-изявено комитско село се слави село Карлуково (днешно Славейно). Това каза за  Радио „Фокус“-Смолян  Елена Стоянова – главен експерт в Държавен архив-Смолян. по думите й, редица местни изследователи пишат по този въпрос – Христо Караманджуков, Константин Канев, Петко Карапетков, както и историците от по-ново време – доц. Христо Гиневски, Андрей Печилков и други. „В Държавен архив-Смолян са съхранени много документи по темата. След Илинденско-Преображенското въстание, в периода 1904-1908 г., физическото унищожение на българските чети на ВМОРО вече е издигнато до степен държавна политика в Османската империя. През август 1903 г. изтъкнати дейци на революционната организация в Ахъчелебийско решават да остане само един център и една чета, начело с Пею Шишманов. Одринското ръководство също е съгласно с това решение, като целта на четата в Ахъчелебийско била да повдига духа на населението и възстановяване на комитетската мрежа. Пею Шишманов е легитимният ръководител на района, а ръководството на боевото тяло на организацията е поето от Лазар Маджаров. Освен срещу турската власт, четите действали и срещу появилите се гръцки чети, за които Георги Попанастасов (Пашата) пише в писмо до Пею Шишманов: „Те са най-опасни противници на българизма тук.”, разказа Стоянова. \r\nТя отбеляза, че в навечерието на Балканската война старите родопски комити отново изваждат оръжието и формират доброволчески чети към 21 пехотен Средногорски полк. Според признанията на видни военни специалисти като ген. Радко Димитриев, ген. Иван Фичев, ген. Георги Вазов, доброволците запълват вакума, създаден при скоростната мобилизация на армията и стават свързващо звено между бойните части и тиловите служби. В Родопите действат четите на Пею Шишманов, Стефан Калфа, Кръстю Българията, Никола Гюмюшев и Никола Данаилов, посочи Стоянова. \r\n„През октомври 1912 г. със заповед четата се преименува в V взвод от ІV погранична рота на 21 пехотен Средногорски полк. с командир Пею Шишманов и помощник Вълко Шишманов. Взводът изпълнява оперативни задачи между Роженския и Тополовския проход и води бойни сражения в района на селищата Славейно, Рудозем, Златоград в посока към Гюмюрджина. Основната задача на част от четата на Шишманов е охраната на района по линията Петково – Славейно – Малка Арда. На друга група е възложено да прекъсне съобщителната връзка между турските погранични части по линията Рожен – Каракулас. Третата група получава заповед да проучи разположението и въоръжението на турските войски в селищата Славейно, Давидково и Загражден. На 5 октомври командирът на ротата поручик Михайлов съобщава на Пею Шишманов, че войната е обявена и разпорежда четата да заеме отбранително положение, а вечерта да разрушат турските постове. На следващия ден атакуват турските позиции на Хайдушки поляни, като четата на Шишманов не позволява оттегляне към пост Курбаня“, допълни Стоянова. \r\nВ навечерието на войната в Славейно получили повиквателни за турската армия 68 младежи. Войводата Пею Шишманов наредил всички младежи от Карлуково и Петково да прехвърлят границата и да се запишат в четата. Но местните първенци намирали за по-практично част от тях да се запишат в турската армия. След започване на военните действия, голяма част от турския аскер в селата Карлуково и Петково бил прехвърлен към границата. През селото преминава 500 души турска войска, водени от ардинския дерибей Хаджи Анузоолу, който за малко не опожарява селото, посочи експертът. \r\n„На 12 октомври четата влиза в Карлуково. Камбаната бие тържествено. Войводата и първенците се качили на дървен чардак при чешмата и голямата върба, от където поручик Михайлов произнесъл слово. Той честитил свободата на карлуковци и им пожелал щастлив живот в новоосвободения край. Думите му били изпратени с „ура”. Извило се хоро. В свободното село, поканени от кмета Стойчо П. Струнчевски, дошли офицери с военна музика и един взвод войници. Населението им устроило празнично посрещане. Музиката цял ден свирила военни маршове и народна музика. Славеиновци не можели да се нарадват на дълго жадуваната си свобода“, отбеляза Стоянова. \r\nТя добави, че в периода 11-12 октомври 1912 г. Пею Шишманов изпълнява заповедите на командира на ІV погранична дружина за настъпление в посока Равнище – Средногорци. „Със заповед от 22 октомври на І-ва и ІІ Тракийска дивизия, V-та рота от 21 допълваща дружина и 21 пехотен Средногорски полк заемат линията Кошница – Смилян – Рудозем под командването на поручик Десимиров. Четата на Шишманов трябва да продължи охранителната линия по десен фланг на ІV погранична рота и да държи връзка с левия фланг на бригадата. За целта той трябва да изпраща четници за куриери и водачи за сборната дружина. Чрез разузнавателните си действия и мрежата от ятаци и помагачи четата осигурява точни данни за дислокацията на турските части и дават възможност за мобилност в действията срещу по-многобройния противник. Със записка от 4 ноември 1912 г. войводите Кръстьо Българията и Никола Данаилов искат Шишманов да изпрати хора от четата си за водачи, защото е поставена задача да разузнаят положението на вр. Петровица. Доброволческата чета на Шишманов, чрез разузнавателни действия, патрулиране, охрана и партизанска война има важен военностратегически принос в хода на войната, а другата също важна задача е, че предпазва мирното българско население от издевателствата на турската армия и башибозука. Достигат до Гюмюрджина, след което са включени в състава на Македоно-Одринското опълчение. Със заповед от 29 ноември 1912 г. дружината е разформирована“, посочи Стоянова. Интересен факт е, че знамето на четата на Пею Шишманов е ушито от две неизвестни карлуковки от червен копринен плат, извезан със заветните думи „Свобода или смърт”, каза още Стоянова. \r\nНели ГЕРГЬОВСКА", "date": "2018.10.21", "title": "Елена Стоянова, Държавен архив-Смолян: Комитското село Карлуково е най-изявено по време на национално-освободителните борби в Родопите"}
{"url": "http://www.focus-news.net/news/2018/10/21/2580949/gd-granichna-politsiya-intenziven-e-trafikat-na-balgaro-rumanskata-granitsa-na-gkpp-kapitan-andreevo-i-lesovo.html", "text": "Интензивен е трафикът на българо-румънската граница, на ГКПП „Капитан Андреево“ и „Лесово“.Това съобщиха от пресцентъра на  ГД „Гранична полиция“ . Информацията за трафика на българските гранични контролно-пропускателни пунктове е към 13.00 часа. \r\nНа българо-турската граница трафикът е интензивен на ГКПП „Капитан Андреево“ и на ГКПП „Лесово“ за товарни автомобили на изход. \r\nНа българо-румънската граница трафикът е интензивен на всички гранични контролно-пропускателни пунктове. \r\nНа българо-сръбската, българо-македонската и на българо-гръцката граница трафикът е нормален на всички гранични контролно-пропускателни пунктове.", "date": "2018.10.21", "title": "ГД „Гранична полиция“: Интензивен е трафикът на българо-румънската граница, на ГКПП „Капитан Андреево“ и „Лесово“"}
{"url": "http://www.focus-news.net/news/2018/10/21/2580950/deneshen-makedoniya-poveche-ot-polovinata-ot-albantsite-iskat-da-napusnat-stranata-si.html", "text": "Повече от половината граждани на Албания биха искали да напуснат родината си и да се устроят в държава, в която ще имат по-добър живот и по-добро образование. Това показват резултатите от съвместно изследване на албански и британски учени, съобщава електронното издание на македонския вестник  „Денешен“ . \r\nПроучването установява, че потенциалната миграция на страната се е увеличила от 44% през 2007 г. на 52% през 2018 г. \r\n„След падането на комунизма в Албания през 1991 г., повече от 1,4 млн. души, почти половината от сегашното население в страната, са емигрирали, главно в Италия и Гърция, по-малко във Великобритания, Германия и САЩ“, се казва в доклада.  \r\nОт документа става ясно, че икономическите мотиви все още са основният фактор за миграцията, но за разлика от преди, албанците сега предпочитат да отидат в Германия и САЩ, а не в съседните страни. \r\n„Около 65,000 албанци са поискали убежище в Германия през 2015 и 2016 г., но молбите на повечето от тях са отхвърлени, тъй като страната се опази с притока на сирийци, бягащи от войната. От самото начало Германия е получила почти всички нови дипломирани лекари и медицински сестри, които все още показват голям интерес“, обяснява един от инициаторите на изследването. \r\nПоради икономическата криза от 2008 г., която засегна икономиките на Италия и Гърция, в чиито предели живеят около един милион албанци, 133 544 албански емигранти бяха принудени да се върнат в родината, но повечето от тях са се опитали да потърсят „щастието си“ в други държави, твърди проучването. \r\n„Високата безработица сред нискоквалифицираната и необразована работна ръка  в началото беше основният източник на емиграция. Сега нещата се променят, защото напускат образовани кадри, които имат добра работа, но все пак искат по-добър живот. Друга причина през последните години е желанието на младите хора за по-добро и по-добро образование“, посочват учените.   \r\nСпоред преброяването, проведено през октомври 2011 г., Албания има 2 891 977 жители. От общото регистрирано население с постоянно пребиваване в Албания има 1 421 810 жители; останалите са извън пределите на страната.  \r\nВ сравнение с данните от преброяването през 2001 г., броят на общото население е по-нисък с 7.7%, в резултат на емиграцията и ниската раждаемост. Наскоро публикувано проучване прогнозира, че до 2025 г. населението в Албания може да падне под един милион. Тереза Герова", "date": "2018.10.21", "title": "„Денешен“ (Македония): Повече от половината от албанците искат да напуснат страната си"}
{"url": "http://www.focus-news.net/news/2018/10/21/2580951/predsedatelyat-na-narodnoto-sabranie-tsveta-karayancheva-uchastva-v-chestvaniyata-po-povod-denya-na-kardzhali.html", "text": "Председателят на Народното събрание Цвета Караянчева участва в честванията по повод Деня на Кърджали. Тя поднесе венци и цветя пред паметника на ген. Васил Делов. След това председателят на парламента присъства на тържествената сесия на Общинския съвет на Кърджали. Това съобщиха от пресцентъра на  Народното събрание . \r\nЦвета Караянчева участва в тържествения ритуал пред Паметника на Освободителите и приветства жителите и гостите на града.  \r\nСкъпи съграждани, за мен е чест и удоволствие да бъда с Вас на нашия празник, отбеляза в приветствието си Цвета Караянчева. Тя добави, че 106 години Кърджали ревностно пази своето историческо минало и гради своята многолика съвременна биография. Ние, днешните му обитатели, се учим да бъдем добри стопани, да градим мостове и да няма залостени врати помежду ни, заяви в приветствието си председателят на парламента. По думите й, ако днес приемаме свободата за даденост, то е защото имаме опора в миналото и светли примери, в които намираме упование.  \r\nСтъпили сме на раменете на личности, без които би била непостижима потребността от единение, помирение и напредък като генерал Васил Делов – военачалникът, присъединил града ни към суверенна България и направил Кърджали част от българския държавен модел, отбеляза още Цвета Караянчева.    \r\nТя пожела Кърджали да остане и занапред място, населявано от хора, които ценят истината и зачитат своите лидери и духовни пастири. Нека да запазим и да надградим онова, което ни е съхранило и сплотило през годините, да сме непоколебими в отстояването на демократичните ценности, призова председателят на Народното събрание.", "date": "2018.10.21", "title": "Председателят на Народното събрание Цвета Караянчева участва в честванията по повод Деня на Кърджали"}
{"url": "http://www.focus-news.net/news/2018/10/21/2580952/api-vremenno-dvizhenieto-po-pat-i-8-kalotina-sofiya-se-osashtestvyava-v-edna-lenta-v-rayona-mezhdu-razklona-za-belitsa-i-boben-poradi-katastrofa.html", "text": "Временно движението по път I-8 Калотина – София  се осъществява в една лента в района между разклона за Белица и Бобен поради катастрофа. Това съобщиха от пресцентъра на  Агенция \"Пътна инфраструктура\"  (АПИ). Движението се регулира от \"Пътна полиция\".", "date": "2018.10.21", "title": "АПИ: Временно движението по път I-8 Калотина – София  се осъществява в една лента в района между разклона за Белица и Бобен поради катастрофа"}
{"url": "http://www.focus-news.net/news/2018/10/21/2580954/umbal-sv-anna-mnogo-tezhko-e-sastoyanieto-na-postradaliya-pri-katastrofata-kray-kazichane-ima-samneniya-za-fraktura-na-cherepa.html", "text": "Шофьорът на ТИР, пострадал при катастрофа на Околовръстното шосе на София, близо до разклона за село Казичанe, е приет в СО на УМБАЛ \"Св. Анна\" в много тежко състояние със съмнения за фрактура на череп. Това съобщиха от  пресцентъра на лечебното заведение . В момента пациентът се диагностицира.   „Фокус“ припомня:  ТИР се преобърна на Околовръстния път преди разклона за село Казичене. При инцидента пострада шофьорът на камиона. Сигналът за произшествието е подаден около 12.00 часа. По първоначални данни камионът се е ударил в информационните табели на пътя и се е преобърнал. На място веднага са изпратени екипи на полицията, пожарната и Бърза помощ. За „Фокус“ от Центъра за Спешна медицинска помощ – София съобщиха, че състоянието на мъжа е тежко, с гръдна, коремна и лицево-челюстна травма. Дълго време пожарната се е опитвала да извади пострадалия от камиона. На мястото на инцидента е разлято гориво.", "date": "2018.10.21", "title": "УМБАЛ „Св. Анна“: Много тежко е състоянието на пострадалия при катастрофата край Казичане, има съмнения за фрактура на черепа"}
{"url": "http://www.focus-news.net/news/2018/10/21/2580957/tass-velikobritaniya-podkrepi-izlizaneto-na-sasht-ot-drsmd.html", "text": "Съгласно думите на министъра на отбраната на Великобритания Гавин Уилямсън Лондон подкрепя излизането на САЩ от Договора за ликвидиране на ракетите със среден обсег на действие (ДРСМД), предава  TACC . \r\n„Нашият най-близък и отдавнашен съюзник са, разбира се, САЩ, и ние решително ги подкрепяме за това, че дадоха на Русия ясно да разбере, че трябва да спазва задълженията по договора, който е подписала“, подчерта военният министър на Лондон пред местно издание, цитирано от ТАСС. \r\nСъщевременно Уилямсън уверява, че подкрепя продължаването на действието на договора, стига двете страни да го спазват. Тереза Герова", "date": "2018.10.21", "title": "ТАСС: Великобритания подкрепи излизането на САЩ от ДРСМД"}
{"url": "http://www.focus-news.net/news/2018/10/21/2580955/api-vazstanoveno-e-dvizhenieto-po-sofiyskiya-okolovrasten-pat-v-rayona-na-kazichene.html", "text": "Възстановено е движението по Софийския околовръстен път в района на Казичене. Това съобщиха от пресцентъра на  Агенция „Пътна инфраструктура“ .", "date": "2018.10.21", "title": "АПИ: Възстановено е движението по Софийския околовръстен път в района на Казичене"}
{"url": "http://www.focus-news.net/news/2018/10/21/2580946/fokus-makedoniya-chast-ot-deputatite-glasuvali-za-startirane-na-protsesa-za-konstitutsionni-promeni-sa-postaveni-po-24-chasova-politseyska-zashtita.html", "text": "Част от депутатите, гласували в подкрепа на предложението на правителството на премиера Зоран Заев за стартиране на процедура за конституционни промени, са поставени под денонощна полицейска защита заради заплахи за тяхната сигурност. По неофициална информация, получена от македонския „Фокус“ от Министерството на вътрешните работи в Скопие, под защита попадат не само народни представители от опозиционната ВМРО-ДПМНЕ, но и депутати от управляващото мнозинство. \r\n„Предприемат се стандартни мерки за гарантиране на сигурността. МВР се грижи за сигурността на всички граждани, включително на депутатите“, увериха от македонското вътрешнополитическо ведомство. \r\nСлед гласуването в Събранието, Заев обеща на депутатите от ВМРО-ДПМНЕ защита за тях и техните семейства.  Тереза Герова", "date": "2018.10.21", "title": "„Фокус“ (Македония): Част от депутатите, гласували „за“ стартиране на процеса за конституционни промени, са поставени по 24-часова полицейска защита"}
{"url": "http://www.focus-news.net/news/2018/10/21/2580958/sport-ronaldo-stana-parviyat-futbolist-s-400-gola-v-top-5-na-parvenstvata-v-evropa.html", "text": "Кристиано Роналдо стана първият футболист в историята, разписал се 400 пъти в срещи от Топ 5 на първенствата в Европа. 84 от головете си петкратният носител на „Златната топка“ е вкарал с екипа на Манчестър Юнайтед във Висшата лига. За Реал (Мадрид) в Примера дивисион има 311 попадения. От началото на сезона до момента португалецът се е разписвал пет пъти за Ювентус в Серия „А“. \r\nНай-близкият преследвач на Роналдо в класацията е другата голяма звезда на съвременния футбол – Лионел Меси. Аржентинецът има 389 попадения, като всичките са отбелязани в Примера дивисион. \r\nТрето място заема легендата на Тотнъм Джими Грийвс с 366. Следва иконата на германския футбол и Байерн Герд Мюлер с 365 гола.", "date": "2018.10.21", "title": "Спорт: Роналдо стана първият футболист с 400 гола в \"Топ 5\" на първенствата в Европа"}
{"url": "http://www.focus-news.net/news/2018/10/21/2580961/pazardzhik-zabelyazva-se-lek-spad-v-tsenite-na-nyakoi-po-tarseni-zelenchutsi-i-plodove-na-kooperativniya-pazar.html", "text": "На кооперативния пазар в Пазарджик се забелязва лек спад в цените на някои по-търсени зеленчуци и плодове, показа репортерска проверка на  Радио „Фокус“-Пазарджик . Оранжерийните домати поевтиняха тази седмица и се продават по 2,20 лева за килограм.  Краставиците обаче поскъпнаха и се търгуват по 1,38 лева до 2,20 лв. за колограм.  Картофите поевтиняват като най-ниската цена на пазара е 0,62 лева за килограм на едро. Цената на зелените чушки се понижава до 1,20 лева. Червените чушки поскъпват до 2,07 лева за килограм. Морковите се търгуват по 0,70 лева за килограм. Ябълките поевтиняват и се продават по 1,01 лв./кг. Гроздето също поевтинява до 1,57 лева за килограм. \r\nРадослава МУРДЖЕВА", "date": "2018.10.21", "title": "Пазарджик: Забелязва се лек спад в цените на някои по-търсени зеленчуци и плодове на кооперативния пазар"}
{"url": "http://www.focus-news.net/news/2018/10/21/2580953/preskonferentsiya-na-radmila-shekerinska-makedoniya-se-prevrashta-vav-faktor-na-stabilnost-v-regiona.html", "text": "Министърът на отбраната на югозападната ни съседка Радмила Шекеринска даде пресконференция, в рамките на която изрази увереност, че с гласуването в парламента за стартиране на процедурата за конституционни промени, Македония се превръща във фактор на стабилност в региона, предава информационната агенция  „Макфакс“ . \r\n„Депутатите поеха отговорност и осигуриха нов шанс в историята на Македония, искам да поздравя всички за общия напредък и за това, че най-сетне страната се извлича от калта“, заяви Шекеринска. Македония показа готовността си да стане член на НАТО и е готова да започне преговори с ЕС“, добави военният министър на Скопие на пресконференция в правителството. \r\nС това решение, твърди Шекеринска, страната става фактор на стабилност в региона, а факторът стабилност ще донесе нови и по-големи чуждестранни инвестиции, които ще осигурят нови работни места, голям износ, по-добър стандарт. \r\n„В същото време историческият глас на депутатите бе срещу изолацията, но и срещу несигурността. Струва си да се отправят поздрави заради отговорността да оставим всичко настрана и да дадем глас на бъдещето\", заяви Шекеринска. Тереза Герова", "date": "2018.10.21", "title": "Пресконференция на Радмила Шекеринска: Македония се превръща във фактор на стабилност в региона"}
{"url": "http://www.focus-news.net/news/2018/10/21/2580963/premierat-boyko-borisov-v-interes-na-balgariya-i-na-obedinenite-arabski-emirstva-e-efektivnoto-partnyorstvo-v-sigurnostta-i-borbata-s-terorizma.html", "text": "В интерес на България и на Обединените арабски емирства е двете страни да изградят ефективно партньорство в стратегически важни области, сред които сигурността и борбата с тероризма. Това заяви министър-председателят Бойко Борисов по време на разговора си със заместник министър-председателя и министър на вътрешните работи на ОАЕ шейх Сайф бин Зайед Ал-Нахаян, съобщиха от  правителствената информационна служба . Премиерът Борисов изрази удовлетворение от наличието на взаимна политическа воля за активизиране на двустранното сътрудничество. Той изтъкна значението на обмена на информация и опит в борбата срещу престъпността и контрабандата. Според българския министър-председател би било добре да се развие сътрудничеството между службите на двете страни. Министър-председателят определи като положително постигнатото взаимно признаване на свидетелства за управление на МПС. Влизането в сила през месец юли на Меморандума, който урежда този въпрос, беше дългоочаквано събитие за съгражданите ни в ОАЕ. С него отпадна необходимостта те повторно да посещават шофьорски курсове и да полагат изпити във федералната монархия.", "date": "2018.10.21", "title": "Премиерът Бойко Борисов: В интерес на България и на Обединените арабски емирства е ефективното партньорство в сигурността и борбата с тероризма"}
{"url": "http://www.focus-news.net/news/2018/10/21/2580960/kathimerini-kamenos-preduprezhdava-che-dogovorat-za-imeto-e-poslednata-kapka-kotsiyas-kritikuva-protivnitsite-mu.html", "text": "Младшият партньор на управляващата в Атина СИРИЗА – „Независими гърци“ (АНЕЛ), ще напусне коалицията, ако договорът за името на Македония бъде внесен в парламента. Това предупреди лидерът на АНЕЛ Панос Каменос, съобщава електронното издание на гръцкия вестник  Kathimerini . \r\nПреспанското споразумение е „последната капка“ за АНЕЛ, подчерта Каменос, като допълни, че неговата партия ще напусне коалицията, ако СИРИЗА внесе споразумението за ратификация. \r\n„Ние си сътрудничихме, за да спасим страната\", припомни Каменос по отношение на управляващото правителство, което в последните дни е подложено на нарастващо напрежение, след като председателят на АНЕЛ, който е и министър на отбраната, предложи алтернатива на договора с Македония в рамките на посещение във Вашингтон по-рано този месец. \r\n„АНЕЛ има ясна позиция: няма да приемем термина „Македония“. Никога не сме си сътрудничили с онези, които искат да откраднат нашата история\", категоричен бе Каменос. \r\nВ същото време Никос Коцияс, ключовият преговарящ за името, който се оттегли от поста на външен министър миналата седмица след ожесточен спор с Каменос, разкритикува противниците на договора.  \r\nВ разгневен пост в социалната мрежа „Туитър“, Коцияс обвини критиците си, без да ги посочва поименно, в употребата на „кал, лъжи и клевета, за да подкопаят моята чест, репутация и почтеност. Оставката е акт на отговорност\", написа бившият първи дипломат на Атина.  \r\nМинистър-председателят Алексис Ципрас пое функциите на министър на външните работи в събота и обеща да остане на поста „за толкова дълго време\", колкото изисква успешното прилагане на договор за името.  Тереза Герова", "date": "2018.10.21", "title": "Kathimerini: Каменос предупреждава, че договорът за името е „последната капка“, Коцияс критикува противниците му"}
{"url": "http://www.focus-news.net/news/2018/10/21/2580964/ea-daily-kandidat-prezident-na-litva-iska-amerikanska-voenna-baza-v-stranata.html", "text": "Кандидат-президентът на Литва от „Съюз на отечеството – християндемократи на Литва“ Вигаудас Ушацкас заложи на военна реторика в кампанията си преди изборите през 2019 г. Бившият посланик на страната в Европейския съюз разкри намеренията си да работи за изграждането на американска военна база на територията на страната, предава  EA Daily , като се позовава на Baltnews.lt. \r\nУшацкас обоснова инициативата с могъщия съсед на Литва – Русия, която – съгласно думите му, заплашва сигурността в цяла Европа. „Длъжни сме да подкрепим инициативата на полския президент Анджей Дуда да предложи войски на САЩ да бъдат дислоцирани в страната, аз също търся възможност за разполагане на американски части на територията на Литва“, разкри кандидат-президентът на Литва в рамките на пресконференция.  . Тереза Герова", "date": "2018.10.21", "title": "EA Daily: Кандидат-президент на Литва иска американска военна база в страната"}
{"url": "http://www.focus-news.net/news/2018/10/21/2580948/afp-spored-velikobritaniya-obyasnenieto-na-sauditska-arabiya-za-smartta-na-dzhamal-kashogi-ne-e-dostoverno.html", "text": "Според Великобритания обяснението за смъртта на журналиста Джамал Хашоги, представено от Саудитска Арабия, не е достоверно, предава  AFP . \r\n„Не мисля, че това е достоверно\", подчерта британският външен министър Доминик Рааб, като допълни, че има „сериозен въпросителен знак по отношение на предоставената версия\". \r\n„Подкрепяме турското разследване, британското правителство иска да види хората, които са отговорни за тази смърт\". Тереза Герова", "date": "2018.10.21", "title": "AFP: Според Великобритания обяснението на Саудитска Арабия за смъртта на Джамал Кашоги не е достоверно"}
{"url": "http://www.focus-news.net/news/2018/10/21/2580947/desislava-atanasova-gerb-zdravnata-vnoska-nyama-da-se-promenya-nito-prez-tazi-nito-prez-sledvashtata-godina.html", "text": "Сектор здравеопазване е тежък ресор за взимане на радикални и крайни решения. Това каза в предаването „Неделя 150“ по  БНР  Десислава Атанасова от ГЕРБ, която е бивш министър на здравеопазването. Тя вижда като първи ключов въпрос дали трябва свръхрегулиране и навлизане на държавата в отношенията между здравноосигурените и лечебните заведения или следва гражданите да бъдат оставени да правят своя избор. \r\nВтори важен въпрос за Атанасова е дали 8% здравна осигуровка са достатъчни. Тя припомни обещанието на ГЕРБ до края на управленския мандат да не увеличава здравната вноска, а вариантите за здравноосигурителен модел, предложени от здравния министър Кирил Ананиев, вижда като изходна точка за обществено-политически дебат. \r\n\"И след дълъг, сериозен, експертен дебат, по-малко политически, да се вземе крайното решение. И то, смятам, не касае нито настоящата 2018 година, нито следващата 2019-а.\", посочи тя. По думите ѝ колкото и да са неприятни фактите за политиците и обществото, дебатът за броя на здравно неосигурените и адекватния им достъп до медицинска помощ трябва да бъде поставен на масата. „След 29 години демокрация резултатът е, че няма модел на здравеопазване, който да е обществено одобряван и консенсусен“, посочи Десислава Атанасова. По думите ѝ в здравеопазването не следва да се прави политика от проблемите на хората - и на работещите, и на пациентите, а да се правят политики за тях. \r\nАтанасова е на мнение, че е „категорично ясно“, че вотът на недоверие, който предстои да се гласува идната седмица, ще бъде неуспешен.", "date": "2018.10.21", "title": "Десислава Атанасова, ГЕРБ: Здравната вноска няма да се променя нито през тази, нито през следващата година"}
{"url": "http://www.focus-news.net/news/2018/10/21/2580959/elena-stoyanova-darzhaven-arhiv-smolyan-osnoven-iztochnik-za-osvobozhdavaneto-na-selo-momchilovtsi-sa-prouchvaniyata-na-iztaknatiya-kraeved-sveshtenik-konstantin-kanev.html", "text": "Основен източник за освобождаването на село Момчиловци са проучванията на изтъкнатия краевед свещ. Константин Канев, чийто личен фонд се съхранява в Държавен архив – Смолян. Това каза за  Радио „Фокус“ – Смолян  Елена Стоянова – главен експерт в архива. „При обявяване на общата мобилизация в България и съюзните и държави на 17 септември 1912 г. до обявяването на войната на 5 октомври стопанските дейности в селата Горно и Долно Дерекьой били на привършване. Най-голяма била грижата на овчарите, какво да правят със стадата от двете страни на границата, както и дали да слизат в кашлите си по Беломорието“, посочи Стоянова. \r\nДруг основен проблем била мобилизацията на турската армия – 72 души от Горно Дерекьой получили повиквателни (посули) за „редиф” – така се наричали запасните в турската армия. Мобилизираните мъже били от 26 до 45 годишна възраст. От мобилизираните се явили само 41 мъже, които тръгнали за Устово, отбеляза Стоянова. По думите й, както пише свещеник Канев: „Процесията била мълчалива и погребална!”. Около десетина души от тях успяват да избягат. В това време в селото е настанен около 300 души башибозук, който имал за цел отбрана на граничната зона. Селото било обложено и с 150 мулета и коне за нуждите на турския обоз, населението използвало различни начини да укрие домашните си животни. Вече имали горчивия опит от Руско-турската освободителна война (1877-1878 г.), когато всички 145 мобилизирани животни умират от глад при обсадата на Плевен. Сега успели да съберат около 40 глави добитък. Тогава мухтарят и помощниците му тръгват сами, от къща на къща, и събират още 51 добичета. В бакалските тефтери на местните дюкяни са записани непокрити сметки за стотици грошове, с които се вземали потребителски стоки за турската войска“, разказа Стоянова. \r\nВ същото време мъжете и младежите от село Момчиловци, които работели в пределите на свободна България се записват в редовете на българската армия, или в четите на родопските войводи Пею Шишманов, Стефан Калфа и Никола Гюмюшев. Краеведът отец Каньо цитира писмо до войводата Пею Шишманов от 27 млади мъже, желаещи да се включат в четата му. От тези младежи 18 били родом от селата Горно и Долно Дерекьой, допълни експертът. \r\nВсички четници били отведени в село Павелско. Там след кратка военна подготовка се отправили към Чепеларе, а от там към граничната линия. На 4 и 5 октомври всички четници вече копаели окопи по цялата гранична линия. Във всеки окоп имало по двама войника и четирима четника, добави Стоянова. \r\n„Още в първия ден (5 октомври) след атаката на българските части турският пост при Харамлицко бил разбит. Последвало бягство на турските части в посока Устово. Башибозукът в Горно Дерекьой бил предупреден и командващият Мехмед чауш повел хората си към местността Харамлицко. Разделени на две групи те напредвали към местността, но българската част под командването на фелдфебел Иван Ножаров ги обстрелва със снаряди. Изстрелите били само два, но поради няколкото ранени, всяват паника и объркване в редовете на турската част, която била обърната в бяг през Долно Дерекьой към Хубча. На 7 и 8 октомври в селото не останал нито един турски войник. За съжаление, на този етап, плановете на българската армия били да завземе отбранителна позиция при превала Рожен, с цел да прикрие левия фланг. На 9 октомври сутринта в Горно Дерекьой отново влиза турски аскер. На следващия ден командващият Хаджи Анузоолу събрал мъжете от селото със заръката, пак да се явят на другия ден“, припомни Стоянова. Населението очаквало най-лошото, затова решили да предупредят българските части на Рожен и Калъчборун. „Както пише свещ. Канев, поради голямото напрежение и неизвестността, за горнодерекьовци това не били „четири дена, а четири години”! „На 12 октомври българската войска в три колони преминава границата. Лявата колона, северно от Горно Дерекьой, била в състав: 2-а и 4-а дружина с 9 с.с. и 1 с.с. батарея, картечната рота и 1 взвод пионери. Тя била водена от легендарния командир на 21-и пех. Средногорски полк – полк. Владимир Серафимов. Частта настъпила и спряла на Могилата. Били забелязани от турския аскер, който за един час натоварил вещи и боеприпаси и побягнал от селото. Бегълците едва превалили през Борцето и четниците на Стефан Калфа се изкачили откъм „Свети Атанас”, „Свети Илия” и „Света Богородица”. Задачата им била да обкръжат селото. Четниците бързали да догонят аскера, който да обезоръжат. Край село Каршилий (днешно Виево) четите на Стефан Калфа и Пею Шишманов се срещат. Изземат оръжието от турския склад в селото и от населението“, поясни Стоянова. \r\nЧетниците донасят свободата в Момчиловци, както пише свещ. Канев, населението се разшенило (зарадвало се), като гледало как българската войска преминава през Друма. Същият ден е освободено и съседното село Долно Дерекьой (сега - Соколовци)”, каза още Стоянова. \r\nНели ГЕРГЬОВСКА", "date": "2018.10.21", "title": "Елена Стоянова, Държавен архив – Смолян: Основен източник за освобождаването на село Момчиловци са проучванията на изтъкнатия краевед свещеник Константин Канев"}
{"url": "http://www.focus-news.net/news/2018/10/21/2580966/pazardzhik-patruli-na-patna-politsiya-sa-razpolozheni-do-sgradata-na-zatvora-na-razklona-za-malo-konare-pri-izhoda-na-selo-zvanichevo-i-na-septemvriyski-hancheta.html", "text": "Натоварено е движението по входно-изходните артерии в Пазарджик и по околовръстния път, предаде репортер на  Радио „Фокус“ – Пазарджик . Колони от автомобили са се образували по пътя от и до автомагистрала „Тракия“. На места се струпват автомобили, движещи се в посока Пазарджик, които се прибират от Велинград, Белово, Пещера, Батак и от други места в областта. Пътните настилки са сухи. Патрули на „Пътна полиция“ са разположени до сградата на затвора, на разклона за Мало Конаре, при изхода на село Звъничево и на Септемврийски ханчета. \r\nРадослава МУРДЖЕВА", "date": "2018.10.21", "title": "Пазарджик: Патрули на „Пътна полиция“ са разположени до сградата на затвора, на разклона за Мало Конаре, при изхода на село Звъничево и на Септемврийски ханчета"}
{"url": "http://www.focus-news.net/news/2018/10/21/2580956/silistra-50-e-izbiratelnata-aktivnost-vav-vtoriya-tur-na-chastichnite-izbori-za-kmet-na-suhodol-kam-1400-chasa.html", "text": "50% e избирателната активност на балотажа в Суходол. Това съобщи за  Радио \"Фокус\"- Шумен  Венцислав Маринов, председател на ОИК - Главиница. Своя вот са упражнили 320 от общо 638 избиратели. До момента в ОИК не са постъпвали жалби или сигнали за нарушения. Агенция „Фокус“ припомня:  Провежда се втори тур на частичен избор за кмет на кметство село Суходол, община Главиница. На първи тур Абедин Нури Рушид, издигнат от ПП ГЕРБ получи 191 действителни гласове, а неговият опонент Недрет Юсеин Алил от ДПС – 189 действителни гласове. Изборите в кметството се налагат заради смъртта на предишния кмет Хамид Незир Рушид. \r\nИвелина ИВАНОВА", "date": "2018.10.21", "title": "Силистра: 50% e избирателната активност във втория тур на частичните избори за кмет на Суходол към 14.00 часа"}
{"url": "http://www.focus-news.net/news/2018/10/21/2580968/sport-leykars-zagubi-vtori-poreden-mach-masov-boy-pri-debyuta-na-lebron-dzheyms-v-los-andzhelis.html", "text": "Леброн Джеймс вкара 24 точки при дебюта си за Лейкърс в Лос Анджелис, но тимът му загуби със 115:124 като домакин срещу Хюстън Рокетс. Срещата беше белязана от масов бой четири минути преди края. Крис Пол от Рокетс и Брендън Инграм от Лейкърс се сбиха, като се включиха и голям брой от играчите на двата отбора. Стигна се до юмручни удари, преди Леброн Джеймс да разтърве биещите се.  \r\nДжеймс добави пет борби и пет асистенции към актива си, а Крис Пол се отличи с 28 точки, 10 асистенции и 7 борби за Рокетс. \r\nТова беше втора загуба за Лейкърс след два мача от началото на сезона.", "date": "2018.10.21", "title": "Спорт: Лейкърс загуби втори пореден мач, масов бой при дебюта на Леброн Джеймс в Лос Анджелис"}
{"url": "http://www.focus-news.net/news/2018/10/21/2580962/smolyan-s-kontsert-na-obshtinskiya-duhov-orkestar-zapochnaha-chestvaniyata-za-praznika-na-grada.html", "text": "С концерт на общинския духов оркестър започнаха честванията за празника на Смолян, предаде репортер на  Радио „Фокус“ – Смолян . През сградата на Родопски драматичен театър „Николай Хайтов“ музикантите свирят военни маршове в чест на 106 години от Освобождението на Родопите. На концерта присъстват граждани на Смолян, които носят български трибагреници, както и представители на структурата на Съюза на офицерите и сержантите от запаса и резерва в Смолян. \r\nПрограмата продължава в 16.00 часа на връх Средногорец, където негово високопреподобие архимандрит Висарион ще отслужи Панихида за загиналите в боевете на Родопската Шипка и Освобождението на Родопите. \r\nОт 18.00 часа пред Паметника на полк. Владимир Серафимов в Новия център на Смолян ще бъдат поднесени венци и цветя, като в събитието ще участва и председателят на Народното събрание Цвета Караянчева. Тя ще присъства и на тържествена заря-проверка, посветена на 106 години от Освобождението на Родопите, която ще започне в 19.30 часа на бул. „България“ в центъра на града. \r\nНели ГЕРГЬОВСКА", "date": "2018.10.21", "title": "Смолян: С концерт на общинския духов оркестър започнаха честванията за празника на града"}
{"url": "http://www.focus-news.net/news/2018/10/21/2580967/priza-v-godishniya-futbolen-turnir-na-mladezhkite-politicheski-organizatsii-organiziran-ot-abv-mladezhi-specheli-elma.html", "text": "Шест отбора се включиха в годишния футболен турнир на младежките политически организации, като на първо място се класира Европейската лява младежка алтернатива (ЕЛМА), а АБВ-Младежи заеха престижното трето място. Това съобщиха от пресцентъра на  ПП АБВ . \r\nЗа втора поредна година АБВ-Младежи, с подкрепата на Българския футболен съюз, инициират турнир под наслов \"Спортът сплотява\". Тази година в турнира взеха участие отборите на младежите от ДПС, Национален младежки комитет на ВМРО, младежите от Движение „Гергьовден“, ЕЛМА от Български социалдемократи, Младежко ДБГ и, разбира се, АБВ-Младежи. Съдия на турнира бе Алекс Денев от Движение 21.  Събитието се проведе в Националната футболна база \"Бояна\".  \r\nОще при откриването на турнира всички участници получиха плакети. По този повод председателят на АБВ-Младежи Пламена Заячка определи всички отбори като победители, тъй като независимо от партийния цвят, те се обединиха около каузата за насърчаването на здравословния начин на живот сред подрастващото поколение и стимулирането на българските младежи за планиране на бъдещето им в тяхната родина.  \r\nПредседателят на ПП АБВ Румен Петков заяви, че с този акт младежките организации ясно заявяват, че моделът в политиката на противопоставяне на всяка цена може да бъде заменен и по национално значими теми партиите следва да работят заедно за България. Приветствие към участниците в турнира направи и легендарният български футболист Георги Илиев. \r\nЕто и крайното класиране: \r\n6. МДБГ \r\n5. НМК към ВМРО \r\n4. МДПС \r\n3. АБВ-МЛАДЕЖИ \r\n2. Младежко движение „Гергьовден“ \r\n1. ЕЛМА.", "date": "2018.10.21", "title": "Приза в годишния футболен турнир на младежките политически организации, организиран от АБВ-Младежи, спечели ЕЛМА"}
{"url": "http://www.focus-news.net/news/2018/10/21/2580973/natsionalnata-sedmitsa-na-cheteneto-zapochva-ot-22-oktomvri.html", "text": "Национална седмица на четенето ще се проведе от 22 до 26 октомври 2018 година, съобщиха от пресцентъра на  Министерство на образованието и науката.   Тя се организира от Министерството на образованието и науката, като целта е да се насърчава и повишава грамотността на учениците.  \r\nНад 3000 събития в цялата страна включват разнообразни игри, състезания, представяне на книги и национален маратон на четенето. Домакин на събитието тази година е Регионалното управление на образованието във Велико Търново. \r\nЗа първи път Институтът по български език към БАН е разработил игрова надпревара за особеностите на българския език за учениците от 5, 6 и 7 клас. Участието в надпреварата е на доброволен принцип.  \r\nНационалната седмица на четенето ще бъде подкрепена за първи път от представители на Българска асоциация на софтуерните компании (БАСКОМ), Българска аутсорсинг асоциация (БАА) и Българска асоциация по информационни технологии (БАИТ).", "date": "2018.10.21", "title": "Националната седмица на четенето започва от 22 октомври"}
{"url": "http://www.focus-news.net/news/2018/10/21/2580970/vesela-delinska-narodna-biblioteka-ivan-vazov-plovdiv-vse-poveche-mladi-hora-se-interesuvat-ot-deynosti-v-oblastta-na-restavratsiyata-i-konservatsiyata-na-kulturno-istorichesko-nasledstvo.html", "text": "Все повече млади хора се интересуват от дейности в областта на реставрацията и консервацията на културно-историческо наследство. Това каза за  Радио „Фокус“-Пловдив  Весела Делинска, реставратор в Лабораторията за консервация и реставрация при Народна библиотека „Иван Вазов“ в Пловдив. „Всяка година има много студенти, които искат да учат реставрация. Организират се ежегодни форуми на тази тема. Мисля, че тази професия все повече се развива и популяризира. Доскоро много малко хора бяха запознати с нея. Тя дълго време беше по-популярна в чужбина и може би не й се е обръщало толкова внимание тук. Всички колеги полагаме усилия да популяризираме тази дейност, да я направим по-достъпна и по-желана от младите хора, които биха искали да изучават нещо различно“, коментира Делинска. Тя посочи, че работата в тази област е трудоемка, но изключително интересна.  \r\n„Реставрацията не е съвсем рутинна дейност, понеже понякога има различни характеристики на обектите. Но това, което за мен лично представляваше най-голям интерес, бе реставрацията на два стенописни проекта от Йоан Левиев, която приключи през изминалата година. Те бяха интересни от тази гледна точка, че включваха различни материали в себе си. Бяха на картон, но имаше рисунки с темперна техника, имаше и керамични отливки. Реставрацията беше много интересна понеже изискваше познания в много области на реставрацията – реставрация на керамика, реставрация на хартия и реставрация на живопис. И в крайна сметка резултатът, който се получи,  беше много хубав. Много се радвам, че те вече са съхранени в подходящи кутии, запазени и дигитализирани“, разказа Весела Делинска. Тя допълни, че след като обектите се реставрират, библиотеката се грижи те да бъдат дигитализирани, за да са по-достъпни чрез интернет и за публиката, която иска да ги види. \r\nТони МИХАЙЛОВ", "date": "2018.10.21", "title": "Весела Делинска, Народна библиотека „Иван Вазов“-Пловдив: Все повече млади хора се интересуват от дейности в областта на реставрацията и консервацията на културно-историческо наследство"}
{"url": "http://www.focus-news.net/news/2018/10/21/2580969/kinospektakalat-badi-voynik-shte-bade-predstaven-v-natsionalniya-dvorets-na-kulturata-na-22-oktomvri.html", "text": "С киноспектакъла „Бъди войник“ Министерството на отбраната започва  кампанията за привличане на кандидати за военнослужещи в Българската армия. Това съобщиха от пресцентъра на  министерството . Събитието ще се състои на 22 октомври от 18.30 ч. в Зала 1 на Националния дворец на културата в София и в него ще участват Гвардейският представителен духов оркестър, Представителният ансамбъл на Въоръжените сили и рок група „Б.Т.Р.“ Ще бъдат  излъчени мотивационни видеоклипове, заснети в реална среда на действие на видовете въоръжени сили – Сухопътни войски, Военновъздушни и Военноморски сили. \r\nРок група „Б.Т.Р.“ ще представи за първи път пред публика новия си видеоклип на песента „Никога преди“. Със свои изпълнения ще участват  Орлин Горанов, Маргарита Хранова, Гуна Иванова и други. Входът за киноспектакъла „Бъди войник“ е свободен.", "date": "2018.10.21", "title": "Киноспектакълът „Бъди войник“ ще бъде представен в Националния дворец на културата на 22 октомври"}
{"url": "http://www.focus-news.net/news/2018/10/21/2580971/tass-nato-hvarli-varhu-rusiya-otgovornostta-za-reshenieto-na-sasht-da-izleze-ot-drsmd.html", "text": "НАТО хвърли отговорността за решението на САЩ да излезе от Договора за ликвидиране на ракетите със среден обсег на действие (ДРСМД) върху Русия. Говорителят на Алианса Оана Лунгеску заяви, че Моксва „вероятно нарушава“ споразумението, предава  TACC . \r\nВ отговор на молба да коментира решението на държавния глава на САЩ Доналд Тръмп, Лунгеску подчерта: „Съюзниците на НАТО не веднъж са изказвали загриженост от недостатъчното съблюдаване от страна на Русия на международните й задължения, произтичащи от ДРСМД, подписан между САЩ и СССР през 1987 г. На срещата на върха на НАТО през юли (в Брюксел) съюзниците констатираха изпълнение на условията на договора от страна на САЩ, докато действията на Русия в продължение на много години предизвикаха цял спектър на съмнения“.  \r\nПо-рано министърът на отбраната на Великобритания Гавин Уилямсън заяви, че Лондон подкрепя излизането на САЩ от ДРСМД.  „Нашият най-близък и отдавнашен съюзник са, разбира се, САЩ, и ние решително ги подкрепяме за това, че дадоха на Русия ясно да разбере, че трябва да спазва задълженията по договора, който е подписала“, подчерта военният министър на Лондон пред местно издание, цитирано от ТАСС. \r\nСъщевременно Уилямсън увери, че подкрепя продължаването на действието на договора, стига двете страни да го спазват. Тереза Герова", "date": "2018.10.21", "title": "ТАСС: НАТО хвърли върху Русия отговорността за решението на САЩ да излезе от ДРСМД"}
{"url": "http://www.focus-news.net/news/2018/10/21/2580965/fokus-makedoniya-makedonskata-levitsa-prizova-za-grazhdanska-saprotiva-i-obyavi-protesti-pred-parlamenta.html", "text": "Политическата партия „Левица“ ще организира протести пред Събранието в Скопие във всяка следваща фаза на гласуване на конституционните промени. Те ще бъдат антиправителствени и ще протичат под мотото „Народна самоотбрана\", а целта им да върнат „отвлечения“ суверенитет на народа, съобщава македонският  „Фокус“ . \r\n„Всекидневни радикални политически действия, координирани с всички заинтересовани политически участници, които се противопоставят на промяната на конституционното име, ще бъдат систематично организирани на територията на цялата република. Ние призоваваме всички прогресивни сили да се присъединят към нас в движението, до окончателната победа. Когато несправедливостта стане закон, съпротивата е наш дълг!\", категорични са от „Левица“. \r\nС призива за масивна гражданска съпротива партията издига три искания: \r\n- Безусловно отменяне на противоконституционната и незаконна правителствена инициатива за промяна на Конституцията на Република Македония и отмяна на Преспанското споразумение; \r\n-Спешно разпускане на парламента и насрочване на предсрочни парламентарни избори; \r\n- Създаване на преходно служебно правителство с ограничен мандат само за провеждане на справедливи и демократични избори. Тереза Герова", "date": "2018.10.21", "title": "„Фокус“ (Македония): Македонската „Левица“ призова за гражданска съпротива и обяви протести пред парламента"}
{"url": "http://www.focus-news.net/news/2018/10/21/2580974/umbal-sv-anna-nyama-opasnost-za-zhivota-na-postradaliya-pri-katastrofata-kray-kazichane.html", "text": "Шофьорът на ТИР, пострадал при катастрофа на Околовръстното шосе на София, който беше приет в СО на УМБАЛ \"Св. Анна\", в много тежко състояние, е хоспитализиран в Реанимацията на болницата. Това съобщиха от  пресцентъра на лечебното заведение . Пациентът е стабилизиран, без пряка опасност за живота. След обстоен преглед не се потвърдиха първоначалните съмнения за фрактура на череп.  „Фокус“ припомня:  ТИР се преобърна на Околовръстния път преди разклона за село Казичене. При инцидента пострада шофьорът на камиона. Сигналът за произшествието е подаден около 12.00 часа. По първоначални данни камионът се е ударил в информационните табели на пътя и се е преобърнал. На място веднага са изпратени екипи на полицията, пожарната и Бърза помощ. За „Фокус“ от Центъра за Спешна медицинска помощ – София съобщиха, че състоянието на мъжа е тежко, с гръдна, коремна и лицево-челюстна травма. Дълго време пожарната се е опитвала да извади пострадалия от камиона. На мястото на инцидента е разлято гориво.", "date": "2018.10.21", "title": "УМБАЛ „Св. Анна“: Няма опасност за живота на пострадалия при катастрофата край Казичане"}
{"url": "http://www.focus-news.net/news/2018/10/21/2580978/makfaks-makedoniya-v-harvatiya-padna-parviyat-snyag-za-sezona.html", "text": "В Хървария падна първият сняг за сезона – района на далматинските Динарски планини и Камешница, както и по върховете на планините по границата с Босна и Херцеговина, предава македонската информационна агенция  „Макфакс“ . \r\nПо най-високите части на планините в страната температурите паднаха до един градус по Целзий. Поради силните бури и ветрове, които духат от брега на Адриатическо море, усещането е като за минус пет градуса, съобщиха местни медии. Очаква се лошото време да се задържи и през следващите дни. Валежите ще продължат, но ще бъдат само от дъжд. Тереза Герова", "date": "2018.10.21", "title": "„Макфакс“ (Македония): В Хърватия падна първият сняг за сезона"}
{"url": "http://www.focus-news.net/news/2018/10/21/2580980/vitsepremierat-valeri-simeonov-shte-se-sreshtne-s-rabotodatelskite-organizatsii-na-22-oktomvri.html", "text": "На 22 октомври от 9.30 часа в Министерски съвет вицепремиерът Валери Симеонов ще се срещне с работодателските организации. Това съобщиха от   пресофиса на вицепремиера . Срещата е по искане на Асоциацията на организациите на българските работодатели с цел обсъждане и преодоляване на задържащите фактори на вътрешната среда, които възпрепятстват ускоряването на икономическия растеж в България над 4%, въпреки благоприятната икономическа обстановка. Ще се обсъдят възможности за ускоряване на редица политики и реформи в сферата на пазара на труда, пенсионното осигуряване, трудово-медицинската експертиза, съдебната система, административната реформа и електронното управление, сигурността, енергетиката, образованието.", "date": "2018.10.21", "title": "Вицепремиерът Валери Симеонов ще се срещне с работодателските организации на 22 октомври"}
{"url": "http://www.focus-news.net/news/2018/10/21/2580979/rzi-varna-ne-po-malko-ot-500-klinichni-izsledvaniya-v-romski-mahali-v-selata-kamenar-i-avren-i-v-grad-devnya-predstoi-da-badat-izvarsheni-po-programa-za-ranna-diagnostika-i-skrining.html", "text": "Не по-малко от 500 клинични изследвания на живеещи в ромски махали в селата Каменар и Аврен и в град Девня предстои да бъдат извършени по програма за ранна диагностика и скрининг до 6 ноември. Това съобщиха за  Радио „Фокус“ – Варна  от Регионална здравна инспекция (РЗИ) – Варна. По график мобилна клинична лаборатория ще посети трите населени места на 25 октомври, 1, 2, 5 и 6 ноември. Програмата е в изпълнение на заповед на министъра на здравеопазването за провеждане на профилактични прегледи/изследвания съгласно задача 1.4 „Подобряване на профилактичните дейности сред ромското население“, т. 1.4.3 „Провеждане на ранна диагностика и скрининг за артериална хипертония, сърдечно-съдови заболявания, белодробни заболявания, захарен диабет“ от Националния план за действие 2015-2020 г. на лица от ромски произход в населени места от област Варна. По време на клиничните изследвания ще се следи за кръвна картина с поне 8 показателя, глюкоза и холестерол. Изпълнител по договора е ДКЦ „Чайка“. \r\nДиана СТОЕВА", "date": "2018.10.21", "title": "РЗИ – Варна: Не по-малко от 500 клинични изследвания в ромски махали в селата Каменар и Аврен и в град Девня предстои да бъдат извършени по програма за ранна диагностика и скрининг"}
{"url": "http://www.focus-news.net/news/2018/10/21/2580975/blagoevgrad-vremenno-e-ogranicheno-dvizhenieto-po-pat-ii-84-razlog-yakoruda-v-rayona-na-selo-banya-poradi-izteglyane-na-avariral-tir.html", "text": "Временно е ограничено движението по път II-84 Разлог-Якоруда в района на село Баня поради изтегляне на аварирал ТИР. Това съобщиха от пресцентъра на  Агенция \"Пътна инфраструктура\" . Движението се регулира от \"Пътна полиция\".  \r\nВъведени са следните обходни маршрути:  \r\n-\tв направление Гоце Делчев, идвайки от Разлог:  Разлог-Банско-Добринище - Гоце Делчев; \r\n-\tв направление Гоце Делчев, идвайки от Якоруда: път  Якоруда-Генерал Ковачев-Елешница-Гоце Делчев; \r\n-\tв направление  Якоруда, идвайки от Разлог: Разлог-Драглище-Белица-Якоруда; \r\n-\tв направление Разлог, идвайки от Якоруда: Якоруда-Белица-Драглище-Разлог.", "date": "2018.10.21", "title": "Благоевград: Временно е ограничено движението по път II-84 Разлог-Якоруда в района на село Баня поради изтегляне на аварирал ТИР"}
{"url": "http://www.focus-news.net/news/2018/10/21/2580981/vidin-vremenno-dvizhenieto-po-pat-i-1-vidin-montana-v-rayona-na-selo-bela-se-osashtestvyava-v-edna-lenta-poradi-katastrofa.html", "text": "Временно движението по път I-1 Видин – Монтана в района на село Бела се осъществява в една лента поради катастрофа. Това съобщиха от пресцентъра на  Агенция \"Пътна инфраструктура\" . В посока Монтана движението се извършва в свободната лента. В посока Видин движението се осъществява по обходен маршрут: път III-114 с. Ружинци – с. Дреновец, път III-112 с. Дреновец – с. Добри дол, път II-11 с. Добри дол – п. к. Дунавци. Трафикът се регулира от \"Пътна полиция\".", "date": "2018.10.21", "title": "Видин: Временно движението по път I-1 Видин – Монтана в района на село Бела се осъществява в една лента поради катастрофа"}
{"url": "http://www.focus-news.net/news/2018/10/21/2580982/bsp-initsiira-obsazhdane-na-zakonoproekt-za-maslodaynata-roza-v-karlovo-na-22-oktomvri.html", "text": "На 22 октомври в зала „Васил Караиванов“ в Карлово ще бъде обсъден Законопроектът за маслодайната роза. Обсъждането е инициирано от Веска Ненчева, народен представител от Карлово и народни представители от ПГ на „БСП за България“, членове на комисията по земеделието и храни в НС – проф. Светла Бъчварова, Георги Стоилов, Даниел Йорданов, Румен Георгиев, Цветан Топчиев. Това съобщиха от  пресцентъра на партията . На обсъждането са поканени розопроизводители и розопреработватели. Срещата е част от последователната политика за защита на розопроизводството, след протестите на хората в района през месец май, когато спря изкупуването на розовия цвят. Обсъждането с експерти и дадените предложения са началото на дългия и тежък път за защита на интересите на розопроизводителите и създаване на правила при производството, изкупуването и преработката на розовия цвят. Очакванията са държавата да има отношение към запазване на розопроизводството в района, защото е поминък с традиции, а българската маслодайната роза е уникален с качествата си продукт в световен мащаб. Много млади семейства разчитат на защита на труда им, за да не се превърне районът в поредния обезлюден в България.", "date": "2018.10.21", "title": "БСП инициира обсъждане на Законопроект за маслодайната роза в Карлово на 22 октомври"}
{"url": "http://www.focus-news.net/news/2018/10/21/2580984/sport-azar-stava-nay-skapo-plateniyat-igrach-v-istoriyata-na-visshata-liga.html", "text": "Звездата на Челси Еден Азар ще се превърне в най-скъпо платеният играч в историята на Висшата лига. Това ще се случи, ако белгиецът се съгласи да подпише нов договор с лондончани. Според информациите в някои английски медии, Азар е дал съгласието си за това и е въпрос на време той да получи предложение от Челси. Според първоначалното предложение от Челси, седмичната заплата на Азар е възлизала на 300 хиляди паунда, но тя ще бъде завишена с още 50 000 заради блестящото представяне на футболиста от началото на сезона.  \r\nВ момента Азар взима по 200 000 паунда седмично, а настоящият му контракт изтича след 18 месеца. \r\nВенцислав ДРАГОМАНОВ", "date": "2018.10.21", "title": "Спорт: Азар става най-скъпо платеният играч в историята на Висшата лига"}
{"url": "http://www.focus-news.net/news/2018/10/21/2580983/the-jerusalem-post-yordaniya-otmeni-aneksa-kam-mirniya-dogovor-s-izrael.html", "text": "Йордания отмени анекса към мирния договор с Израел, подписан през 1994 г., съобщава вестник  The Jerusalem Post , като припомня, че текстът урежда отдаването под наем на суверенна йорданска земя на Израел. \r\nВ изненадващо изявление кралят на Йордания Абдула II заяви, че няма да подновява тази част от договора, засягаща пряко регионите Бакура и Гхамар. Съгласно споразумението от 1994 г. тези две области „попадат под йорданския суверенитет с израелските частни права за използване на земята“. Те включват безпрепятствена свобода на влизане, излизане и движение в района. Тези зони не подлежат на митническо или имиграционно законодателство.  \r\nСъгласно споразумението, „правата ще останат в сила за 25 години и ще бъдат подновявани автоматично за същия период, освен ако някоя от страните не желае да прекрати споразумението, в който случай ще бъдат проведени консултации\". Срокът изтича на 25 октомври, отбелязват от редакцията.  \r\nКралският дворец обяви изявление, в което се казва, че „областите Бакура и Гхамар винаги са били наш основен приоритет и нашето решение е да прекратим член 2 от Приложение І (б) от Договора за мир между Израел и Йордания, произтичащ от нашата готовност да вземем каквото е необходимо за Йордания и йорданците\". \r\nПремиерът на Израел Бенмамин Нетаняху увери, че страната ще започне преговори с Йордания по въпроса. Той не спомена за предимствата, които има Йордания в замяна на отдаването под наем на двете области – като например разрешението за прелитане на самолети от и за Европа. Това би могло да се използва като лост за убеждаване на Аман да промени решението си, коментира издание.  \r\nГоворейки във връзка йорданското изявление в паметна служба по повод 23-тата годишнина от убийството на Ицхак Рабин, който подписа договора с Аман, Нетаняху заяви, че „няма съмнение, че от цялостна гледна точка цялото споразумение е важен актив, ценен и за двете страни\". \r\nОще през март бе съобщено, че Аман се насочва прекратяване на договорите, а външният министър на страната поясни, че „правителството в момента разглежда решението си относно естеството на използването на Бакура и Гхумар по начин, който служи на висшите национални интереси\". \r\nПрекратяването на изпълнението на анекса от мирния договор на Израел е свързано с належащо искане на депутати, политически партии и активисти, твърди изданието.  Тереза Герова", "date": "2018.10.21", "title": "The Jerusalem Post: Йордания отмени анекса към мирния договор с Израел"}
{"url": "http://www.focus-news.net/news/2018/10/21/2580985/veliko-tarnovo-postanovkata-dvanadeseta-nosht-po-shekspir-shte-bade-predstavena-na-krepostta-trapezitsa.html", "text": "Постановката „Дванадесета нощ“ по Шекспир ще бъде представена на крепостта „Трапезица“ във Велико Търново. Това съобщи за  Радио „Фокус“ – Велико  Търново Нелина Църова, директор на Дирекция „Култура, туризъм и международни дейности“ в Община Велико Търново. Режисьор на спектакъла е Валерия Вълчева. Той е специално създадена за пространството на крепостта „Трапезица“. Сценографията и костюмите са на художничката Деница Милушева.  \r\n„Дванадесетата нощ е Коледа, това у нас е Йордановден или Богоявление. По времето на Шекспир този ден се е празнувал с буйно веселие и гонене на злите духове на река Темза, близо до театър „Глоуб“. В пиесата няма религия, няма ритуали, най-важното е бурното карнавално веселие. Основният патос, акцентът е любовта – внезапна, без задръжки, застрашена от забавни недоразумения, разрешени и последвани от задължителните три сватби на финала. Това е една романтична комедия, която няма клишетата на американската кино – индустрия. Пространството на хълма Трапезица , със своите чисто италиански пейзажи, с много въздух, е изключително приемливо за ренесансов театър“, каза още Нелина Църова.  \r\nСпектакълът ще обхване цялата историческа местност. Постановката е подарък от Общината за жителите и гостите на града. Финансирането на спектакъла се осигурява по програма „Изкуство и култура“ на Общината. \r\nПредставлението ще се играе от 17.00 часа на крепостта „Трапезица“. \r\nНадежда КРЪСТЕВА", "date": "2018.10.21", "title": "Велико Търново: Постановката „Дванадесета нощ“ по Шекспир ще бъде представена на крепостта „Трапезица“"}
{"url": "http://www.focus-news.net/news/2018/10/21/2580972/smolyan-v-katedralen-hram-sv-visarion-smolenski-be-otsluzhena-praznichna-bozhestvena-liturgiya.html", "text": "В катедрален храм „Св. Висарион Смоленски“ бе отслужена празнична божествена Литургия, възглавена от архиерейския наместник на Смолянска духовна околия Негово Високопреподобие архимандрит Висарион, на която присъства и кметът  Смолян Николай Мелемов  като домакин на Празника на общината и 106-годишнината от освобождението на Родопите. Това съобщиха от  Архиерейско наместничество – Смолян . \r\nВ богослужението  заедно с архимандрит Висарион участваха свещениците от храма Димитър Михайлов и Иван Марински,  секретарят на Архиерейското наместничество иконом Запрян Шиков, както и иподяконите  Даниел Апостолов и Георги Гаджев, църковният певец Живка Манолова. Песнопенията изпълняваха хористите от храм „Св. Теодор Стратилат“ – Смолян, кв. Райково, с диригент Златка Маргаритова. \r\nСлед Литургията бе отслужен благодарствен молебен за свободата на Родопите, на който архиерейският наместник призова Бог да пази Смолян и общината, жителите й, с думите: „Твоята милост е безгранична и човеколюбието Ти – неизмерима дълбина. Със страх и трепет смирено принасяме благодарност на Тебе за благодеянията, които си ни сторил.  Боже на всяко милосърдие, избави този град  и всички жители на общината  от  всяко зло обстоятелство,  дарувай им да преуспяват в добродетели,  да живеят в мир и разбирателство!“. \r\nАрхимандрит Висарион  поздрави кмета на Николай Мелемов по повод Празника, поздрави всички присъстващи, като  призова Божията любов и Неговата велика милост и общението в Светия дух да бъдат с всички нас.  Да живеем във вярата, да крепнем в надеждата и да пребъдваме в любовта.", "date": "2018.10.21", "title": "Смолян: В катедрален храм „Св. Висарион Смоленски“ бе отслужена празнична божествена Литургия"}
{"url": "http://www.focus-news.net/news/2018/10/21/2580977/veliko-tarnovo-svishtov-predstavi-svoya-potentsial-na-chetvartata-sreshta-na-visoko-ravnishte-na-mestnite-lideri-kitay-tsentralna-i-iztochna-evropa-161.html", "text": "В Националния дворец на културата в град София се проведе четвъртата среща на местните лидери Китай – Централна и Източна Европа „16+1“, а Община Свищов за първи път бе представена на форум от такова ниво, съобщиха от пресцентъра на  Общината . \r\nНа форума, който се проведе под мотото „Глобално мислене, действия на местно ниво“, кметът на Свищов Генчо Генчев представи възможностите за инвестиции и бизнес в крайдунавския град и региона. Той промотира благоприятното геостратегическо местоположение на Свищов и Дунавския пътен коридор, като важен международен воден път свързващ Европа и Азия, както и предимствата за установяване и развитие на сътрудничество. Кметът акцентира на това, че Свищов притежава потенциал, който тепърва предстои да бъде развит и това дава големи възможности за бъдещите инвеститори. Генчо Генчев подчерта, че свищовската зона за развитие може да предложи възможно най-добрия гарант за инвестициите на своите бъдещи партньори, в лицето на държавата, чрез „Национална компания индустриални зони“, с която съвместно ще създадат условията за развитие на бизнес в общината. \r\nВ рамките на форума, кметът на Свищов Генчо Генчев проведе среща с министъра на Икономиката Емил Караниколов, изпълнителния директор на НКИЗ Антоанета Барес и изпълнителния директор на Българската агенция за инвестиции Стамен Янев, на която обсъдиха редица въпроси, касаещи зоната за развитие в крайдунавския град.", "date": "2018.10.21", "title": "Велико Търново: Свищов представи своя потенциал на четвъртата среща на високо равнище на местните лидери Китай – Централна и Източна Европа „16+1“"}
{"url": "http://www.focus-news.net/news/2018/10/21/2580987/sofiyska-voda-vremenno-shte-prekasne-vodosnabdyavaneto-v-nyakoi-chasti-na-stolitsata-na-22-oktomvri.html", "text": "„Софийска вода” временно ще прекъсне водоснабдяването в някои части на столицата на 22 октомври, съобщиха от  дружеството . \r\nВъв връзка с реконструкция на уличен водопровод на ул. „Полк. Владимир Сарафимов“ в ж.к. „Младост“ III, се налага спиране на водоподаването от 10:00 до 22:00 часа на клиентите на „Софийска вода”, живеещи в района на: Ул. „Филип Аврамов“, ул. „Полк. Владимир Сарафимов“, ул. „Свето Преображение“, ул. „Жечо Гюмюшев“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноски на адрес: на паркинга пред бл. 364. \r\nВъв връзка с подмяна на сградно водопроводно отклонение на ул. 3 в кв. „Враждебна“ се налага спиране на водоподаването от 09:30 до 18:00 часа на клиентите на „Софийска вода”, живеещи в района на: ул. 4, ул. 5, ул. 61, ул. 25, ул. 1. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноски на адрес: ул. 3, ъгъла с ул. 61. \r\nВъв връзка с изграждане на сградно водопроводно отклонение на ул. „Червена стена“ в кв. „Лозенец“ се налага спиране на водоподаването от 10:00 до 18:00 часа на клиентите на „Софийска вода”, живеещи в района на: по ул. „Червена стена“, в участъка от ул. „Петър Станчев“ до ул. „Джеймс Баучър“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноски на адрес: ул. „Червена стена“, служебния вход на хотел „Маринела“. \r\nВъв връзка с пресвързване на уличен водопровод на ул. „Екзарх Стефан“ в ж.к. „Надежда“ II се налага спиране на водоподаването от 10:00 до 13:00 часа на клиентите на „Софийска вода”, живеещи в района на: по ул. „Екзарх Стефан“, в участъка от ул. „Проф. Петър Ников“ до ул. „Илинденско въстание“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноски на адрес: ул. „Проф. Петър Ников“, ъгъла с ул. „Екзарх Стефан“. \r\nРемонтните дейности ще осигурят по-добро управление на водопроводната мрежа като максимално се ограничат зоните на евентуални бъдещи нарушения на водоснабдяването. \r\nЗасегнатите от прекъсването на водата, могат да получат повече информация от Телефонния център на „Софийска вода” АД на телефон 0800 12121 или да следят за развитието на всички текущи теренни дейности в реално време чрез  .", "date": "2018.10.21", "title": "„Софийска вода” временно ще прекъсне водоснабдяването в някои части на столицата на 22 октомври"}
{"url": "http://www.focus-news.net/news/2018/10/21/2580976/fas-horst-zeehofer-komentira-za-parvi-pat-sled-izborite-v-bavariya-vazmozhnostta-za-ostavka.html", "text": "За първи път след изборите за регионален парламент на Бавария, в които управляващият Християнсоциален съюз (ХСС) загуби абсолютното си мнозинство, председателят на партията Хорст Зеехофер коментира възможността за оставката му от ръководния пост, съобщава водещият германски ежедневник  Die Frankfurter Allgemeine Sonntagzeintung . \r\nПодложеният на засилен вътрешен натиск Зеехофер отхвърли обвиненията, че е единственият отговорен за рекордно слабото представяне на партията в изборите. „Така стоят нещата. Ако може да хвърлите вината на друг, не се налага да я носите вие“, коментира лидерът на ХСС пред медиите в Мюнхен. „Въпреки че не се кандидатирах за изборите за Бундестаг (през 2017 г.), че моят лик не бе на нито един предизборен плакат, аз бях посочен като основен отговорен за резултатите от тях. Ето – сега отново е така“, подчерта Зеехофер.  Тереза Герова", "date": "2018.10.21", "title": "FAS: Хорст Зеехофер коментира за първи път след изборите в Бавария възможността за оставка"}
{"url": "http://www.focus-news.net/news/2018/10/21/2580990/vasil-madolev-park-za-tantsuvashti-mechki-belitsa-raboteshtite-v-parka-pomagat-na-mechkite-pri-podgotovkata-za-zimniya-san-s-izgrazhdaneto-na-barlogi.html", "text": "Работещите в Парка за танцуващи мечки в Белица помагат на мечките при подготовката за зимния сън с изграждането на бърлоги. Това каза за  Радио „Фокус“-Пирин  Васил Мадолев, ръководител-екип в парка. Той уточни, че работещите в парка помагат много при подготовката за зимния сън на животните, тъй като не всички мечки успяват да си изкопаят естествена бърлога. По думи на Мадолев за целта са подготвени изкуствени бърлоги от бетон и във всеки сектор има по 3-4 такива, които се зареждат с много слама и дървета, така че да изглеждат естествено. „Някои мечки започват да копаят, но след като изкопаят половин метър спират, защото не знаят как да продължат. В този момент идва и времето за нашата помощ – там, където мечката е започнала да копае, ние правим изкуствени навеси от дърво, като покриваме дупката, която мечката е изкопала, с пръст, камъни и слама, така че да наподобява истинска дупка, след което мечката се връща и продължава навътре в почти оформената бърлога и копае още 2-3 метра навътре“, обясни Мадолев. Той добави, че се доставят и солидни количества слама, въпреки, че животните и сами си събират сухи листа, но когато е дъждовно нямат такава възможност. Васил Мадолев заяви, че всъщност по време на зимния сън на мечките специалистите в парка не правят нищо, като те дори не знаят къде се намират поне 10 от животните, тъй като секторите са огромни. \r\nТой съобщи също, че на 1 декември Паркът за танцуващи мечки затваря врати до 1 април. Мадолев отбеляза, че през останалото време от годината паркът е отворен за посетители без почивен ден. Той обясни, че затварянето на парка за посетители е наложително, тъй като по време на зимния сън трябва да се пази тишина на обитателите, понеже мечките не спят непробудно, а чуват всякакви странични шумове. Мадолев допълни, че дори и работещите в парка през зимния сезон се движат пеша, а не с моторни превозни средства за да не смущават съня на мечките. Васил Мадолев заяви, че работата в парка е много интересна, тъй като няма два дни поред едно и също. „Всеки път дейностите ни са разнообразни – като започнем от самото хранене на мечките с криенето на храната през активния сезон. Идеята на парка е да върнем мечките към начина на живот в естествена среда, въпреки че ние им подсигуряваме храната. Самото криене на храна на различни места, включително и в специално изработени сухи дървета, е доста интересна и забавна работа“, посочи той. Експертът добави, че през есента следят всяка мечка по отделно и според това до колко тя се нуждае от зимен сън, те увеличават грижите за нея. \r\nНатали СТЕФАНОВА", "date": "2018.10.21", "title": "Васил Мадолев, Парк за танцуващи мечки-Белица: Работещите в парка помагат на мечките при подготовката за зимния сън с изграждането на бърлоги"}
{"url": "http://www.focus-news.net/news/2018/10/21/2580991/premierat-boyko-borisov-s-prestolonaslednika-na-oae-se-razbrahme-da-rabotim-aktivno-za-barzo-podpisvane-na-strategicheski-dogovor-za-satrudnichestvo-v-nyakolko-sferi.html", "text": "С престолонаследника на Обединените арабски емирства се разбрахме да работим активно за бързо подписване на стратегически договор за сътрудничество в няколко сфери. Това каза премиерът Бойко Борисов след среща с Н. В. шейх Мохамед Бин Зайед Ал-Нахаян, заместник върховен главнокомандващ на въоръжените сили на ОАЕ и престолонаследник на емирство Абу Даби., предаде репортер на  Агенция „Фокус“ . \r\n„Темата, която сложихме на вниманието на ЕС за присъединяването на Западните Балкани е намерила доста силен отзвук и в този регион. Сами видяхте вниманието и очакването, което имаше нашето посещение тук. На практика нашето желание за мир и проспериращи Балкани, нашата етническа толерантност, се ценят изключително високо в този регион“, каза премиерът.  \r\nМинистър-председателят Бойко Борисов уточни, че с престолонаследника са се разбрали да работят активно за бързо подписване на стратегически договор за сътрудничество в няколко сфери. „На първо място веднага това, което се разбрахме да започне да се прави. Дори като име – мост между България и Обединените Арабски емирства в сферата на изкуствения интелект, образованието, цифровата икономика, дигиталните технологии, киберзащитата. Името на България в тази сфера е изключително популярно и в момента се работи по тази тема точно как да изглежда. В този стратегически договор за партньорство освен образованието, да бъде стратегическата прехрана и диверсификацията на самата тяхна икономика в тази сфера и то не само за България, по принцип за Балканите. С някои от държавите досега са подписани споразумения, но мисля, че като цяло именно в контекста на тези Обединени Балкани могат да се направят  доста неща в сферата на селското стопанство и животновъдството. И то в завършен цикъл“, заяви още Борисов.  Той посочи, че страните от Балканите могат да се кооперират в износа си.  \r\n„Следващото е сферата на сигурността. Знаете, че и Обединените арабски емирства участват в Афганистан, България също не си изтегли силите. Борбата с тероризма, борбата за истинската религия, която не проповядва радикален ислям, камо ли терористични актове. Този бич, който връхлетя и Европа, в частност България преди няколко години да направим една много добра координация между службите и правозащитните ни органи“, допълни премиерът. На въпрос дали е реализирал покана към президента и престолонаследника на Обединени Арабски емирства и кога очаква да посетят България, премиерът заяви: „В момента имат голямо желание. Това му казах- хубаво посрещате, и ние хубаво посрещаме- но има смисъл, ако има какво да подпишем“, допълни още Борисов.", "date": "2018.10.21", "title": "Премиерът Бойко Борисов: С престолонаследника на ОАЕ се разбрахме да работим активно за бързо подписване на стратегически договор за сътрудничество в няколко сфери"}
{"url": "http://www.focus-news.net/news/2018/10/21/2580988/obshtina-asenovgrad-vze-uchastie-v-turistichesko-izlozhenie-v-smolyan.html", "text": "За пета поредна година Община Асеновград взе участие на туристическото изложение „Планините на България – гостоприемство в четири сезона”, което се проведе в град Смолян в дните от 18 до 20 октомври. Това съобщиха за  Радио „Фокус“ – Пловдив  от Общинско предприятие „Туризъм“ - Асеновград. На тазгодишното издание на изложението акцентите бяха поставени върху промените в туристическото законодателство и презентации на местни, регионални и национални туристически продукти. Община Асеновград представи своите забележителности – Асенова крепост, пещера „Добростански бисер“, Биосферен парк „Червената стена“, Палеонтологичния музей, Бачковския манастир, църквите в града, водопад „Сливодолското падало“, маршрут „По пътя на легионите“, както и и изключително популярния маршрут „Свещената утроба на Родопа“, съставляван от тракийските скални светилища „Караджов камък“ и „Беланташ“ и една от най-разпознаваемите поклоннически дестинации в България – „Кръстова гора“.  \r\nВ презентационните модули, Община Асеновград ще взе участие с темата „Политики за развитието на туризма в Община Асеновград и перспективи и предизвикателства през 2019 година“. В презентацията са разкрити акценти от визията за развитие на Национален паметник на културата „Асенова крепост“ и пещера „Добростански бисер“, събитийния календар в Община Асеновград, както и политиката за възстановяване на планински маршрути, легитимиращи Асеновград като една от най-предпочитаните дестинации за пешеходен туризъм в района на Средните Родопи. \r\nТони МИХАЙЛОВ", "date": "2018.10.21", "title": "Община Асеновград взе участие в туристическо изложение в Смолян"}
{"url": "http://www.focus-news.net/news/2018/10/21/2580992/ministar-lilyana-pavlova-i-az-s-borisov-se-izvinyavam-za-simeonov-na-maykite-i-uvredenite-detsa.html", "text": "И аз, с Борисов, се извинявам за Симеонов на майките и увредените деца. Това коментира Лиляна Павлова, министър за българското председателство на Съвета на Европейския съюз 2018 г., в ексклузивно интервю за предаването „Беновска пита” по „Радио К2” и „Канал 3”, съобщиха от  екипа на предаването . \r\nМинистър Павлова заяви позиции по следните теми:   За функциите на министър Лиляна Павлова след европредседателството. \r\n„Правим това интервю на 20 октомври, непосредствено след втората серия от източноевропейския форум Китай – „16+1” в България. Мой събеседник е министърът на европредседателството Лили Павлова. Добър ден, г-жо Павлова! Какво работите Вие всъщност? БСП се беше загрижило за Вас дали Вие имате достатъчно работа!”, обърна се водещата Илиана Беновска към своята събеседничка. „Добър ден! Благодаря за тяхната загриженост! Моят ангажимент всъщност се удвои. България е в тройка председателство, заедно с Естония и Австрия. Ние продължаваме своите ангажименти, защото нашето трио работи до края на месец декември тази година. В този формат ние участваме в заседания по линия на приоритети, по които работихме досега. В резултат на проведената среща на правителствените ръководители, на която домакинствахме през месец юли, ми беше възложено от премиера Борисов да координирам и работата по създаване на глобален център за партньорство във формата „16+1” – Китай и страните от Централна и Източна Европа, за създаване на по-добро сътрудничество, за установяване на бизнес контакти, за установяване на сътрудничество на правителствено ниво, местни власти и инвестиции в региона”, отчете родената през 1977 г. в София представителка на ГЕРБ. Работата във формата „16+1”. \r\n„Какво успяхте за тези месеци да постигнете? Това е много сложен процес в този глобален форум. Трябва да се узаконят много правни норми. Трябва да се прегледат много инвестиционни намерения”, попита Илиана Беновска. „Широк спектър са дейностите, по които работим. На правителствено ниво продължава работата във формат „16+1” на координаторите по политиките, които следваме, защото имаме подписани споразумения в няколко области – туризмът, малки и средни предприятия, иновации, енергетика, земеделието, които трябва да реализираме на практика. Така че следим тяхното изпълнение. Втората гледна точка и това, което е всъщност днешната среща, е да подкрепим местните власти. Те да бъдат двигателят на сътрудничеството. Имаме рекорден брой губернатори на китайски провинции. Това са провинции със 100 милионно население!”, разясни магистърът по Публична администрация и европейска интеграция от ВСУ „Черноризец Храбър”.  Китайското представителство на четвъртата среща на местните лидери на страните във формата „16+1”. \r\n„Точно това исках да попитам, с цифри. Тези провинции са с милионно население, с десетки милиони във всяка една, някои от тях със стотици милиони! Колко милиона население представляват?”, удиви се Илиана Беновска. „Да, те са 16 делегации от 15 провинции, но имаме 12 губернатори. Най-малката е 44 милиона, а големите са по 100 милиона. Като цяло тези провинции формират половината от брутния вътрешен продукт на Китай. Можете да си представите за какъв мащаб можем да говорим. Много сериозно присъствието тук, включително и на китайския бизнес. Ние вече имаме 22 партньорства на български региони с китайски провинции!”, разкри бакалавърът по Международни икономически отношения от УНСС. Регионалното сътрудничество между българските общини и китайските провинции.  \r\n„Споменете някои от тях”, заинтересува се Илиана Беновска. „София, Бургас, Казанлък, Стара Загора, Добрич – това са едни от градовете, където имаме партньорство, културен обмен, икономически обмен. Имаме сериозни инвестиции, както с доставката на автобуси, в земеделието, високите технологии, Икономическа зона „Тракия”. Това са конкретни инвестиции, които ние имаме и се надявам в резултат на днешния форум да бъдат подписани още нови партньорства, както на ниво общини, така и на ниво областни управители. След обяд правим бизнес срещи в четири формата, клъстер, както ги наричаме. Единият е „Туризъм”, вторият е „Селско стопанство”, третият е „Малки и средни предприятия”, четвъртият е „Индустриални зони и демонстрационни паркове”, информира докторът по Икономика. \r\n„Г-жо Павлова, на фона на многомилионни региони, които се представляват тук от страна на Китай и на брутния вътрешен продукт, който те представляват – къде е България тука? Ние не пътуваме ли в китайския океан, ще го нарека, а не море? С какво представляваме ние интерес за Китай?”, продължи Илиана Беновска. „Не трябва да страдаме от липса на самочувствие, независимо от мащабите. Ние сме сравнително малки като територия, но имаме какво да предложим за китайския пазар. От началото на 2018 г. имаме 10% увеличение на износа за Китай. Имаме потенциал и още да бъде увеличен, най-вече в областта на земеделието, като например – вина, напитки, селскостопански продукти и други. Това е един необятен пазар за нас. 10% е значително увеличение. Китай, като погледнем държавите извън Европейския съюз, е втори по мащаб на пазар за нас! Предвид на отношенията Китай – САЩ, които са доста неприятни, това е една ниша, потенциал за България да се позиционира по-добре и да се отворим към този пазар за износа на българската продукция”, анализира хонорованият лектор в Института по публична администрация и европейска интеграция към Министерския съвет. \r\n„Вашата близка сътрудничка Таня (Таня Митова, PR на министър Павлова – бел. авт.) ми подсказа една крилата мисъл: „Не е ли китайско, значи не е оригинал!”, метафорично се изрази Илиана Беновска. „В Китай наистина се произвеждат едни от най-качествените стоки, които се продават на световните пазари. Китай се доказа като гарант за качество за сериозните марки!  Китай се опитва да разшири своето влияние, своите пазари към Европейския съюз и Балканите. От наша страна ние търсим реципрочност – разширяване на нашите пазари и износ, при условията на спазването на нашето законодателство, европейското законодателство, обществени поръчки и прилагане на правилата на конкурентния пазар. Това е предизвикателство и причината за желанието ни да създадем такъв глобален център за партньорство в рамките на „16+1”, който да насърчава научноприложния обмен, за да се опознаем по-добре, да им покажем изискванията на законодателството и как по-добре техните компании да развиват своя бизнес тук, как да облекчим търговските режими за внос-износ. Това е целта на този обмен. Той трябва да бъде част от глобалната инициатива Европейски съюз – Китай. През септември месец беше срещата в този формат. Китай е стратегически партньор и трябва да развием тези отношения. Премиерът Борисов се върна вчера от заседанието на АСЕМ(12-та среща на върха Азия – Европа в Брюксел – бел. авт.). 60% от населението и 60% от търговията е в Азия. Това един огромен пазар, към който се стремим!”, категоричен беше бившият кадър на Института за развитие на демокрацията. Китайските инвестиции в България. \r\n„Нека да напомня на нашите зрители и слушатели, че на миналия форум „16+1”, по време на европредседателството, България получи 75% от предвидените за инвестиции средства за Източна и Централна Европа. Българската банка за развитие подписа споразумение за първия транш от 300 милиона”, припомни Илиана Беновска. „Точно така, това ще бъде една от добрите новини и на днешния форум. Имаме представяне на Българската банка за развитие заедно с Китайската банка за развитие. Първият транш от тези 300 милиона трябва да бъде реализиран. Вече започва набирането на проекти, които да подкрепят малките и средни предприятия. Това е един от най-важните сектори. Неслучайно днес имаме панел в подкрепа на малките и средни предприятия, подкрепа за тяхното кредитиране и подкрепа за съвместни проекти –  малки и големи инфраструктурни, малки и средни предприятия, иновации, технологично развитие в земеделието и другите сектори. Първите проекти могат да започнат още в началото на 2019 година”, прогнозира внучката на партизанина от бригада „Чавдар” и член на ЦК на БКП Георги Павлов. За баланса между българския интерес и солидарността с партньорите ни по отношение на Китай.  \r\n„Премиерът Борисов в своята реч, пък и Вие сега споменахте, че Китай е един много желан инвеститор. Борисов напомни също така, че Доналд Туск наложи санкции срещу Китай. Къде се намираме ние в тази сложна дипломация?”, привнесе нов нюанс в разискваната проблематика Илиана Беновска. „Деликатна е дипломацията и ситуацията! Неслучайно и премиерът Борисов, и аз, и министърът на икономиката категорично заявихме в своите изказвания: „Китай за нас е важен стратегически партньор!”. За нас разширяването на търговския обмен с Китай е топ-приоритет! От друга страна имаме три изключително важни условия, които поставяме в това: спазването на европейското и българското законодателство; неизискването на държавни гаранции, съответно да не се предоставят гаранции за изкупуването на ток, произведена стока или единици; категорично спазване на интелектуалната собственост. Това бяха и условията, които Доналд Туск заяви: принципът на реципрочност; принципът на спазването на законодателство; принципът на категорично спазване на интелектуалната собственост. Това са трите основни стълба, на които градим отношенията”, разясни бившият мениджър по проекти на Програма ФАР. Изкупуването на българска селскостопанска продукция от Китай.  \r\n„Освен 75% от средства, които Китай посвети да инвестира в България, те поеха ангажимент да изкупуват български тютюн за низане. Това може би не точно въпрос към Вас, но все пак отговаряте и за глобалния център. Кога ще започне този процес?”, попита Илиана Беновска. „Наистина това не е в моите компетенции. Преговорите продължават, тъй като има специфични изисквания към тютюна и неговите качествени характеристики. Това налага да продължат малко по-дълго. Така че се надявам министърът на икономиката да даде малко повече информация”, каза бившият експерт по международни проекти в Института за следдипломна квалификация към УНСС. Проектът АЕЦ „Белене”. \r\n„И друг въпрос, който сигурно не е към Вас, но замълча ли се някак си за инвестиране от страна на Китай в нова българска атомна централа?”, продължи Илиана Беновска. „Напротив, съвсем скоро имаше посещение на потенциални китайски инвеститори на площадката, които правиха оглед, но ние бяхме много ясни и категорични – българската държава не може да даде нито едно от двете изисквания, които бяха поставени преди, нито държавна гаранция, нито гаранция за изкупуване на произведения ток на определена цена. Всеки инвеститор е добре дошъл на пазарен принцип! На този принцип преговорите продължават. Имаше посещение от китайски инвеститори, очакваме да получим информация за техния финансово-икономически анализ”, безапелационен беше бившият член на Координационното звено по програма ИСПА към Министерството на регионалното развитие и благоустройството. Бъдещото на коалицията Обединени патриоти – ГЕРБ и скандалните изказвания на Валери Симеонов. \r\n„Започнах в началото с въпроса на БСП – какво работите Вие?. Това беше въпрос и към министър-председателя от страна на един от видните лидери на БСП – Антон Кутев. Искам да продължа. Вие отдавна вече сте в политиката и в изпълнителната власт. Каква е вашата визия за бъдещото на коалицията Обединени патриоти – ГЕРБ? Виждате скърцанията в колелата между Волен Сидеров и Валери Симеонов. Виждате реакциите на обществото по отношение на изявления на Валери Симеонов за майките на деца с увреждания! Да не бъда лош пророк – сигурно очакваме още екшън!”, прехвърли акцента на разговора към вътрешнополитическата обстановка в България Илиана Беновска. „Лично премиерът Борисов се извини от името на правителството по отношение на направеното изказване на вицепремиера Симеонов. Аз не мога да приема такъв тип изказване и отношение към майки и деца с увреждания! Категорично се присъединявам към това извинение, защото мисля, че това е недопустимо!”, отсече бившият началник на отдел в Дирекция „Национален фонд” в Министерство на финансите. \r\n„Само да Ви кажа нещо остроумно, в кавички. Сутринта, раничко, към 7 часа, се получи един имейл от Националния фронт за спасение на България, в който се коментираше случая с Господари на ефира, Валери Симеонов и неговото изказване за майките и децата с увреждания. В този първи имейл, защото после имаше втори, пишеше, че го праща Националния фронт за „освобождение” на България, а абревиатурата е Национален фронт за спасение на България. Този лапсус, така, с чувство за хумор, можете ли да го коментирате? За бъдещето на коалицията? От какво ще ни освобождават?”, обогати въпроса си с пример от личната си кореспонденция Илиана Беновска. „Надявам се да не трябва да ни освобождават от нищо! Коалициите са сложен механизъм не само в България. Виждаме, че много коалиционни правителства и формати в цяла Европа срещат своите предизвикателства!”, отбеляза бившият министър на регионалното развитие и благоустройството във второто правителство на Бойко Борисов. \r\n„Не отбягвайте тънкия анализ по отношение на амбициите на НФСБ да е флагман на нови процеси. От какво ще ни освобождава Националният фронт за „освобождение” на България?”, безотказно продължи да пита Илиана Беновска. „Нека те да кажат каква е заявката или е просто технически лапсус”, остана вярна на дипломатичността първата жена министър в сферата на строителството, считано от 1878 година. \r\n„Лапсусите не са много случайни! Да не би да искат да ни освободят от Борисов?”, предположи Илиана Беновска. „Не вярвам, че това е намека. Всяка коалиция е въпрос са компромис. Бяхме наясно, че създаваме една комбинация, в която всеки прави компромис!”, сподели една от учредителките на Сдружението на магистрите по публична администрация и социални дейности „Академика – Магистър Интелект”. \r\n„Доколко е запалителна тази комбинация?”, провокира събеседничката си Илиана Беновска. „Вотът на българските избиратели беше такъв. Това беше възможната коалиция в името на това да има стабилно управление. То има всички предпоставки да продължи напред, ако всеки продължи да спазва коалиционното ни споразумение, ангажиментите, които сме поели, и общата ни програма. Показателите дават своя позитивен ефект – икономическо развитие, нива на безработица, доходите на гражданите. Има много предизвикателства, сложни ситуации, конфликтни ситуации! Въпросът е да ги тушираме с разум, а не със скандали, битки и през телевизора!, аргументира се ресорният министър. Има ли БСП сценарий за сваляне на правителството? \r\n„Вашите „приятели” от БСП клатят ли правителството? Ще има ли нови избори?”, продължи Илиана Беновска. „Че се опитвам да го клатят е видимо за всички. За тях жаждата за власт е видима и на всяка цена! Вотът е по график, с единствена цел – дискредитиране на правителството! В тази си жажда не дискредитират само правителството. Започнаха дискредитирането на институции. Те казват едва ли не – всички са маскари! Ако утре те дойдат да управляват, не знам с какви очи ще гледат всяка една от тези институции, всяка една от тези администрации! Струва ми се, че се минава една граница, която не трябва да се минава. Аз бих ги призовал към повече смирение, малко повече разум! Трябва да си пазим държавата и да уважаваме институциите!”, възмути се събеседничката.  Политическата кондиция на БСП. \r\n„Татяна Буруджиева, която е виден представител на лявото БСП, каза: „Пред БСП има само една алтернатива – или Корнелия Нинова, или БСП!”. Права ли е? Корнелия пречи ли на БСП?”, на финала попита Илиана Беновска. „Не съм политолог, анализатор, не мога да имам това самочувствие. Не мисля, че БСП е в най-добрата си форма с тези вътрешни скандали, които има! Наличието на такива сериозни сблъсъци отвътре показва, че няма стабилност в една партия, но аз не бих се бъркала в техните вътрешнопартийни проблеми. Това е тяхно право и решение да преценят кой е техния лидер, водач и на кого трябва да се доверят. За мен е по-важно уважението между институциите, включително и между партиите, да не пада на ниско ниво! Трябва да се уважаваме, трябва да имаме отношения и всичко трябва да е на база аргументи, на база факти, а не на база да омаскариш другия самоцелно!”, завърши Лиляна Павлова разговора си с Илиана Беновска в ефира на „Радио К2” и „Канал 3” на 21 октомври 2018 година.", "date": "2018.10.21", "title": "Министър Лиляна Павлова: И аз, с Борисов, се извинявам за Симеонов на майките и увредените деца"}
{"url": "http://www.focus-news.net/news/2018/10/21/2580994/dots-hristo-mihaylov-abv-v-rezultat-na-bezumnite-instruktsii-na-babh-balgarskite-lovtsi-kriyat-otstrela-na-diva-svinya.html", "text": "В резултат на безумните инструкции на БАБХ българските ловци крият отстрела на дива свиня. Това каза заместник-председателят на ПП АБВ доц. Христо Михайлов в интервю за  Агенция „Фокус“   за африканската чума по свинете. \r\n„Последният уикенд на септември, бяха предоставени за изследване, съгласно данните на изследванията, 1100 проби. От тях нямаше нито една положителна. През месец октомври предоставянето на проби за анализ на диви свине и трихинелоза прогресивно взе да намалява като  брой. Това се дължи основно на факта, че  българският ловец не желае да спазва тези изисквания и указания, които в крайна сметка не водят до нищо добро и положително, тъй като съгласно тези указания трябва да се правят ями за първична обработка, да се вземат проби, да се загробват, да се съхраняват труповете на застреляните животни във фризери. Тези фризери някои от ловците закупиха, други не. След като мине една седмица и излязат пробите, ловците трябва да  размразяват тези трупове и да разделят месото. Създаде се безсмислена ситуация. Българският ловец вдигна ръце и каза: „Да вървят по дяволите и Агенцията и нейните инструкции““, коментира още доц. Михайлов. Той прогнозира, че тази година  ще има между една четвърт и една трета отбелязан по-нисък отстрел на дива свиня, защото отчетността ще бъде по-ниска. „Този проблем поражда изключително голямата опасност, която констатираме в последните дни и седмици. При наличие на поява на вируса  на африканската чума по свинете, в резултат на това поведение на българския ловец, предизвикано и провокирано от безумните указания на БАБХ, той ще спре въобще да отчита отстрела. Създава се предпоставка, ако някоя от свинете е носител на вируса, да се разпространи бързо вирусът“, каза още той.  \r\nДеница КИТАНОВА Пълния текст на интервюто четете по-късно в „Мнение”", "date": "2018.10.21", "title": "Доц. Христо Михайлов, АБВ: В резултат на безумните инструкции на БАБХ българските ловци крият отстрела на дива свиня"}
{"url": "http://www.focus-news.net/news/2018/10/21/2580993/kathimerini-rubikon-poe-otgovornost-za-napadenieto-na-kanadskoto-posolstvo-v-atina.html", "text": "Анархистите от „Рубикон“ поеха отговорност за нападението срещу сградата на посолството на Канада в Гърция, съобщава електронното издание на атинския вестник  Kathimerini . \r\nГрупа от около 10 души извършиха атака срещу сградата на канадското посолство в северното атинско предградие Халандри, използвайки чукове, за да разбият стъклото на входа и да хвърлят червена и черна боя върху фасадата. \r\nИнцидентът се случи около шест часа в неделя сутрин. Всички нападатели са били с покрити лица. Сигналът в полицията е подаден от охранител на дипломатическата сграда. От камерите за видеонаблюдение стана ясно, че нападателите са пристигнали на мотоциклети и са паркирали пред супермаркет на около 150 метра от посолството. \r\nПървоначално по случая бе задържан един човек, но след разпита бе освободен.  \r\nАтаката бе осъдена от гръцкото външно министерство, което обеща, че извършителите ще бъдат изправени пред съда и увери, че такива действия няма да засегнат „трайното приятелство\" между Гърция и Канада. \r\n„Рубикон“ се появи през лятото на 2015 г. и оттогава насетне извърши многобройни подобни нападения срещу различни цели, които включват посолствата на Иран, Израел и Саудитска Арабия, държавни и правителствени служби и чуждестранни компании. Тереза Герова", "date": "2018.10.21", "title": "Kathimerini: „Рубикон“ пое отговорност за нападението на канадското посолство в Атина"}
{"url": "http://www.focus-news.net/news/2018/10/21/2580989/mihail-gorbachov-kam-amerikanskiya-prezident-tolkova-li-e-trudno-da-se-razbere-che-otmyanata-na-sporazumeniya-kato-drsmd-pokazva-lipsa-na-madrosti.html", "text": "Михаил Горбачов, бившият генерален секретар на ЦК на КПСС, който през 1987 г. сложи подписа си до този на тогавашния американски президент Роналд Рейгън в Договора за ликвидиране на ракетите със среден обсег на действие (ДРСМД), разкритикува решението на Доналд Тръмп да изтегли САЩ от споразумението, предава  AFP . \r\n„Вие абсолютно не трябва да разтрогвате старите споразумения за разоръжаване. Наистина ли е толкова трудно да се разбере, че отмяната на тези споразумения... показва липса на мъдрост?\", са думите, които Горбачов отправи към лидера на Белия дом чрез медиите. \r\nДържавният глава на САЩ обяви оттеглянето на страната от договора в събота, а като причина за решението изтъкна нарушения от страна на Русия, като подчерта, че Вашингтон „няма да приеме“ ситуацията и заради това излизат от „наработещото споразумение“. \r\nНа свой ред от Министерството на външните работи на Руската федерация свързаха американското решение с „мечтата им за еднополюсен свят“. Москва осъжда новите действия на САЩ, които чрез шантаж се опитват да изтръгнат от Москва отстъпки в областта на стратегическата стабилност, заяви заместник-министърът на външните работи на Руската федерация Сергей Рябков. \r\nДРСМД е подписан през 1987 г. от тогавашния генерален секретар на ЦК КПСС Михаил Горбачов и американския президент Роналд Рейгън. Споразумението предвижда забрана за производство на балистични и крилати ракети с ядрени бойни глави с обсег от 500 до 5500 км, а също и провеждането на изпитания за такива.  \r\nСАЩ обвиняват Русия заради разработената в страната ракета 9M729 за системата „Искандер“. Според Вашингтон тя попада в обхвата на действие на договора. В Москва обаче са на различно мнение: от своя страна руснаците също уличиха Вашингтон в нарушаване на споразумение, в частност заради разполагането на американски системи за ПРО на територията на Румъния. Тереза Герова", "date": "2018.10.21", "title": "Михаил Горбачов към американския президент: Толкова ли е трудно да се разбере, че отмяната на споразумения като ДРСМД показва липса на мъдрост?"}
{"url": "http://www.focus-news.net/news/2018/10/21/2580996/api-vazstanoveno-e-dvizhenieto-po-pat-i-8-kalotina-sofiya-v-rayona-mezhdu-razklona-za-belitsa-i-boben.html", "text": "Възстановено е движението по път I-8 Калотина – София в района между разклона за Белица и Бобен. Това съобщиха от пресцентъра на  Агенция \"Пътна инфраструктура\"  (АПИ).", "date": "2018.10.21", "title": "АПИ: Възстановено е движението по път I-8 Калотина – София в района между разклона за Белица и Бобен"}
{"url": "http://www.focus-news.net/news/2018/10/21/2580986/zoran-zaev-ochakvam-i-nad-80-deputati-da-podkrepyat-predlozheniyata-za-konstitutsionni-promeni.html", "text": "Министър-председателят на Македония Зоран Заев изрази увереност, че договорът за името и произтичащите от него конституционни промени ще бъдат подкрепени от повече от 80 депутати, които съставляват квалифицираното мнозинство в парламента, предава скопската телевизия  „Канал 5“. \r\nЗаев сподели очакванията си, че в бъдеще мнозинството в Събранието ще се увеличава. В тази връзка той увери, че предложенията на депутатите от опозицията, както и издигнатите от тях четири искания, ще бъдат разгледани и включени в конституционните изменения. Тереза Герова", "date": "2018.10.21", "title": "Зоран Заев: Очаквам и над 80 депутати да подкрепят предложенията за конституционни промени"}
{"url": "http://www.focus-news.net/news/2018/10/21/2580999/sport-kirov-zagubi-ot-barouz-na-mondiala.html", "text": "Мирослав Киров не успя да преодолее репешажите на световното в Будапеща.  В категория до 74 кг на свободния стил националът стартира с успех срещу Франклин Матиев (Пуерто Рико) с 6:5, но след това бе спрян от американеца Джордан Бъроуз, олимпийски шампион от Лондон 2012 и четирикратен световен първенец, с 0:9. \r\nДругите ни двама представители в днешния ден също претърпяха загуби и очакват съперниците да ги изтеглят в репешажите за бронза, ако стигнат финалите.  \r\nПри най-леките до 57 кг Микяй Наим стартира с успех срещу испанеца Леван Вартанов - 8:0, но после загуби от световния шампион за 2017-а Юки Такаши (Япония) с 0:12.  \r\nПри 65-килограмовите Димитър Иванов също започна с победа - туш срещу Колазо (Ямайка), но при следващото си излизане на тепиха отстъпи на молдовеца Андрей Перпелита със 7:12.  \r\nПолуфиналите започват от 18,45 ч българско време. \r\nВенцислав ДРАГОМАНОВ", "date": "2018.10.21", "title": "Спорт: Киров загуби от Бъроуз на мондиала"}
{"url": "http://www.focus-news.net/news/2018/10/21/2581002/kyustendil-ogranicheno-e-dvizhenieto-na-tretoklasen-pat-6222-smolichano-pelatikovo-poradi-propadane-patnoto-platno-na-nyakolko-mesta.html", "text": "Ограничено е движението на третокласен път 6222 Смоличано-Пелатиково от км 10+000 до км 14+000, поради пропадане на част от пътното платно на няколко места. Обходният маршрут е през селата Згурово, Неделкова Гращица, Невестино, Друмохар, Ваксево и обратно. Това съобщи за  Радио „Фокус“-Пирин  дежурният в  Областно пътно управление-Кюстендил . Нормално интензивен е трафикът по главен Е-79 и автомагистрала „Струма“ в областта. Движение по третокласен път 107 в участъка между село Пастра и Рилския манастир, от км 27+575 до км 27+825, се извършва двупосочно в една лента поради извършване на аварийно-възстановителни дейности по обрушване на ската.  Движението се ограничава за кратки периоди от 10 минути, като се регулира от светофарна уредба и при необходимост - от сигналисти. \r\nНатали СТЕФАНОВА", "date": "2018.10.21", "title": "Кюстендил: Ограничено е движението на третокласен път 6222 Смоличано-Пелатиково поради пропадане пътното платно на няколко места"}
{"url": "http://www.focus-news.net/news/2018/10/21/2580995/vesela-delinska-narodna-biblioteka-ivan-vazov-plovdiv-spetsialistite-po-restavratsiya-i-konservatsiya-v-balgariya-ne-otstapvat-po-znaniya-i-profesionalizam-na-kolegite-si-po-sveta.html", "text": "Специалистите в областта на реставрацията и консервацията в България не отстъпват по знания и професионализъм на колегите си по света. Това каза за  Радио „Фокус“ – Пловдив  Весела Делинска, реставратор в Лабораторията за консервация и реставрация при Народна библиотека „Иван Вазов“ в Пловдив. „Ние сме на едно много добро ниво. Още повече, че вече има и достъпна литература, която интересуващия се човек може да намери и в интернет. Обучението в тази област в България също е на едно чудесно ниво и е изключително добро. Тук трябва да отбележим, че при нас има нещо специфично – в чужбина се изучава само една дисциплина в продължение на 5 години,  например „Реставрация на хартия“ или „Реставрация на картини“, докато в България изучаваме всички тези неща заедно, включително реставрация на стенописи и дърво. Просто познанията ни са доста по-комплексни и ако имаме сложен обект, може да реагираме по най-подходящия начин“, коментира Делинска. \r\nРеставраторът посочи, че много ценна е обмяната на опит и знания между специалистите, работещи в различни културни институции по света. „Всички колеги се стараем да си помагаме един на друг  и който има нужда от помощ, да я получи. Аз лично бях на стаж в едни от най-добрите софийски ателиета, в Националната библиотека в София. Също така имаме и обмени по програмата „Еразъм“ и „Еразъм+“ с други академии от чужбина, като например в Италия и Австрия, където може да се види как се изучава дисциплината. Комуникация между нас е изключително ползотворна и е на много добро ниво. Миналата година бе организирана и кръгла маса на тема „Опазване на културно-историческото наследство, в която участваха колеги от Русия – едни от най-добрите специалисти от най-големите библиотеки. С тях също поддържаме връзка. Това са контакти, които съм щастлива, че имам“, добави Делинска. \r\nТони МИХАЙЛОВ", "date": "2018.10.21", "title": "Весела Делинска, Народна библиотека „Иван Вазов“-Пловдив: Специалистите по реставрация и консервация в България не отстъпват по знания и професионализъм на колегите си по света"}
{"url": "http://www.focus-news.net/news/2018/10/21/2581000/ministar-krasen-kralev-bez-sportna-infrastruktura-nyama-masov-i-eliten-sport.html", "text": "Без спортна инфраструктура няма масов и елитен спорт. Това коментира Красен Кралев, министър на младежта и спорта, в ексклузивно интервю за предаването „Беновска пита” по „Радио К2” и „Канал 3”, съобщиха от  екипа на предаването .  \r\nМинистър Кралев заяви позиции по следните теми: Спортната инфраструктура   \r\n„Взимаме това интервю на 19 октомври. Ще го излъчим в неделя, 21-ви.Намираме се при министъра на младежта и спорта Красен Кралев, в Зимния дворец. Това е една от гордостите на Вашето управление!”, обърна се водещата Илиана Беновска към своя събеседник. „Аз Ви благодаря, че решихте да вземете това интервю тук, защото това е последният обект, който открихме само преди няколко седмици. Един от приоритетите ни е работата със спортната инфраструктура. Гордеем се, че през последните години, когато управляваха трите кабинета на г-н Борисов, са инвестирани над 350 милиона в спортната инфраструктура. Без спортна инфраструктура няма нито масов спорт, нито елитен спорт. Много са новите зали, много са залите, които са реконструирани. България отговаря вече на най-високите стандарти. Има зали, които могат да поемат състезания от най-висок ранг. Вече трябва да обърнем внимание към залите за тренировка. Мисля, че и там имаме сериозни успехи! Аз се радвам, че показахте това бижу, защото от 50 години никой не е ремонтирал нищо. С много малко средства успяхме да го приведем в много добър вид. Дай Боже да спечелим домакинството на младежките зимни олимпийски игри през 2024-та, в което аз съм убеден. Този дворец ще играе основна роля заедно с Арена Армеец!”, отчете роденият през 1967 г. във Варна политик.    \r\n„Опозицията Ви упреква, че харчите пари на вятъра за стадиони и зали, които са в провинцията, които излизат твърде скъпи!”, вметна Илиана Беновска. „Аз не мисля, че излизат скъпи! Направихме така, че през последните години за първи път държавата инвестира във футболни стадиони. Футболът беше забравен! От 25 години нямаше нито един лев инвестиран във футбола. Той е най-популярният и най-обичан от българите. Успяхме да направим така, че във всеки един от областните градове, които имат участници в Професионалната лига, пък и във втория футболен ешелон, вече да има осветление, хубави терени. За по един милион направихме ремонт на много стадиони Оптимално изразходвани пари! Един ремонт, който беше предвиден за 50 милиона лева, ние го направихме за 4, ще станат 5, защото ремонтираме залата за тренировки, която ще отнеме също около 1 милион. Мисля, че сме много ефективни!”, коментира бившият лекоатлет, който е минал през школата на Черно море – Варна. Ремонтът на Зимния дворец   \r\n„Да погледнем как се е оживил дворецът, ето я и съблекалнята!”, удиви се Илиана Беновска. „За всеки отбор, който тренира тук има отделна съблекалня. Дванадесет са вече съблекалните. Всички клубове, които имат договори и тренират в Зимния дворец, имат собствена съблекалня. Така сме сигурни, че ще си пазят имуществото, защото вече си е тяхно”, разясни рекордьорът на България в дисциплината 20 000 метра за юноши – старша възраст.  Спортът като средство за превенция на престъпността   \r\n„Бих отбелязала още нещо, което трябва да го имате предвид и Вие, управляващите, и ние, журналистите, че практически спортът е онова, което може да даде на младите хора една друга посока на развитие, а не, както напоследък се случва често, млади хора извършват тежки престъпления! Взимам за пример последния случай в Русе с убийството на журналистката Виктория Маринова!”, констатира Илиана Беновска. „Ние правим изключително успешни кампании през последните две години, със средства, които ни бяха предотстъпени от финансовото министерство, които се събират от хазартните оператори. Изключително успешни кампании, които се реализират от неправителствени организации и спортни клубове, за борба с агресията и всички видове други зависимости. Имаме успех в тази посока! Спорът обединява нацията, особено колективните спортове! Дава на българите самочувствие, дава повод за гордост! Имаме страхотни успехи сега на младежката олимпиада!”, анализира бившият национален състезател по кънтри крос. „Искам точно това да кажа – Александра Начева донесе пети златен медал на България от младежките олимпийски игри в Буенос Айрес!”, солидаризира се Илиана Беновска. „24 състезателя в 14 спорта взеха 10 медала! Толкова, колкото за всички останали игри до момента! Това са българи, които са на световно ниво, които ще радват нашите сънародници в следващите 10 - 12 години!”, довери дипломираният медик, завършил Медицинския университет във Варна. Законът за физическото възпитание и спорта   \r\n„Гордеете ли се, че станахте баща на новия закон, двадесет години не е променян – Законът за физическото възпитание и спорта?”, попита Илиана Беновска. „Това беше един от приоритетите, защото знаех, че старият закон вече не отговаря на реалните потребности на всички спортни организации. Нещата са много динамични. Трябваше да направим закон, който да им помага, който да отговаря на новите потребности. Наистина се получи добър закон, въпреки че се забави 3 години. От друга страна това ни даде възможност да изслушаме всички институции, всички хора, всички клубове, федерации, които са заинтересовани от самия закон, който ще регулира тяхната дейност”, заяви Красен Кралев. Кандидатурата на България за зимните олимпийски игри през 2024 година \r\n„Като говорихме за младежи – виждаме тука децата, които тренират нонстоп на зимната пързалка!”, с умиление отбеляза Илиана Беновска. „Когато се направи една спортна инфраструктура, винаги децата я изпълват със съдържание! Успехите не закъсняват! До 2024 г., когато имаме шанс да спечелим това домакинство на зимните младежки олимпийски игри, ще имаме едно много силно поколение, което да ни зарадва с успехи, както на летните, така и на зимните игри, но без инфраструктура това е невъзможно да се случи!”, заяви съоснователят на Българското сдружение за честни избори. „Много силна подкрепа има сега за зимните олимпийски игри от председателя на МОК Томас Бах!”, допълни Илиана Беновска. „В разговор с премиера Борисов той предложи България да поеме организацията на тези игри. Видя се, че имаме организаторски качества, инфраструктура. Най-голямото признание беше тази покана да издигнем кандидатурата на България за домакин на младежките зимни олимпийски игри. Март месец има световно първенство по шорттрек. Това е може би най-успешният български зимен спорт благодарение на успехите на Жени Раданова! Имаме достойна наследничка – Катрин Маноилова. Тя спечели бронзов медал на зимните младежки олимпийски игри последния път. Така че очакваме доста добро първенство! За първи път ще бъдем домакин на такъв голям форум на зимни спортове на закрито. Ще бъде в Арена Армеец. Тя ще бъде заледена. Смятам Арена Армеец да бъде основното съоръжение по време на зимните олимпийски игри”. Меродавен ли е политическият рейтинг   \r\n„Вие трябва да сте много доволен, защото в последните социологически изследвания Вие сте с един от най-високите рейтинги сред управляващите”, отбеляза Илиана Беновска. „Рейтингът не трябва да се абсолютизира. Той дава една обратна връзка с избирателите, показва дали сме на прав път, дали са ни правилни политиките. Можеш да правиш някои неща много добре, но да не можеш да ги обясниш на хората. В случая се справяме успешно. Благодаря на българските граждани за това, че оценяват нашата дейност и ни дават допълнителен импулс и стимул за работа!”. Професионалното образование и реформата в спортните училища   \r\n„През последната година се занимавам с темата за професионалното образование. Трябва ли да се върнат повече на брой спортни училища?”, за пореден път смени темата на разговора Илиана Беновска. „Имаме сериозен проблем със спортните училища! Следващата задача, която сме си поставили, е тотална реформа в училището, защото забелязваме много сериозни пропуски. В момента има 6 училища, които са под ръководството на министерството, останалите са общински. В тези, които са държавни, ние ще направим промени. Там не винаги се подбират правилните деца. Искаме от треньорите, от хората, които работят с тях, да търсят най-добрите деца, да обикалят малките градове, малките населени места, защото от там излизат големите шампиони! Спортното училище дава възможност на талантливи деца от малките населени места да отидат в големия град, да получават грижи, да имат пансион, за да могат да учат и да тренират. Искам да засилим нивото на учебната подготовка в училището, защото голяма част от родителите от големите градове не искат да дават децата си в спортните училища, защото са занижени критериите в учебния процес. Това категорично ще се промени. Няма как да си добър спортист, без да си интелигентен и образован човек!”. „Как го виждате това във времето?”, потърси допълнителна конкретика Илиана Беновска. „Много бързо ще стане. Още следващата година, до септември месец, ще бъдем готови с проекта за реформа и той ще стартира в тези шест държавни училища!”. „Какъв бюджет ще изисква?”, попита за финансовата рамка Илиана Беновска. „Първо трябва да видим какви са средствата, по които ще направим тази промяна. Оттам нататък вече ще се говори за бюджет. Ние направихме реконструкция на голяма  част от спортните училища. Материалната база вече е направена. Във Варна приключи ремонта на спортното училище, ще го открием до седмица. Предстои да се извършва ремонт в Русе, в Бургас, в София. Плевен и Пловдив вече бяха реконструирани преди няколко години. Материалната база е достатъчна!”, „Нямах предвид само материална база. Имах предвид за квалифицирани треньори, учители по общообразователни предмети”, уточни Илиана Беновска. „Имаме квалифицирани учители и треньори. Трябва да се сменят правилата, трябва директорите да изискват еднакво високо ниво на подготовка в спортно-технически план и общообразователния процес”. „Това вероятно ще се случи. Ако можем ние, като медии, да помогнем, с удоволствие бихме се включили – „Канал 3” и „Радио К2”, защото това е изключително важно! Ще се пошегувам – ще кажа на нашите зрители и слушатели, че бях предложила да се попързаляме малко на кънки тук, по пързалката. Ще го направим друг път. Бихте ли ми казал как изглежда политиката? Вие сте отдавна в политиката, в различни партии и формации. Бихте ли напомнил от коя квота сте в правителството?”, попита Илиана Беновска. „Аз съм член на политическа партия ГЕРБ. Естествено, че съм министър на ГЕРБ. Благодаря на премиера Борисов, че ми даде шанс да реализирам идеите си в спорта!”. Раздорите в коалицията Обединени патриоти \r\n„Как ще коментирате поведението на Обединени патриоти и непрекъснатите „къси съединения”, ще се изразя в кавички, между Валери Симеонов и Волен Сидеров?”, продължи Илиана Беновска. „И тримата лидери ги познавам от много години. Това е вътрешнокоалиционен проблем. Не мисля, че има някакви драматични проблеми, които не могат да бъдат разрешени. Малко са по-емоционални колегите, което не е типично за политиците. Нямам никакви колебания относно стабилността на Обединени патриоти като коалиция и стабилността на правителството и парламента до края на мандата!”. „Тоест предвещаването на БСП и Корнелия Нинова, че коалицията ще се разпадне и ще има нови избори, според Вас възможно ли е?”, задълбочи разглеждането на вътрешнополитическата проблематика Илиана Беновска. „Няма никакви основания за подобни твърдения. Ясно е, че на опозицията им се иска да по-бързо да дойдат на власт, въпреки че не виждам с какви идеи биха управлявали държавата, но това е решение на народа, той дава оценките на парламентарни избори”.  Приоритетите в работата на Министерството на младежта и спорта \r\n„Каква е Вашата свръхзадача като политик и като министър в този кабинет до края на мандата Ви? Кое непременно трябва да изпълните, за да сте доволен?”, попита Илиана Беновска. „Свръхзадачи няма. Направихме много важни неща през последните години. Промени се изцяло философията, с която държавата гледа на спорта. Много повече грижи се полагат. Хвърлиха се много усилия в инфраструктурата. Трябва да адаптираме нашия спорт към новите условия на пазарната икономика. Това е най-трудно реформирания сектор през годините. Много дълги години не беше правено нищо в тази посока. Правилата на плановата икономика са едни, на пазарната са съвсем други. Трябва да научим нашите клубове, нашите федерации да оцеляват в условията на пазарна икономика! Да правят един продукт, да умеят да печелят от този продукт, да реинвестират в него. При всички случаи ще бъде с помощ на държавата. Ние добре обезпечаваме нашите спортисти!”. Сравнение със спортната политика по времето на социализма   \r\n„Не са ли верни упреците, че когато спортът беше държавна грижа, по това време и Вие сте бил активен спортист, имахме повече постижения и рекорди?”, провокира събеседника си Илиана Беновска. „Не би трябвало да се сравняват различните периоди, защото тогава се даваха огромни средства, които в една пазарна икономика няма как да се дадат за развитието на спорта. Проблемът е, че активно се работи само през последните 6-7 години. Инфраструктура, оттам се започва. Бяха разрушени много неща, които бяхме постигнали навремето. По наш си обичай разрушихме всичко и сега трябва да тръгнем да градим всичко от нулата. Когато погледа се насочи към детскоюношеския спорт, тогава нещата ще влезнат в правилната посока. Успехите ще дойдат! Трябва да си отговорим на въпроса – медали ли искаме, или здраво поколение? Да тръгнем само по посока на медалите – това е грешно! Медалите трябва да следват една целенасочена държавна политика за изграждане на здраво поколение, което да обича спорта. От това поколение ще дойдат медалистите, ще дойдат големите шампиони. Ще дойде радостта, която изпитваме от всички първенства!”. Има ли политически интереси във футбола?   \r\n„Дано това се случи, но когато говорим за спорта, Вие сам казахте преди малко, че футболът е най-масовият спорт. Обикновено като кажеш спорт – асоциацията е футбол! Нека да не забравяме, че футболът е мястото, в което политиците са много силни. Използват се футболните пристрастия на агитките на отделните отбори за печелене на рейтинг и влияние от страна на политиците! Как ще коментирате това?”, пренасочи разговора в ново направление Илиана Беновска. „Аз мисля, че това е стандартен флирт, който го има във всички държави, но не може един клуб да го използваш за политика. Феновете на Левски и ЦСКА имат политически симпатии към различни политически сили. Разбира се има шанс да те подкрепят, ако обръщаш повече внимание на спорта, повече внимание на футбола, но малко са били тези политици в България, които са дали реална помощ на футбола. Допреди 4 години държавата не беше дала нито един лев за футбола. От 4 години насам всяка година даваме по 1 милион за развитие на детскоюношеския футбол. Всяка година правим нови стадиони, реконструираме. Това е реалната подкрепа, която феновете виждат, която виждат хората, които се занимават и практикуват футбол. Това нещо няма как да не намери отражение в техните симпатии! Ние по-малко говорим, повече изпълняваме, повече работа вършим!”. Доминацията на ПФК Лудогорец \r\n„Как ще коментирате това, че големите марки – червените и сините, ЦСКА и Левски, ги тупна в земята един частен футболен отбор – Лудогорец?”, попита Илиана Беновска. „Не мога да коментирам нищо. Това е конкурентна среда. Така се повишава конкуренцията в първенството. Бих казал, че има много добри други отбори в първенството. Берое, Ботев, Локо Пловдив, Черно море вдигат нивото. Славия миналата година спечели купата на България! Конкуренцията става изключително висока. Така имаме по-голям шанс да отгледаме силно поколение български футболисти, които да се състезават в националния отбор. Единственото, което не ми харесва, е привличането на безкрайно много чужденци в отборите. В големите грандове останаха много малко българи, които да се състезават!”.  „Корупцията и черното тото във футбола?” , засегна темата за уродливите явления в спорта Илиана Беновска. „За черно тото не ми се говори, много се спекулира с тази тема! Изнасял съм лекции в 7-8 държави по тази тема. Случаите за уредени мачове в тениса са повече от футбола! В България има един случай докладван за миналата година. Хайде да гледаме малко по-позитивно на това, което се случва в спорта! Далеч не сме водещи в това отношение”, категоричен беше членът на Управителния съвет на Световната антидопингова агенция. Данъчното облагане на хазартните игри \r\n„Трябва ли хазартните босове да бъдат нормативно задължени да дават повече пари за спорта?”, продължи Илиана Беновска. „Много сложна тема! В нормалната държава данъците трябва да се плащат. Държавата определя в кои отрасли да ги насочва. Няма как да кажеш – парите от един икономически сектор да отиват за здравеопазване, от друг да отиват за спорт, от трети да отиват за култура! Парите влизат в централния бюджет. Оттам вече си личи държавата колко приоритетно обръща внимание на отделните сектори!”. Взаимодействието между държавните институции \r\n„Президентът Радев, бивш главнокомандващ на ВВС и човек, който все още спортува, помните коремното му възлизане на лоста – очаквате ли той да е Ваш партньор в желанието спортът да бъде определящ и възпитателно, и целево, и престижно за България?”, върна разговора отново в направлението на междуинституционалния диалог Илиана Беновска. „Всеки трябва да бъде наш партньор в тази посока, защото спорта е надпартиен. Това се видя и при работата по новия закон за спорта и гласуването. Той трябва да е приоритетен в политиката на всяка една партия, защото става въпрос за здравето на българския народ! Аз съм уверен, че сме на прав път! Който иска да ни подкрепя – добре дошъл!”, изрази личното си мнение актуалният министър на младежка и спорта.  Има ли държавна протекция над определени отбори? \r\n„Ходите ли на мачовете на Бистришките тигри, да помагате с присъствие на премиера Борисов?”, зададе провокативен въпрос Илиана Беновска. „Ходя на мачове на 7-8 отбора от професионалната ни група. И на Левски съм ходил, и на ЦСКА, и на Черно море, и на Берое, и на Бистришките тигри ходя, на много отбори ходя, това ми е работата”, дипломатично отговори Красен Кралев. За обвиненията в безконтролно изразходване на публични средства. „До колко са основателни упреците на опозицията, че се наливат безконтролно пари в спорта? Последното решение на Министерския съвет за залата в Кърджали, многофункционалната зала, за която се дават около 3,5 милиона и малко повече, БСП го посрещна на нож!”, попита Илиана Беновска. „Не може да е сериозно това твърдение. Всички граждани на съответния областен център искат да имат подобна зала. С изключително малко средства ние ще направим зала, с капацитет 1000 зрители. Мисля, че ще е най-евтината и най-ефективна зала, защото ние мислим не само как ще построим залата. След това как ще се плаща издръжката? Тя трябва да енергийноефективна, да няма големи разходи, за да могат да я поддържат. За да успокоя колегите – ще има още такива зали, няма да спрем до тук! Тази зала е един от моделите, които ние ще ползваме за в бъдеще”. Бюджетът на Министерството на младежта и спорта \r\n„Ще искате ли увеличение на бюджета за спорта в новия бюджет и с колко?”, продължи Илиана Беновска. „Всеки министър иска увеличение, въпросът е колко ще ти дадат! Парите са малко. Със 70 милиона трябва да обезпечим целия спорт. Допълнително имаме много средства за инвестиция в спортната инфраструктура, това е пътят! Младежките олимпийски игри показаха, че сме на прав път! Над 70% от нашите спортисти, които сме пратили там бяха на световно ниво и се представиха достойно. По-голяма радост и признание за мене няма!”, отчете министърът.  \r\n„Благодаря Ви за този разговор! Понеже при миналото идване не Ви подарихме клубната тениска „Беновска пита”, сега Ви я подаряваме! Въпросът отзад е „...Защо?”. Защо противниците на зимните олимпийски игри казват, че няма да можете да обезпечите територията на Витоша, парк „Рила” и така нататък?”, на финала попита Илиана Беновска. „Благодаря! Разбира се, че ще има хора, които ще се противопоставят на идеята. Едната част не познават логистиката и процедурата. Друга част са скептици и се съмняват в способностите на българите. Аз съм оптимист, вярвам, че българите сме способни хора. Намерили сме си правилното място. Ще продължим да работим така, че хората да ни вярват, да ни гласуват доверие! Много  се съмняваха, че ще успеем с тези световни първенства, които правим. Оправихме се!”, завърши Красен Кралев разговора си с Илиана Беновска в ефира на „Радио К2” и „Канал 3”.", "date": "2018.10.21", "title": "Министър Красен Кралев: Без спортна инфраструктура няма масов и елитен спорт"}
{"url": "http://www.focus-news.net/news/2018/10/21/2581003/plovdiv-narodnite-predstaviteli-ot-gerb-shte-provedat-priemni-s-grazhdani-na-22-oktomvri.html", "text": "Народните представители от ГЕРБ - Пловдив ще проведат приемни с граждани от избирателния си район на 22 октомври (понеделник). Това съобщиха от  пресцентъра на ГЕРБ . Председателят на Комисията по бюджет и финанси  Менда Стоянова  ще се срещне с граждани от 16.00 в централния офис на ГЕРБ – Пловдив, на бул. „Марица” 91.  Димитър Лазаров  - председател на Комисията за контрол над службите за сигурност, прилагането и използването на специалните разузнавателни средства и достъпа до данните по Закона за електронните съобщения и член на Комисията по правни въпроси - от 16.30 часа в партийния офис на ГЕРБ на улица „Прага” 2.  Инж. Атанас Ташков  – член на Комисията по транспорт, информационни технологии и съобщения и на Комисията по регионална политика, благоустройство и местно самоуправление в 44-то Народно събрание - от 16.00 часа в партийния офис на ул. „Стефан Стамболов\" № 21.  Спас Гърневски - заместник-председател на Комисията за борба с корупцията, конфликт на интереси и парламентарна етика - от 16.00 в офиса на ул. \"Коста Паница\" № 5.", "date": "2018.10.21", "title": "Пловдив: Народните представители от ГЕРБ ще проведат приемни с граждани на 22 октомври"}
{"url": "http://www.focus-news.net/news/2018/10/21/2581005/hurriyet-turskiyat-iznos-na-otbranitelnata-i-kosmicheskata-promishlenost-shte-dostigne-do-dva-miliara-dolara-prez-2018-godina.html", "text": "Износът на отбранителната и космическата промишленост на Турция през тази година се очаква да достигне до два милиарда долара. Това заяви подсекретарят на националната отбранителна индустрия Исмаил Демир, съобщава турският вестник  Hurriyet . \r\nКъм месец октомври експортът на Турция в областта на отбраната и космическата индустрия вече е достигнал около 1,5 млрд. долара, което представлява годишно увеличение от 14%. \r\n„Смятаме, че както бартерният метод, така и използването на местната валута ще бъдат много привлекателни в потенциалните пазарни области от нашия интерес\", поясни Демир. \r\nСъгласно думите му, че с някои промени в дизайна хеликоптерът Atak Faz-2 ще увеличи капацитета си за носене на повече оръжия и системи за защита. Машината ще бъде предадена на въоръжение в турската армия до средата на 2019 г.  \r\nДемир подчерта, че отбранителната индустрия на Турция работи върху разработването на двигатели, които да се използват за хеликоптери T625 и ATAK. „Турбореактивните и двигатели ще се предлагат в различни размери. Те ще бъдат използвани за безпилотни летателни апарати и крилати ракети\", поясни представителят на Анкара.  \r\nДемир заяви, че проектът за разработване на двигатели за леки бронирани автомобили също продължава. Същевременно допълни, че се изготвя проект за създаване на център за лазерни технологии.„Лазерите и електромагнитните оръжия са сред нашите важни проекти\", подчерта турският професор.  Тереза Герова", "date": "2018.10.21", "title": "Hurriyet: Турският износ на отбранителната и космическата промишленост ще достигне до два милиара долара през 2018 година"}
{"url": "http://www.focus-news.net/news/2018/10/21/2580997/interfaks-mihail-gorbachov-nareche-izlizaneto-na-sasht-ot-drsmd-greshka-izvarshena-ne-ot-mnogo-um.html", "text": "Стремежът на САЩ да излязат от Договора за ликвидация на ракети със среден обсег на действие (ДРСМД) е израз на желанието да се обърне политиката на ядрено разоръжаване. Това заяви каза бившият генерален секретар на ЦК на КПСС и бивш президент на СССР Михаил Горбачов в интервю за информационната агенция  Интерфакс . \r\nГорбачов изрази увереност, че предложението на американският държавен глава Доналд Тръмп „подкопава всички усилия, които са положени от ръководителите на СССР и САЩ в името на ядреното разоръжаване“. Това той определи като „много странно“. \r\n„В никакъв случай не трябва да се разтрогват старите договори за разоръжаване. Нима е трудно да се разбере, че отказът от тези споразумения, както казва народът, е от липса на много ум“. \r\n„Отказът от ДРСМД е грешка“, подчерта Горбачов, който на 8 декември 1987 г. постави подписа си под споразумението.  \r\nСпоред него всички досега постигнати споразумения трябва да бъдат запазени, защото съдържат нещо, което липсва в други документи - те осигуряват контрол и това трябва да бъде оценено. „Вашингтон не разбира ли до какво може да доведе до това?\", пита бившият президент на СССР. \r\nТой подчерта, че „стремежът на Вашингтон да върне политиката назад не трябва да бъде подкрепен и това трябва да бъде казано не само от Русия, но и от всички, които ценят света, особено света без ядрени оръжия\". \r\nГорбачов съветва да бъдат прочетени изявленията на руския президент Владимир Путин от Сочи. „Напълно съм съгласен с него, той призовава за прилагане на подписаните споразумения. Речта на руския президент е много поучителна\", отбеляза последният съветски лидер.  \r\nТой отново подчерта, че „всички споразумения, насочени към ядрено разоръжаване и ограничаване на ядрените оръжия, трябва да бъдат запазени заради живота на Земята\". \r\nДържавният глава на САЩ Доналд Тръмп обяви оттеглянето на страната от ДРСМД в събота. Като причина за решението лидерът на Белия дом изтъкна нарушения от страна на Русия, като подчерта, че Вашингтон „няма да приеме“ ситуацията и заради това излизат от „наработещото споразумение“. \r\nНа свой ред от Министерството на външните работи на Руската федерация свързаха американското решение с „мечтата им за еднополюсен свят“. Москва осъжда новите действия на САЩ, които чрез шантаж се опитват да изтръгнат от Москва отстъпки в областта на стратегическата стабилност, заяви заместник-министърът на външните работи на Руската федерация Сергей Рябков. \r\nДРСМД е подписан през 1987 г. от тогавашния генерален секретар на ЦК КПСС Михаил Горбачов и американския президент Роналд Рейгън в рамките на съвместна среща във Вашингтон. Споразумението предвижда забрана за производство на балистични и крилати ракети с ядрени бойни глави с обсег от 500 до 5500 км, а също и провеждането на изпитания за такива.  \r\nСАЩ обвиняват Русия заради разработената в страната ракета 9M729 за системата „Искандер“. Според Вашингтон тя попада в обхвата на действие на договора. В Москва обаче са на различно мнение: от своя страна руснаците също уличиха Вашингтон в нарушаване на споразумение, в частност заради разполагането на американски системи за ПРО на територията на Румъния Тереза Герова", "date": "2018.10.21", "title": "Интерфакс: Михаил Горбачов нарече излизането на САЩ от ДРСМД „грешка“, извършена „не от много ум“"}
{"url": "http://www.focus-news.net/news/2018/10/21/2581008/plovdiv-intenziven-e-trafikat-v-uchastaka-na-avtomagistrala-trakiya-v-oblastta-i-po-patishtata-plovdiv-asenovgrad-i-plovdiv-karlovo.html", "text": "Интензивен е трафикът в участъка на автомагистрала „Тракия“ в Пловдивска област, а също по пътищата Пловдив-Асеновград и Пловдив-Карлово. Това съобщиха за  Радио „Фокус“ – Пловдив  от Областното пътно управление. Временно движението при км 112 на магистралата, в района на село Цалапица, се извършва в аварийната лента, поради ремонтни дейности на съоръжение. Затворени за движение са активната и изпреварващата лента. Срокът на ремонтните дейности е до 8 ноември. До 2 ноември движението по пътя Пловдив-Асеновград, от изхода на града до Асеновград, ще се извършва двупосочно в едното платно, поради ремонтни дейности в участъка. Опасност от образуването на свлачища и срутища има по пътищата Бачково-Нареченски бани, Юговско ханче-Югово-Лъки и Кричим-Девин. Водачите трябва да бъдат особено бдителни, преминавайки по посочените пътни участъци, предупреждават от Областното пътно управление. Пътните настилки на територията на областта са предимно сухи и нормално проходими. \r\nДвижението на територията на град Пловдив също е натоварено. По-засилено автомобилно движение се отчита в централната градска част – по булевардите „Христо Ботев“, „Найчо Цанов“, „Цар Борис III Обединител“, „Шести септември“ и „Руски“, както и по входно-изходните артерии. Пътните настилки в града са сухи и нормално проходими. Затворено за движение е западното платно на бул. „Цар Борис III Обединител”, в участъка от ул. „Патриарх Евтимий“ до ул. „Света Петка“, заради строително-монтажни дейности. Движението се извършва двупосочно в източното платно. Временната организация на движение ще бъде валидна до края на ноември. Временно движението по бул. „България“ в Пловдив се осъществява двупосочно в северното платно на пътната артерия, поради строително-монтажни дейности в южното платно. \r\nТони МИХАЙЛОВ", "date": "2018.10.21", "title": "Пловдив: Интензивен е трафикът в участъка на автомагистрала „Тракия“ в областта и по пътищата Пловдив-Асеновград и Пловдив-Карлово"}
{"url": "http://www.focus-news.net/news/2018/10/21/2581001/premierat-boyko-borisov-ekipi-na-oae-shte-se-zapoznayat-s-rabotata-na-obrazovatelnite-institutsii-v-balgariya-i-industrialnite-zoni.html", "text": "Още в рамките на следващите две седмици от Обединените арабски емирства ще се изпратят в сферата на образованието, информационните технологии, изкуствения интелект, екипи от техни хора, които да видят нашите университети, БАН, Индустриалните зони, училището, ако щете в Бургас и други такива училища, където знаем, че имаме гениални ученици, които печелят олимпиадите в света и по физика, и по математика. Това каза премиерът Бойко Борисов след среща с Н. В. шейх Мохамед Бин Зайед Ал-Нахаян, заместник върховен главнокомандващ на въоръжените сили на ОАЕ и престолонаследник на емирство Абу Даби, предаде репортер на  Агенция „Фокус“ . По думите му двете държави трябва да инвестират пари, за да направят мост и да привличат най-добрите български специалисти с необходимите стипендии и издръжки. „Надявам се, още в следващите седмици нашият образователен министър да заработи с техния екип“, допълни още Борисов. Той уточни, че министърът на изкуствения интелект на ОАЕ също ще дойде в България, за да види Индустриалните зони.  \r\nНа въпрос какви са параметрите на споразумението за партньорство с ОАЕ и кога очаква да бъде подписан, министър-председателят заяви: „Звучи нескромно, но ако досега друг премиер беше идвал в ОАЕ и имаше нещо, което да стъпим на него, щеше да ми е по-лесно да ви отговоря“, заяви още Борисов. \r\n„Усещам, че имат политическа воля. Те са много близки приятели и със Саудитска арабия. Имаме добър шанс от много пожелания досега и много приказки по темите да приведем тезите в действия. Моето искане е докрая на годината да подготвим рамката и да подпишем и договорим този договор в тези три-четири теми. Не ви говоря за инфраструктурни проекти, които предлагаме навсякъде. Сигурно и хиляди такива като мен са предлагали. Вертикалният коридор би бил евентуално интересен“, заяви още премиерът.  Той уточни, че България не иска някой да й дава пари. „Това най-много мисля, че им хареса. Това, което предлагаме носи инвестиции“, допълни Борисов.", "date": "2018.10.21", "title": "Премиерът Бойко Борисов: Екипи на ОАЕ ще се запознаят с работата на образователните институции в България и Индустриалните зони"}
{"url": "http://www.focus-news.net/news/2018/10/21/2581006/pazardzhik-patrul-na-patna-politsiya-e-razpolozhen-na-razklona-za-selo-malo-konare.html", "text": "Натоварено е движението по направлението Пазарджик-Пловдив, предаде репортер на  Радио „Фокус“ – Пазарджик . Има много товарни автомобили и в двете посоки. Патрул на „Пътна полиция“ е разположен на разклона за село Мало Конаре. Няма въведени ограничения за движението по трасето. Пътните настилки са сухи. \r\nРадослава МУРДЖЕВА", "date": "2018.10.21", "title": "Пазарджик: Патрул на „Пътна полиция“ е разположен на разклона за село Мало Конаре"}
{"url": "http://www.focus-news.net/news/2018/10/21/2581011/burgas-normalno-intenziven-e-trafikat-po-patishtata-v-oblastta-ne-se-izvarshvat-remontni-deynosti.html", "text": "Нормално интензивен е трафикът по пътищата в област Бургас. Не се извършват ремонтни дейности, съобщи за  Радио „Фокус“-Бургас  дежурният от Областно пътно управление-Бургас. По-натоварено е движението на юг от Бургас по направлението Атия – Созопол – Приморско. Интензивен е трафикът и в посока Северното Черноморие, по пътя Поморие – Ахелой – Слънчев бряг. \r\nИнтензивно е движението и по основните улици и булеварди в областния град. По-натоварен е трафикът по булевардите „Демокрация“, „Сан Стефано“, „Стефан Стамболов“ и „Тодор Александров“, както и по бул. „Захари Стоянов“ в жилищен комплекс „Меден Рудник“. По-интензивно е движението и по централните улици на града – „Иван Вазов“, „Христо Ботев“, „Уилям Гладстон“, „Булаир“ и „Цар Симеон“. \r\nДеница ДИМИТРОВА", "date": "2018.10.21", "title": "Бургас: Нормално интензивен е трафикът по пътищата в областта, не се извършват ремонтни дейности"}
{"url": "http://www.focus-news.net/news/2018/10/21/2581013/pregled-na-mezhdunarodnite-novini-do-18-chasa-agentsiya-fokus.html", "text": "Стремежът на САЩ да излязат от Договора за ликвидация на ракети със среден обсег на действие (ДРСМД) е израз на желанието да се обърне политиката на ядрено разоръжаване. Това заяви каза бившият генерален секретар на ЦК на КПСС и бивш президент на СССР Михаил Горбачов в интервю за информационната агенция  Интерфакс . \r\nГорбачов изрази увереност, че предложението на американският държавен глава Доналд Тръмп „подкопава всички усилия, които са положени от ръководителите на СССР и САЩ в името на ядреното разоръжаване“. Това той определи като „много странно“. \r\n„В никакъв случай не трябва да се разтрогват старите договори за разоръжаване. Нима е трудно да се разбере, че отказът от тези споразумения, както казва народът, е от липса на много ум“. \r\n„Отказът от ДРСМД е грешка“, подчерта Горбачов, който на 8 декември 1987 г. постави подписа си под споразумението.  \r\nСпоред него всички досега постигнати споразумения трябва да бъдат запазени, защото съдържат нещо, което липсва в други документи - те осигуряват контрол и това трябва да бъде оценено. „Вашингтон не разбира ли до какво може да доведе до това?\", пита бившият президент на СССР. \r\nТой подчерта, че „стремежът на Вашингтон да върне политиката назад не трябва да бъде подкрепен и това трябва да бъде казано не само от Русия, но и от всички, които ценят света, особено света без ядрени оръжия\". \r\nГорбачов съветва да бъдат прочетени изявленията на руския президент Владимир Путин от Сочи. „Напълно съм съгласен с него, той призовава за прилагане на подписаните споразумения. Речта на руския президент е много поучителна\", отбеляза последният съветски лидер.  \r\nТой отново подчерта, че „всички споразумения, насочени към ядрено разоръжаване и ограничаване на ядрените оръжия, трябва да бъдат запазени заради живота на Земята\". \r\nДържавният глава на САЩ Доналд Тръмп обяви оттеглянето на страната от ДРСМД в събота. Като причина за решението лидерът на Белия дом изтъкна нарушения от страна на Русия, като подчерта, че Вашингтон „няма да приеме“ ситуацията и заради това излизат от „наработещото споразумение“. \r\nНа свой ред от Министерството на външните работи на Руската федерация свързаха американското решение с „мечтата им за еднополюсен свят“. Москва осъжда новите действия на САЩ, които чрез шантаж се опитват да изтръгнат от Москва отстъпки в областта на стратегическата стабилност, заяви заместник-министърът на външните работи на Руската федерация Сергей Рябков. \r\nДРСМД е подписан през 1987 г. от тогавашния генерален секретар на ЦК КПСС Михаил Горбачов и американския президент Роналд Рейгън в рамките на съвместна среща във Вашингтон. Споразумението предвижда забрана за производство на балистични и крилати ракети с ядрени бойни глави с обсег от 500 до 5500 км, а също и провеждането на изпитания за такива.  \r\nСАЩ обвиняват Русия заради разработената в страната ракета 9M729 за системата „Искандер“. Според Вашингтон тя попада в обхвата на действие на договора. В Москва обаче са на различно мнение: от своя страна руснаците също уличиха Вашингтон в нарушаване на споразумение, в частност заради разполагането на американски системи за ПРО на територията на Румъния. \r\n***  Македония преживява най-трудните моменти от своята независимост, твърдят от опозиционната ВМРО-ДПМНЕ. Според говорителя на партията Наум Стоилковски правителството изнасилва демокрацията, което допринася за задълбочаването на поляризацията на обществото, предава скопската телевизия  „Сител“. \r\n„Още веднъж бяха погазени Конституцията, законите, Правилникът за дейността и демокрацията. Правата на човека са потъпкани. Основите на човечеството и достойнството на целия народ са били смазани. Това не са европейски, западни, цивилизационни ценности. Извършен е акт, който води към ентоцид“, твърди Стоилковски \r\nВМРО-ДМНЕ няма да предостави доказателства пред прокуратурата относно твърдения за заплахи, изнудване и подкупване по време на парламентарните дебати за гласуване на конституционните промени, подчерта Стоилковски, като същевременно допълни, че не вярва в правото и правосъдието в страната. \r\n„Вероятно е време за прокуратурата да работи. Но сега настъпи време, в което демокрацията е потъпквана, човешкото достойнство е погазено, в което законът и правосъдието в Република Македония са унищожени“, заяви Стоилковски. \r\nСпоред него депутатите от ВМРО-ДПМНЕ, които бяха странени от партията след гласуването в петък, не са зачели волята на гражданите, изразена на референдума, и позицията на партията. Поради това ВМРО-ДПМНЕ не обмисля обратното им връщане в редиците на партията. \r\n***  Йордания отмени анекса към мирния договор с Израел, подписан през 1994 г., съобщава вестник  The Jerusalem Post , като припомня, че текстът урежда отдаването под наем на суверенна йорданска земя на Израел. \r\nВ изненадващо изявление кралят на Йордания Абдула II заяви, че няма да подновява тази част от договора, засягаща пряко регионите Бакура и Гхамар. Съгласно споразумението от 1994 г. тези две области „попадат под йорданския суверенитет с израелските частни права за използване на земята“. Те включват безпрепятствена свобода на влизане, излизане и движение в района. Тези зони не подлежат на митническо или имиграционно законодателство.  \r\nСъгласно споразумението, „правата ще останат в сила за 25 години и ще бъдат подновявани автоматично за същия период, освен ако някоя от страните не желае да прекрати споразумението, в който случай ще бъдат проведени консултации\". Срокът изтича на 25 октомври, отбелязват от редакцията.  \r\nКралският дворец обяви изявление, в което се казва, че „областите Бакура и Гхамар винаги са били наш основен приоритет и нашето решение е да прекратим член 2 от Приложение І (б) от Договора за мир между Израел и Йордания, произтичащ от нашата готовност да вземем каквото е необходимо за Йордания и йорданците\". \r\nПремиерът на Израел Бенмамин Нетаняху увери, че страната ще започне преговори с Йордания по въпроса. Той не спомена за предимствата, които има Йордания в замяна на отдаването под наем на двете области – като например разрешението за прелитане на самолети от и за Европа. Това би могло да се използва като лост за убеждаване на Аман да промени решението си, коментира издание.  \r\nГоворейки във връзка йорданското изявление в паметна служба по повод 23-тата годишнина от убийството на Ицхак Рабин, който подписа договора с Аман, Нетаняху заяви, че „няма съмнение, че от цялостна гледна точка цялото споразумение е важен актив, ценен и за двете страни\". \r\nОще през март бе съобщено, че Аман се насочва прекратяване на договорите, а външният министър на страната поясни, че „правителството в момента разглежда решението си относно естеството на използването на Бакура и Гхумар по начин, който служи на висшите национални интереси\". \r\nПрекратяването на изпълнението на анекса от мирния договор на Израел е свързано с належащо искане на депутати, политически партии и активисти, твърди изданието. \r\n***  Анархистите от „Рубикон“ поеха отговорност за нападението срещу сградата на посолството на Канада в Гърция, съобщава електронното издание на атинския вестник  Kathimerini . \r\nГрупа от около 10 души извършиха атака срещу сградата на канадското посолство в северното атинско предградие Халандри, използвайки чукове, за да разбият стъклото на входа и да хвърлят червена и черна боя върху фасадата. \r\nИнцидентът се случи около шест часа в неделя сутрин. Всички нападатели са били с покрити лица. Сигналът в полицията е подаден от охранител на дипломатическата сграда. От камерите за видеонаблюдение стана ясно, че нападателите са пристигнали на мотоциклети и са паркирали пред супермаркет на около 150 метра от посолството. \r\nПървоначално по случая бе задържан един човек, но след разпита бе освободен.  \r\nАтаката бе осъдена от гръцкото външно министерство, което обеща, че извършителите ще бъдат изправени пред съда и увери, че такива действия няма да засегнат „трайното приятелство\" между Гърция и Канада. \r\n„Рубикон“ се появи през лятото на 2015 г. и оттогава насетне извърши многобройни подобни нападения срещу различни цели, които включват посолствата на Иран, Израел и Саудитска Арабия, държавни и правителствени служби и чуждестранни компании. \r\n***  За първи път след изборите за регионален парламент на Бавария, в които управляващият Християнсоциален съюз (ХСС) загуби абсолютното си мнозинство, председателят на партията Хорст Зеехофер коментира възможността за оставката му от ръководния пост, съобщава водещият германски ежедневник  Die Frankfurter Allgemeine Sonntagzeintung . \r\nПодложеният на засилен вътрешен натиск Зеехофер отхвърли обвиненията, че е единственият отговорен за рекордно слабото представяне на партията в изборите. „Така стоят нещата. Ако може да хвърлите вината на друг, не се налага да я носите вие“, коментира лидерът на ХСС пред медиите в Мюнхен. „Въпреки че не се кандидатирах за изборите за Бундестаг (през 2017 г.), че моят лик не бе на нито един предизборен плакат, аз бях посочен като основен отговорен за резултатите от тях. Ето – сега отново е така“, подчерта Зеехофер. \r\n***", "date": "2018.10.21", "title": "Преглед на международните новини до 18 часа (Агенция „Фокус“)"}
{"url": "http://www.focus-news.net/news/2018/10/21/2581012/zoya-nacheva-darzhaven-arhiv-voennite-deystviya-v-rodopite-po-vreme-na-voynata-i-geroizmat-na-21-vi-pehoten-srednogorski-polk-satvoryavat-chudoto-na-dalgoletnata-nadezhda-svobodata.html", "text": "Всяка година на този ден свеждаме глави в знак на признателност пред българските воини, отдали живота си, за да бъдем днес свободни и независими. Това каза в словото си по повод празника на Смолян и 106 години от Освобождението на Родопите директорът на Държавен архив – Смолян пред гостите и гражданите, дошли на връх Средногорец, за да отдадат почит на героите, предаде репортер на  Радио „Фокус“ – Смолян . „И днес, в този обагрен от есента ден, нека си спомним за тези обикновени хора, които със своята отдаденост извършиха героичен подвиг и останаха безсмъртни със своята саможертва в летописа на историята. Балканската война е събитието, което завинаги промени хода на българската история. Тя обедини цял един народ в името на мечтата и стремежа за по-велико и достойно бъдеще. Военните действия в Родопите по време на войната и героизмът на 21-ви пехотен Средногорски полк сътворяват чудото на дълголетната надежда – свободата. С цялата чистота на сърцата си, родопчани приемат тази война като справедлива, свещена, освободителна. Местното население активно подпомага българските в действията им срещу противника“, отбеляза Начева. \r\nТя посочи, че бойният подвиг на средногорци влиза в историята на Смолянския край под името „Родопската Шипка“. „Признателните родопчани през 1932 г. поемат инициативата за събиране на волни пожертвования за издигане на паметник на падналите герои в Балканската война. През същата година е направена и първата копка, на която присъства полк. Владимир Серафимов, а на 12 август 1934 г паметникът е тържествено осветен, но за съжаление тогава полковникът вече не е сред живите. Сега на кота 1311 извисява снага величествен паметник на признателността към безпримерния героизъм и жертвите на 21-ви Средногорски полк за свободата на родопчани“, отбеляза Начева. \r\nТя подчерта, че последващите бойни действия на полка показват и доказват достойнствата на средногорци и на техния командир полк. Владимир Серафимов, потомък по бащина линия на Васил Левски и една от онези редки личности, чийто характер съчетава безспорните качества на талантлив офицер и пълководец и добродетелите на човек, непогазващ за нищо земно вековечните библейски принципи за морал и справедливост. \r\n„Днес, когато отново се прекланяме пред подвига на средногорци, донесли свободата на Родопите и на нашия град, нека сведем глави и отдадем почит на всички онези българи, които преди 106 години дадоха живота си, защото вярваха, че България си заслужава. Поклон пред силата на волята на тези смели воини, които без колебание отдадоха себе си в името на нашата свобода“, каза още Начева. \r\nНели ГЕРГЬОВСКА", "date": "2018.10.21", "title": "Зоя Начева, Държавен архив: Военните действия в Родопите по време на войната и героизмът на 21-ви пехотен Средногорски полк сътворяват чудото на дълголетната надежда – свободата"}
{"url": "http://www.focus-news.net/news/2018/10/21/2581004/blagoevgrad-prodalzhava-izteglyaneto-na-avariraliya-avtovoz-na-vtoroklasen-pat-84-razlog-yakoruda.html", "text": "Ограничено е движението на второкласен път 84 Разлог-Якоруда, продължава изтеглянето на авариралия автовоз, който вчера падна в канавката встрани от пътя. Леките автомобили вече са преместени, но изтеглянето на автовоза продължава още от сутринта, тъй като е много тежък въжетата и се късат. Това каза за  Радио „Фокус“ – Пирин  дежурният служител в Областно пътно управление-Благоевград. Обходният маршрут за Гоце Делчев е Баня–Генерал Ковачев–Елешница–Гоце Делчев. Обходният маршрут за Разлог е Баня–Белица–Драглище–Разлог. Движението се регулира от „Пътна полиция“. Нормално интензивно е движението по главен път Е-79 и автомагистрала „Струма“. В района на Кресненското дефиле и прохода Предел е повишена опасността от падащи камъни. От Областно пътно управление-Благоевград отправят апел към водачите на моторни превозни средства да шофират внимателно, съобразявайки се с пътната обстановка и спазвайки дистанция. \r\nНатоварено е движението в областния център. Всички светофарни уредби в града са изправни. Ремонтни дейности се извършват на улица „Марица“. Колони от автомобили се образуват на кръстовището между бул. „Св. св. Кирил и Методий“ и бул. „Св. Димитър Солунски“. Задръстване има и на кръговото кръстовище между улица „14-ти полк“, булевард „Джеймс Баучер“ и улица „Александър Стамболийски“. Задръствания се образуват на моменти и на кръговото кръстовище на булевард „Св. св. Кирил и Методий“, на кръстовището на булевард „Васил Левски“ и булевард „Свети Димитър Солунски“, на кръстовището под Първи корпус на Югозападен университет „Неофит Рилски“, между улиците „Славянска“, „Иван Михайлов“ и булевард „Св. Димитър Солунски“, на кръстовището на улица „Славянска“ под МБАЛ-Благоевград, на улица „Яне Сандански“ на влизане в квартал „Струмско“ и на улица „Стефан Стамболов“. \r\nНатали СТЕФАНОВА", "date": "2018.10.21", "title": "Благоевград: продължава изтеглянето на авариралия автовоз на второкласен път 84 Разлог-Якоруда"}
{"url": "http://www.focus-news.net/news/2018/10/21/2581010/blagoevgrad-vazstanoveno-e-dvizhenieto-po-pat-ii-84-razlog-yakoruda-v-rayona-na-selo-banya.html", "text": "Възстановено е движението по път II-84 Разлог-Якоруда в района на село Баня. Това съобщиха от пресцентъра на  Агенция \"Пътна инфраструктура\" .", "date": "2018.10.21", "title": "Благоевград: Възстановено е движението по път II-84 Разлог-Якоруда в района на село Баня"}
{"url": "http://www.focus-news.net/news/2018/10/21/2581014/plamen-dimitrov-knsb-borisov-pomiryava-obedineni-patrioti-karakachanov-slaga-sinya-kaska-a-sled-dva-dena-pak-se-sluchva-neshto.html", "text": "Борисов помирява „Обединени патриоти”, Каракачанов слага синя каска, а след два дена пак се случва нещо. Това коментира Пламен Димитров, президент на КНСБ, в ексклузивно интервю за предаването „Беновска пита” по „Радио К2” и „Канал 3”, съобщиха от  екипа на предаването .  \r\nПламен Димитров заяви позиции по следните теми: Увеличаването на максималния осигурителен доход. \r\n„Взимаме това интервю на 19 октомври 2018 година. В кабинета сме на президента на КНСБ Пламен Димитров. Добро утро, г-н Димитров! Ще Ви излъчим в привечерен час, но Ви записваме в сутрешен час. Като казвам сутрин – не се ли опитахте да изгрее Вашето слънце, на синдикатите, малко зад гърба на работодателите, като подписахте преди няколко дни споразумение с правителството по редица важни въпроси?”, обърна се водещата Илиана Беновска към  своя събеседник. „Не мисля. Още през юли месец КНСБ обяви своите намерения и искания, както по отношение на доходите, така и по отношение на социалния ни пакет, който договаряме с правителството всяка година. Там почти всички искания, които видяхте в споразумението, бяха заложени. Така че това беше анонс преди 4 месеца. През това време ние имахме много срещи, които не са обявявани медийно – с премиера, с финансовия министър. Това всъщност беше края на този разговор, който не винаги има пряко отношение към работодателите, тъй като бюджетните заплати не са предмет на частния бизнес в много голяма степен, имайки предвид, че там конкретното разпределение на това на кого – какво, тази справедливост, която търсим в държавата, да дадем един приличен размер на възнагражденията, за да можем да изискваме от всички тези служби да си вършат  работата към фирмите и гражданите по-ефективно – повече ни приляга на нас. Да не говоря за енергийно бедните, което е компонент от това споразумение”, отговори роденият през 1963 г. в Русе синдикален лидер. \r\n„Сега ще се спрем на отделните компоненти на това споразумение, но все пак Вие сте членове на Националния съвет за тристранно сътрудничество. Тоест има и трети партньор – работодателите. Не беше ли редно все пак и те да скрепят с подпис подобно споразумение? Още повече, че става дума за нивото на осигурителния праг и за пенсиите, което касае работодателите”, попита Илиана Беновска. „Абсолютно сте права! Последният елемент от това споразумение е нещо, което излезе в последните седмици, в които коментирахме тази възможност. Вие знаете нашия анонс отдавна. Максималният доход за осигуряване е замразен в последните 4 години. С увеличението му хората не получават натоварване, получават повече права. С неговото вдигане максималната пенсия расте. Тя има директна връзка”, аргументира се дипломираният инженер, който е завършил Висшето военноморско училище „Н. Й. Вапцаров” във Варна. \r\n„Но все пак тя ще има таван! Така че независимо от нивото на осигурителния праг, ти ще получаваш някаква пенсия до тавана. Това не демотивира ли заетите в бизнеса, които получават много високи заплати, да се осигуряват?”, продължи Илиана Беновска. „Трябва да се обясни първо какво се случва. Имаме 2600 лева максимален доход за осигуряване, който генерира максимална пенсия в размер от 910 лева. Увеличаваме максималния осигурителен доход на 3000 лева, с 400 лева, и максималната пенсия се увеличава на 1200 лева. Тоест почти с 300 лева. Тази пряка зависимост и връзка трябва постоянно да се подчертава. Затова казвам, че те генерират повече права. IT бизнесът в момента и специалистите, в които някой ги подвежда, че: „Искат Ви още едни пари, за да ги вземат в бюджета и да потънат”, всъщност получават тези права. Утре, когато говорим за техните пенсии, ще почнем да говорим от четирицифрени числа. Можем да нормализираме пенсионната система и да стигнем до някакви прилични пенсии за добре платените хора, които да ги получават в България, а не да ги търсят в Германия или другаде”, разясни магистърът по Управление на човешки ресурси. Отпадането на избора на трите най-добри осигурителни години при калкулацията на пенсията. \r\n„Тук още нещо искам да Ви попитам за пенсиите – през 90-те години, благодарение на инфлация и други процеси на икономизация на държавата, имаше хора с много високи възнаграждения. Сега с отпадането, тя не е обект на вашите споразумения, на възможността да избереш трите осигурителни години, когато си получавал най-високо възнаграждение, това няма ли да ощети много хора, които са се осигурявали на това високо възнаграждение?”, постави за разискване друг актуален проблем Илиана Беновска. „Не, трябва да гледаме мерките в тяхната комбинация. Това, което се случва през всичките тези години в пенсионната реформа. От 1997 г. насам – всяка година осигурителен стаж и това, което си плащал през нея, ти се калкулира директно към твоята индивидуална пенсионна формула. Тоест конкретният размер, който получаваш вече повече от 20 години, тоест повече от половината от стажа е конкретен, автентичен. Всеки един от хората, които се пенсионират в момента, има възможност да види конкретната връзка между приноса и неговите права, тоест какво е внасял и какво се получава там като число, което се изчислява на неговата пенсия. Вдигането на тавана на пенсиите влияе пряко върху старите пенсионери. 65 000, които към момента сме ги отрязали. Те имат права да получат по-голяма пенсия, но не им я даваме, тъй като има таван. Тези хора са миньори, IT специалисти, химици, металурзи, лекари, военни летци, които са имали добри заплати и са плащали добри вноски. Когато говорим за тази справедливост – от всички страни трябва да бъде погледната. Аз смятам, че това правим с тази стъпка. Затова не разбирам този вой. Отново ще припомня – 4 години максималният праг беше замразен, при положение, че растат доходите. Миналата година заплатите в частния сектор се увеличиха. Минималната работна заплата върви нагоре. Всичкото това предполагаше подобно движение на максималния размер за осигуряване. Две думи още да кажем по споразумението – двата други компонента. С тревога видяхме, че по независещи от нас причини, цената на газа, оттам – цената на парното, топлата вода и много стоки от първа необходимост вече се увеличиха и то със сериозни проценти!”, отбеляза Пламен Димитров, който е специализирал в Института за индустриални отношения и мениджмънт ОКОМ – София. Компенсаторни механизми срещу скока на цените. \r\n„Нека да отбележим, че това е световна тенденция, това не е българско хрумване”, отчете Илиана Беновска. „С това почнах – по независещи от нас причини. В пазарния свят не можем да го регулираме, но можем да реагираме и да защитим най-бедните. Това предложихме ние и това прие премиерът – да увеличим всички помощи към тези 220 000 семейства и лица, около 500 000 лица – точно най-бедните енергийно!”, информира синдикалният деятел, който е изучавал профила „Професионално обучение и кредитни съюзи” в САЩ. \r\n„С колко?”, заинтересува се Илиана Беновска. „Нашето предложение беше да ги вдигнем с киловатите, но последното, което вчера договорихме с министъра на труда, са всъщност 100 лева общо върху тези 374 лв., които получават за целия енергиен период. „Тоест с около 30 процента ще се увеличат енергийните помощи на около 500 000 души”, поясни бившият корабен инженер в Български морски флот. \r\n„Това как го пресметнахте? Равностойно ли е на увеличаването на цените?”, продължи Илиана Беновска. „Почти 100% по наши сметки. Ние сметнахме, че за една гарсониера в София увеличението в зимните месеци е между 16 и 22 лева на месец. Тоест увеличението с около100 лева би трябва да покрива подобно жилище и да остане някой друг лев. Няма да станат по-богати тези хора, но смятам, че сме успели с тези екстрени мерки за най-бедните. На всички останали трябва при заплатите да бъде компенсирано това”, заяви бившият областен координатор на  Конфедерацията на независимите синдикати в България (КНСБ)  за Варна. Резонна ли е идеята за „социална кошница” на ВМРО? \r\n„Преди да продължим нататък по споразумението, една скоба – връщам Ви към предложението на ВМРО за така наречената „социална кошница”, която да поеме тези увеличения. Някои от стоките от първа необходимост, които ще бъдат увеличени, като хляба например, да бъдат със замразени цени. Как гледате на това?”, постави нов акцент в интервюто Илиана Беновска. „Гледам с умиление, защото всички искаме максимално възможното, за да защитим хората, особено най-бедните, но все пак има възможни и невъзможни решения в този материален свят. Границата на бедност в България и нашата граница на бедност, която ние изчисляваме в нашия институт, всъщност се базира на стока, на кошница от 77 стоки и услуги. Това е методика, която е призната. Европейски, американски и наши учени я правиха преди 30 години. Това е минималното, което трябва да включва. Вътре са стоки от първа необходимост, които ти стигат за ограничено потребление. Това е прагът на бедност. Тези 321 лева тази година, 348 за следващата година, които са изчислени и от нас, включват в себе си всички тези стоки и услуги. Замразяването на стоки и услуги е невъзможно. Има много фактори, на които не влияем ние. Цената на пшеницата е борсова стока на международния пазар. Тя се определя по друг начин. Няма как да кажем – в България хляба да струва толкова, като пшеницата е пораснала с 20-30% на международния пазар. Всичко това трябва да бъде компенсирано, това е наша стъпка. За 2019 г. сме заложили 50% компенсация. Това беше другото ни искане, което не стана много известно, по-скоро не се разбра”, анализира бившият изпълнителен секретар в департаментите „Обучение и квалификация” и „Браншови и регионални структури” към КНСБ. \r\n„Хората се интересуват от по-близките неща”, допълни Илиана Беновска. „Този сезон тя е с около 30%, 100 лева горе-долу на всеки човек или домакинство от бедните и социално слабите. За сезона 2019 – 2020 сме договорили в бюджета да има с около 45 милиона повече, които ще позволят 50% увеличение, за да защитаваме най-бедните от тези ценови шокове. Всичко останало става през заплати и през доход. Тези, които са най-слабите са обикновено пенсионери. 1,2 милиона пенсионери получават пенсии под прага на бедност. Много голяма част от тях са енергийно бедни, не всички, тъй като могат да са под прага на бедност, но да имат два апартаментна на „Витошка” – съответно не са бедни, макар че пенсията им може да е 200 лева. Нашият апел, нашата борба за по-високи заплати няма алтернатива. Кадрите в момента липсват, следователно пазарният механизъм налага да се увеличават заплатите. Просто не можеш да намериш специалисти, пък и вече всякакви хора за тези по-ниски заплати. От друга страна разходите, които хората трябва да посрещнат, растат и трябва да се съобразяваш с този фактор, ако искаш хората да работят за тебе с една степен на задоволство и да знаят, че в къщи всичко им е уредено в хладилника”, коментира бившият вицепрезидент на КНСБ в направление „Обща политика, организация, координация и контрол”. За опитите за ограничаването на работничките, които са били в майчинство. \r\n„Като говорите за справедливост, работоспособност, за хората, които искат да са удовлетворени, не мога да не Ви попитам по темата за протеста на работодателите, по румънски модел, против годишния отпуск на майка, която е била във втора година на майчинството си. Нека да изясним на нашите зрители и слушатели, че всъщност работодателите смятат, че: „Една жена, която е била в майчинство, не й се полага годишен отпуск, защото тя няма нужда от почивка от работодателя си”. Цитирам буквално какво се каза. Аз само, като майка, ще кажа, че да отглеждаш деца и да ги възпитаваш е може би по-трудна работа, отколкото да ходиш на работа! Вашето становище? Вие някак замълчахте, или ще излезете с позиция?”, акцентува на нов наболял проблем Илиана Беновска. „Ние реагирахме още вчера!”, отсече настоящият президент на КНСБ. \r\n„Не достатъчно силно!”, окачестви Илиана Беновска. „Публикувахме на нашия сайт и пуснахме в медийното пространство, и сега ще я коментирам естествено. Доста тъжно ми стана като видях подобно поведение на нашия бизнес! Ако ние от там се мъчим да черпим конкурентоспособност, значи сме много зле като разбиране и ценности в нашето общество, защото освен бизнеса, освен икономиката – има и ценности, които трябва да водят педи това! Най-голямата ценност е семейството и съхраняването ни като нация в тази демографска катастрофа, в която се намира България!”, категоричен беше първият заместник-член на Генералния съвет на Международната конфедерация на профсъюзите. \r\n„Ние сме в такава намалена раждаемост, че ако почнем и от тука да правим икономии...”, възмути се Илиана Беновска. „И раждаемост, и емиграция, и смъртност по-висока, и всичко като вземем накуп – демографската картина е ужасяваща! В този ред на мисли – очевидно е, че трябва да припомни конституционния текст, който казва, че майките са под особената закрила на държавата. Всички трябва да си даваме сметка, че особена закрила значи особени мерки, различни от всички останали. Какво е различното от всички останали? Трябва непременно да се грижим за майката с всички тези конкретни текстове и защити, които сме дали. Вярно, имаме най-големия отпуск за майчинство в Европейския съюз, но размера на заплащането не кореспондира на заслуженото”, аргументира се членът на Изпълнителния комитет на Европейската конфедерация на профсъюзите. \r\n„Извинявайте, този отпуск никак не е голям!”, опонира Илиана Беновска. „Много често това ни го навират в очите – най-дългият имаме, във Франция нямало толкова дълъг, в Швеция няма толкова дълъг! Само че там нещата са по-различни”, конкретизира тезата си членът на Изпълнителния комитет на Паневропейския регионален съвет към Международната конфедерация на профсъюзите. \r\n„Всяка държава да си решава нещата индивидуално спрямо своите проблеми”, допълни Илиана Беновска. „Институциите, които отглеждат децата са далеч по-неразвити у нас, отколкото са в Западна Европа. Нямаме достатъчно детски градини, детски ясли и тяхното качество не е на необходимото ниво, за да гарантира, че ние със спокойствие ще заведем там детето и можем да се върнем на работа. Това са елементи от демографската политика. Майката, когато е била две години в майчинство, е полагала доста тежък труд и не може да се мисли, че е почивала!”, безапелационен беше членът на Европейския икономически и социален комитет. \r\n„Нека да не забравяме и втората година – нищожното плащане на тези майки!”, вметна Илиана Беновска. „Не стига ни за памперси, ни за нищо!”, съгласи се членът на Изпълнителния комитет на Европейска асоциация по работническо обучение. Визия за решаването на проблемите на пазара на труда. \r\n„В предварителния разговор Ви казах, че и едно куче не можеш да отгледаш с тези пари!”, илюстрира с пример тезата си Илиана Беновска. „Абсолютно! Затова казах, че ми е доста тъжно като чувам подобна реакция! Трябва да се върнем към по-важните въпроси, които касаят как да се договарят минималните работни заплати по икономически дейности, по категории. Хората да знаят колко е минимума в цялата страна за дадена професия. Не говоря само за най-бедните и минималната заплата за нискообразованите. Говоря за средноквалифицираните, за висококвалифицираните кадри. От колко трябва да почне? Ето, при учителите вече имаме някакъв стандарт. За догодина всички знаят, че 920 лева – стартова заплата за млад учител, който е завършил университета. Колко трябва да се плати за млад инженер, който отива да работи в IT сектора, колко е минималната заплата – 1500, 2500? Не знам! Трябва да бъде договорена между нас и бизнеса. Колко трябва се плати на млад журналист, който идва от университета в някаква медия? Колко? Не знам!”, разкри част от визията си за решаването на проблемите членът на Икономическия и социален съвет на Република България и Председател на Постоянната комисия по труда, доходите, жизненото равнище и индустриалните отношения към него. \r\n„Лекар не пропускайте, защото нямаме и лекари!”, даде пример Илиана Беновска. „Не, продължавам! Колко да е на млад лекар? Ние трябва да въведем някакви стандарти. Това е работата ни с бизнеса, не да се занимаваме с майките и да им режем правата! Това, което го предлагаме е от дълго време! Чувам от частния бизнес, че са готови да го правим това, даже имаме някакъв напредък. Моят апел е към тях е там да се концентрира вниманието, тъй като това чака обществото от нас. Това ще бъде далеч по-стойностно и ценно, ако произведем тези числа и тези величини и да кажем: „да, това е справедливо”, и бизнесът да каже: „да, поемам ангажимента да го платя като минимално възнаграждение”. Ако искаме да запазим кадрите, те трябва да знаят от колко почва тяхното възнаграждение в България, иначе гледат навън!”, отсече членът на Националния съвет за тристранно сътрудничество. Социално-икономическия детерминизъм като фактор за криминогенната обстановка в България. \r\n„Позволете ми да разширя разговора, защото знам, че сте открит на тези теми и много активна позиция заемате, лично Вие и КНСБ. Ако ние не осигуряваме добри условия за живот, възнаграждавайки труда както трябва, както на младите, така и на средното поколение, така и на пенсионерите, ако ние не осигуряваме добри условия на родителите да отглеждат децата си, говорейки за майчинството – как тогава ще имаме очи и право да се възмущаваме, да заклеймяваме случаи на насилие, проявено от млади хора!? Последният случай – Северин Красимиров в Русе. Очевидно този извършител е израснал при доста трудни социални, материални и бих казала морални условия!”, вкара нотка на социално-икономически детерминизъм Илиана Беновска. „Трудно ми е да направя такава връзка, за да оправдая това!”, дистанцира се отговор членът на Националния съвет за насърчаване на заетостта. \r\n„Много е лесно. Ако ти гладуваш, ако нямаш къде да живееш, ако не те възпитават...”, визуализира тезата си Илиана Беновска. „Аз разбирам, но ми е трудно да направя тази връзка дотам, че да го оправдая за деянието!”, обясни членът на Комитета за наблюдение на Националната стратегическа референтна рамка. \r\n„Не, не искам да го оправдаем, искам да го превъзпитаме”, акцентува Илиана Беновска. „Разбирам контекста и съм сигурен, че трябва да се мисли в тази посока! Когато виждаме терористи с черни качулки на главата, трябва да си дадем сметка кой ги е направил терористи. В много голяма степен е точно това, което говорите”, солидаризира се председателят на Управителния съвет на Колежа за работническо обучение. \r\n„Последният случай в Керч – момчето също е живяло при разведени родители!”, вметна Илиана Беновска. „Натискът за оживяване и оцеляване ги води в радикализация, това, че нямат никакви шансове, никаква перспектива пред себе си! Радикализацията, когато тя стъпва върху някаква радикална платформа, стига до крайности и терористичните действия са налични, или такива драстични действия, които стигат до зверско убийство, какъвто е случаят! Така че връзката я виждам и съм съгласен с Вас. Не случайно шефът на най-монетарната институция в света, шефът на Международния валутен фонд Кристин Лагард постоянно го казва на всички форуми, че крайните неравенства са опасни за обществата, тъй като генерират нестабилност и политически проблеми. Трябва да си дадем сметка, че това не са капризите на някой, да удовлетворим социалните искания на този и на онзи! Работите са далеч по-сериозни и разрушават социалната тъкан на обществото дотам, че да го направят неподвластно на каквито и да е формули на управление, общи ценности, общ морал!”, анализира председателят на Съвета на директорите на холдинг „Труд и капитал”. \r\n„Не е ли време още веднъж през тази призма да погледнем и следващия бюджет? Ще кажете, че може би няма време, защото той вече е в някакъв вид, но не е ли време да поставите този въпрос на правителството, на политиците, на Народното събрание? На Вас Ви отива! Вие сте президентът на най-големия синдикат, тоест най-много семейства има при Вас!”, инициира обществено-политически дебат Илиана Беновска.  \r\n„Постоянно го поставяме! Тази връзка, която се опитваме да направим в момента е много видима за мене, за Вас, надявам се да стане видима за все повече хора! Ние казваме, че коефициента на Джини (Коефициентът на Джини се използва за статистическа характеристика на разпределенията на благата в едно общество, тоест на разликата между благосъстоянието на бедните и богатите в едно общество. Приема се че той изразява тяхната неравномерност, като стойността 0 показва пълна еквивалентност или равнопоставеност, а стойност 1 – абсолютната ѝ липса – бел. Уикипедия) за България е 40%. Това са стойности от африкански характер, в Африка са такива. Тези неравенства, които гледаме по телевизията и викаме: „Как хората не умират от глад там?”. България е стигнала такива проценти. Няма такива в Европейския съюз. 8,2 пъти, 9 пъти вече твърдят някои данни, са неравенства между най-бедните и най-богатите, които получават доход от труд!”, информира членът на Надзорния съвет на Пенсионно осигурителна компания „Доверие”. \r\n„Добре де, но само го констатираме, и...?”, обобщи Илиана Беновска. „Фактите не са от вчера и ние ги поставяме много пъти и бием камбаната, че това трябва да се овладява, върху това трябва да се влия! Как трябва да се влияе? Влияе се като се преразпределя продукта по-справедливо. Как се преразпределя продукта? Чрез договаряне във фирмите между работниците и бизнеса. Оттам почва първият продукт – как тази печалба, която сме генерирали заедно, и положителен резултат го разпределяме така, че да е справедливо! Като кажем за Плоския данък: „Вие сте комунисти и приказвате глупости!”. Чакайте, дайте да се върнем обратно! Няма други инструменти в света – през доходите и през данъците. Това е, друго няма!”, поясни заместник-председателят на Управителния съвет на Института за индустриални отношения и мениджмънт ОКОМ. \r\n„Вие знаете, че всяка власт се балансира между синдикати и работодатели, защото това са най-големите групи избиратели, които могат да бъдат ориентирани към един резултат!”, отчете Илиана Беновска. „Всяка власт, балансирайки между бизнеса и избирателите, трябва да помни това, което стана в Русе, и не само в Русе, защото то показва до колко сме успели да балансираме интересите. Очевидно не сме успели!”, призна председателят на Управителния съвет на Сдружение с нестопанска цел „Благотворителен фонд проф. д-р Желязко Христов, д.м.”. Застрашава ли правителството раздорът в коалицията на Обединените патриоти? \r\n„От Русе да скочим в Обединени патриоти. До колко са балансирани интересите на някои представители в Обединени патриоти? Не е тайна, че всъщност упражняването на власт е свързано с удовлетворяване на определени интереси. Как ще коментирате процесите? Валери Симеонов е недоволен от Волен Сидеров, Волен Сидеров е недоволен от Валери Симеонов, искания от страна на Валери Симеонов към министър-председателя Борисов и така нататък. Клати ли се правителството?”, попита Илиана Беновска. „То се клати от самото начало. От първия ден чуваме какви ли не заявки, искания, скандали, помирявания. Борисов ги помирява по някакъв начин, след два дена пак се случват нещата. Каракачанов слага синя каска и какво ли не гледахме вече! Аз не мисля, че това ще доведе до разпад на коалицията, поне не още... За догодина не знам. Догодина има два избора, така че дали ще се изкуши някой от тях да посегне към самостоятелно явяване или в друг формат, защото се чуват някакви такива нови формули за влизане във властта...”, прогнозира членът на Управителния съвет на Синдикална взаимозастрахователна кооперация. Заплаха ли е президентът Радев за стабилността на правителството? \r\n„А клати ли президентът Радев коалицията?”, продължи Илиана Беновска. „Той не би трябвало да го прави като държавен глава”, дипломатично отговори членът на Управителния съвет на Социално инвестиционен фонд. \r\n„Аз не съм казала какво е написано в Конституцията, питам какво прави?”, продължи да упорства с въпроса си Илиана Беновска. „С някои свои изказвания мина извън общия добър тон, който прилича на държавен глава, от гледна точка на това, че заяви политически амбиции и претенции към нови формации, които очевидно не са работа на държавния глава! На мен пък не ми е работа да ги коментирам, защото съм синдикалист”, констатира лидерът на КНСБ.  Силна и ефективна опозиция ли е БСП? \r\n„Не ви е работа да коментирате, но последен въпрос – опозицията силна ли е? Корнелия Нинова, с всичките тези проблеми, които започват да излизат на светло – видяхте „кървавото писмо” на петдесетте, едни от най-видните функционери на партията срещу нея. Дали тези процеси ще стигнат до някакъв разпад в БСП или пък БСП става по-силна?, продължи Илиана Беновска. „Една силна опозиция би трябвало да може да предложи надеждна, приложима и сериозна алтернатива на управлението”, каза Пламен Димитров. \r\n„Налице ли е?”, изиска още конкретика Илиана Беновска. „В момента не виждаме някой да я предлага. Опитът, наречен „Визия за България”, не дава такава цялостна алтернатива. Ние ще се срещнем в следващите седмици с ръководството на БСП по тяхна покана, по този повод, коментирайки „Визия за България”. Ще кажем конкретно защо мислим така. В много области ние имаме по-сериозни идеи!”, категоричен беше експертът. \r\n„Вдигнете само завесата – кажете си радикалните забележки, кратко”, заинтересува се Илиана Беновска. „Аз не виждам там смяна на модела на разпределение и преразпределение, за който говорих преди малко. Би трябвало Борисов и опозицията да мислят, че сме длъжници на обществото и нацията!”, рекапитулира събеседникът.  \r\n„За финал – БСП разпада ли се?”, финализира интервюто Илиана Беновска. „Не виждам да се разпада. По-скоро вътрешните проблеми водят до отделяне на доста крила, поне две-три виждам аз, които се борят за власт!”, завърши Пламен Димитров разговора си с Илиана Беновска в ефира на „Радио К2” и „Канал 3” на 21 октомври 2018 година.", "date": "2018.10.21", "title": "Пламен Димитров, КНСБ: Борисов помирява „Обединени патриоти”, Каракачанов слага синя каска, а след два дена пак се случва нещо"}
{"url": "http://www.focus-news.net/news/2018/10/21/2581017/aktsenti-v-sutreshniya-blok-dobro-utro-balgariya-po-radio-fokus-na-22-oktomvri.html", "text": "Случаят със саудитския журналист Джамал Хашоги предизвика много въпроси. За международния отзвук, за последиците и за това дали ще се усложни обстановката в Близкия изток и по-света, ще разговаряме с арабиста проф. Владимир Чуков.  \r\nКакви са икономическите измерения на формата „16+1“, Китай и страните от Централна и Източна Европа? Какви са икономическите възможности, които той предлага, на фона на намаляващите чужди инвестиции у нас - въпросите са към икономиста Красен Станчев, основател на Института за пазарна икономика и преподавател в Софийския университет „Свети Климент Охридски“.  \r\nОчаква се утре да бъде отменено бедственото положение в Община Лом, въведено след тежка авария и невъзможност за ремонт на компрометиран участък от водопровода край село Добри дол. Решен ли е проблемът, ще ни каже кметът Пенка Пенкова.  \r\nЩе продължим с документален разказ за 85-ата годишнина от рождението на обичания актьор Кирил Господинов. Подробности за предстояща изложба по този повод ще чуем от Веси Господинова, с която разговаря репортерът ни във Варна Диана Стоева.  \r\nАсеновград ще отбележи Деня на народните будители с четиридневна програма. Повече за предвидените събития и участниците в тях ще научим от репортаж на колегата Тони Михайлов от  Радио „Фокус“ – Пловдив .  \r\nТези и още теми - в сутрешния блок „Добро утро, България“ на  Радио „Фокус“  от 06.00 до 10.00 часа на 22 октомври, с водещ Елеонора Чолакова.", "date": "2018.10.21", "title": "Акценти в сутрешния блок „Добро утро, България“ по Радио „Фокус“ на 22 октомври"}
{"url": "http://www.focus-news.net/news/2018/10/21/2581007/smolyan-stotitsi-zhiteli-na-grada-otdadoha-pochit-pred-podviga-na-geroite-ot-21-vi-pehoten-srednogorski-polk-na-pametnika-na-rodopskata-shipka.html", "text": "Стотици жители на Смолян отдадоха почит пред подвига на героите от легендарния 21-ви пехотен Средногорски полк на паметника-костница на Родопската Шипка, предаде репортер на  Радио „Фокус“ – Смолян . На събитието присъстваха депутатите от област Смолян д-р Даниела Дариткова, Дора Янкова, д-р Красимир Събев, областният управител на Смолян Недялко Славов, със своите заместници Андриян Петров и Владимир Гърбелов, кметът на Смолян Николай Мелемов, представители на институции от Смолян, много ученици от различни училища в града и граждани. \r\nПочетния караул в чест на 106-та годишнина от Освобождението на Родопите бе даден от военнослужещи от 101-ви Алпийски полк и приет от командира на военното формирование полк. Димитър Кацаров. \r\nПред официалните лица и гражданите директорът на Държавен архив – Смолян Зоя Начева припомни събитията в онези паметни дни преди 106 години, довели до така жадуваната свобода на Родопите и подвига на 21-ви пехотен Средногорски полк, с командир полковник Владимир Серафимов. \r\nНа връх Средногорец пред събралото се множество архимандрит Висарион, в съслежие със свещеници от Смолян отслужи  панихида  за загиналите в боевете за освобождението на Родопите през 1912 г. \r\nЧестването продължи с поднасяне на венци и цвета пред паметника-костница на легендарния за родопчани връх. Венци бяха поднесени от председателят на Народното събрание Цвета Караянчева, депутатите от област Смолян, политическите партии, общините в областта, институции, училища и много граждани. Тържественото отбелязване на празника приключи с химна на Република България. \r\nНели ГЕРГЬОВСКА", "date": "2018.10.21", "title": "Смолян: Стотици жители на града отдадоха почит пред подвига на героите от 21-ви пехотен Средногорски полк на паметника на Родопската Шипка"}
{"url": "http://www.focus-news.net/news/2018/10/21/2581015/d-r-veselin-mihaylov-ortoped-dve-treti-ot-patsientite-s-osteoartroza-sa-zheni.html", "text": "Две трети от пациентите с остеоартроза са жени. Това каза за  Радио „Фокус“ – Велико Търново  ортопедът д-р Веселин Михайлов. „При жените има една по-стръмна крива в началото и по време на менопаузата, когато съединителната тъкан реагира, ретрахира се, обезводнява се, което това води до изтриване на хрущяла на ставите – на първо място при коленните стави“, посочи лекарят. Той допълни, че при мъжете артрозата се появява с около 10 години по-късно отколкото при жените. „Кривата при мъжа не е толкова стръмна както при жените, с настъпването на менопаузата. Всеки върви към стареене, но стареенето на съединителната тъкан при мъжете е по-полегато, а при жените е по-стръмно. Затова повече жените заболяват от остеоартроза“, посочи д-р Михайлов. Той подчерта, че оплакванията от болки в ставите в следствие на заболяването са най-често срещаните в неговата практика. След тях се нареждат пациентите с проблеми в гравитационно натоварените стави. На трето място се нареждат оплакванията за болки в рамото, особено при хора, упражняващи физическа работа. Над 480 са постъпилите за операция пациенти в ортопедичните отделения на болниците в област Велико Търново. Травматичните случаи обаче са много повече, като не всички пациенти стигат до хоспитализация. \r\nД-р Михайлов отбеляза също, че обездвижването и наднормените килограми са предпоставка за развитие на ставни заболявания. Той посочи, че всеки човек трябва да изминават ежедневно по няколко километра. Препоръчително е на всеки час да се прави по 5 минути гимнастика.  „Всички народи са обездвижени, особено в индустриално развитите държави като тези в Европейския съюз, САЩ и Канада.“, коментира д-р Михайлов. Той допълни, че се наблюдава положителна тенденция сред младите хора да спортуват. По-думите обаче спортът също може да създаде проблеми със ставите, ако се прекалява с него. За това е препоръчително той да се практикува под ръководството на инструктори и професионалисти. „Хората трябва да се движат независимо от възраст, пол, занятие. Всеки един, от този в детската градина до 100-годишния, трябва да се движи в рамките на възможното. Това се отнася и до лежащоболния, който вече е престанал да става.Той  трябва да се движи в рамките на леглото, да се върти на ляво и на дясно. Тази физическа активност води до по-висок режим на работа на сърцето и на бял дроб. Погрешно е да се смята, че ошипяването става при ходене. Напротив – оптималното ходене и натоварване е благоприятно за ставите“, посочи д-р Михайлов. \r\nТой отбеляза, че многото килограми също натоварват ставите. Препоръчително е да се избягват тестените и сладки храни като баници, мекици и понички. „Половината от населението е с излишни килограма. Пълнотата води до много болести. Натоварват се сърцето и ставите. Храната, която се продава е много калорична. В заведенията за обществените хранене се предлагат повече мазни храни. Трябва да се  увеличи броя на постните храни. Много е важно още когато пазаруваме в магазина да знаем какво купуваме. Същото важи и за майки. Те трябва да внимават какво готвят за децата си. Половината от децата са пълни. Не трябва всеки ден месото да фигурира на трапезата.  Добре е да се храним с повече риба, по-леки меса и постно“, допълни д-р Михайлова. \r\nНадежда КРЪСТЕВА", "date": "2018.10.21", "title": "Д-р Веселин Михайлов, ортопед: Две трети от пациентите с остеоартроза са жени"}
{"url": "http://www.focus-news.net/news/2018/10/21/2581016/redzhep-tayip-erdogan-turtsiya-shte-razkrie-tsyalata-istina-za-smartta-na-dzhalal-kashogi.html", "text": "Държавният глава на Турция Реджеп Тайип Ердоган обеща да разкрие „цялата истина“ за убийството на журналиста Джамал Кашоги, който изчезна на 2 октомври след посещение в консулството на Саудитска Арабия в Истанбул, предава  AFP . \r\nГоворейки на митинг в Истанбул, турският президент подчерта, че ще направи специално изявление по случая следващата седмица.  \r\n„Тук търсим справедливост и ще разкрием цялата истина, не чрез някакви обикновени стъпки, а цялата истина“, увери Ердоган.  Тереза Герова", "date": "2018.10.21", "title": "Реджеп Тайип Ердоган: Турция ще разкрие цялата истина за смъртта на Джалал Кашоги"}
{"url": "http://www.focus-news.net/news/2018/10/21/2580998/silistra-60-e-izbiratelnata-aktivnost-na-vtoriya-tur-na-chastichnite-izbori-za-kmet-na-suhodol-kam-1700-chasa.html", "text": "60% е избирателната активност на втория тур на частичните избори за кмет на Суходол към 17.00 часа. Това съобщи за  Радио „Фокус“ -Шумен  Венцислав Маринов, председател на ОИК- Главиница. Гласували са 385 избиратели. С право на вот в селището са 638 души. Агенция „Фокус“ припомня:  Провежда се втори тур на частичен избор за кмет на кметство село Суходол, община Главиница. На първи тур Абедин Нури Рушид, издигнат от ПП ГЕРБ получи 191 действителни гласове, а неговият опонент Недрет Юсеин Алил от ДПС – 189 действителни гласове. Изборите в кметството се налагат заради смъртта на предишния кмет Хамид Незир Рушид. \r\nИвелина ИВАНОВА", "date": "2018.10.21", "title": "Силистра: 60% е избирателната активност на втория тур на частичните избори за кмет на Суходол към 17.00 часа"}
{"url": "http://www.focus-news.net/news/2018/10/21/2581018/sofiya-zatvoreni-zaradi-protest-sa-okolovrastnoto-shose-i-bul-tsarigradsko-shose-dvizhenieto-se-otklonyava-ot-politseyski-ekipi.html", "text": "Затворени заради протест са околовръстното шосе и бул. \"Цариградско шосе\", движението се отклонява от полицейски екипи. Това съобщи слушател на  Радио „Фокус“ . Полицаи отклоняват движението от Северната тангента преди околовтръстното шосе на София при входа на града откъм АМ \"Тракия\". Движението по бул. „Цариградско шосе“ посока центъра на столицата също се отклонява от полицията, поради протест.", "date": "2018.10.21", "title": "София: Затворени заради протест са околовръстното шосе и бул. \"Цариградско шосе\", движението се отклонява от полицейски екипи"}
{"url": "http://www.focus-news.net/news/2018/10/21/2581009/govoritelyat-na-vmro-dpmne-naum-stoilkovski-na-makedoniya-y-predstoyat-tezhki-vremena.html", "text": "Македония преживява най-трудните моменти от своята независимост, твърдят от опозиционната ВМРО-ДПМНЕ. Според говорителя на партията Наум Стоилковски правителството изнасилва демокрацията, което допринася за задълбочаването на поляризацията на обществото, предава скопската телевизия  „Сител“. \r\n„Още веднъж бяха погазени Конституцията, законите, Правилникът за дейността и демокрацията. Правата на човека са потъпкани. Основите на човечеството и достойнството на целия народ са били смазани. Това не са европейски, западни, цивилизационни ценности. Извършен е акт, който води към ентоцид“, твърди Стоилковски \r\nВМРО-ДМНЕ няма да предостави доказателства пред прокуратурата относно твърдения за заплахи, изнудване и подкупване по време на парламентарните дебати за гласуване на конституционните промени, подчерта Стоилковски, като същевременно допълни, че не вярва в правото и правосъдието в страната. \r\n„Вероятно е време за прокуратурата да работи. Но сега настъпи време, в което демокрацията е потъпквана, човешкото достойнство е погазено, в което законът и правосъдието в Република Македония са унищожени“, заяви Стоилковски. \r\nСпоред него депутатите от ВМРО-ДПМНЕ, които бяха странени от партията след гласуването в петък, не са зачели волята на гражданите, изразена на референдума, и позицията на партията. Поради това ВМРО-ДПМНЕ не обмисля обратното им връщане в редиците на партията.  Тереза Герова", "date": "2018.10.21", "title": "Говорителят на ВМРО-ДПМНЕ Наум Стоилковски: На Македония й предстоят тежки времена"}
{"url": "http://www.focus-news.net/news/2018/10/21/2581021/d-r-nadezhda-takovska-alergolog-prez-esenta-se-zasilva-alergiyata-kam-domashen-prah.html", "text": "През есента се засилва алергията към домашния прах. Това каза за  Радио „Фокус“ – Пирин  д-р Надежда Таковска, алерголог от Благоевград. Тя допълни, че причината са акарите в домашния прах, които представляват невидими за нашите очи малки буболечки. „Те започват да се размножават през септември и октомври, като поради тази причина количеството им в домашния прах се засилва точно през този сезон“, коментира д-р Таковска. По думите й най-много акари има в матраците, дюшеците, тапицериите и килимите. „Освен към акарите в домашния прах, през есента се засилва и алергията към плесените поради повишената влажност във въздуха“, подчерта алергологът. Д-р Таковска каза още, че тази есен времето за сега е топло и слънчево, но с появата на плесени от мъглите и дъждовете, те започват да ни влияят от въздуха, който дишаме, като предизвикват дихателни алергии. \r\nСпециалистът отбеляза също, че бронхиалната астма е усложнение на нелекуваната алергия. Тя допълни, че алергията започва най-често с алергичен ринит и по-рядко направо с астма, но нелекуваният алергичен ринит може да доведе до бронхиална астма. „Нелекуваната бронхиална астма е рискова за пациента, защото може да доведе до внезапен задух, а това от своя страна да застраши живота му. Затова е важно да се изследва към какво е алергичен пациента“, уточни алергологът. Д-р Таковска добави, че при алергичен ринит най-честата симптоматика е от страна на носа. „Възможна е проявата на хрема, кихане, сърбеж в носа, сълзене и сърбеж в очите. Ако заболяването е в по-тежка форма може да се прояви, като алергична астма, която да е съпроводена с пристъпи на кашлица, свиркащо дишане и чувство на задух“, каза още специалистът. Тя отбеляза, че при точна диагноза алергията може да се лекува и с имунотерапия. „Прилага се и при някои плесени, като лечението цели по кръвен път да се намали чувствителността към тези алергени“, уточни д-р Надежда Таковска.  \r\nТя допълни, че алергичните пациенти и особено астматиците е необходимо да не стоят дълго време на влажно време съпроводено с мъгла или дъжд. „Проблемът по отношение на плесените е, ако те са в жилището и тогава алергията към тях е силно  изразена. Необходимо е да се вземат мерки да няма конденз през зимните месеци, за да не се образуват плесени в жилището“, коментира алергологът. Д-р Таковска каза, че пациентите, които имат алергия към полени, която се проявява през пролетта и лятото, често стават алергични и към домашен прах. „Има случаи, когато алергията изчезва и това се случва, когато пациентът смени жилището или местоживеенето, като отиде да живее на друг климат“, добави специалистът. \r\nСпоред д-р Таковска в момента няма много вируси и до края на октомври не е късно да се приложи ваксина против грип. Тя уточни, че на по-възрастните пациенти, които имат бронхиална астма препоръчва ваксина срещу грип, тъй като пациентите с алергия са по-податливи, особено ако тя не се лекува. „Лигавицата на носа и дихателната система е възпалена от самата алергия и тези пациенти са по-склонни към вирусни инфекции. Грипът за тях е най-опасен, защото го изкарват по-тежко и често с усложнения, като могат да отключат тежки пристъпи на бронхиална астма“, добави д-р Таковска. Тя каза още, че астматиците  е важно да използват инхалаторите, с които да се поддържат. „Пациентите, които имат чувствителност към плесени е важно да посетят алерголог, за да им се назначи профилактично лечение“, допълни специалистът. \r\nДенис НИКИФОРОВ", "date": "2018.10.21", "title": "Д-р Надежда Таковска, алерголог: През есента се засилва алергията към домашен прах"}
{"url": "http://www.focus-news.net/news/2018/10/21/2581019/veliko-tarnovo-dobri-sa-usloviyata-za-patuvane-na-teritoriyata-na-oblastta.html", "text": "Добри са условията за пътуване на територията на област Велико Търново, предаде репортер на  Радио „Фокус“ – Велико Търново . Времето е облачно. Температурата е 18 градуса. Проходът на Републиката е отворен за движение за всички МПС. Не се допуска преминаване на товарни автомобили над 10 тона през прохода Твърдица – Елена. Движението от км 47 до км 48 се осъществява в една лента поради пропадане на пътното платно и наличие на свлачище. Остава затворен поради свлачище участък от пътя Царски извор – Драганово, обходният маршрут е през село Сушица. Движението по пътя Дебелец – Средни колиби – Елена е ограничено за МПС над 10 тона поради намален габарит на пътното тяло. Обходният маршрут е по пътя Дебелец – Велико Търново – Лясковски кантон – Миндя – Елена и обратно. Ограничено е движението на МПС над 3,5 тона на пътя Чешма - Кесарево, поради намален габарит на пътното платно. Срокът на организацията на движение е до 11 януари 2019 година. Обходният маршрут е Чешма - Сливовица - Горско Ново село - Джулюница - Кесарево. Затворен за движение е пътят Велико Търново – село Шемшево, през Западна промишлена зона, поради изграждане на мостово съоръжение. Обходният маршрут за селата Шемшево, Буковец и Керека е по главен път I-4 – през село Леденик. \r\nОграничено е движението в участък от път Стефан Стамболово – Обединение поради ремонтни дейности. Обходен маршрут е определен по пътя Стефан Стамболово – VTR 1235 (за Полски Сеновец) – път I-5 Полски Тръмбеш – път-502 – Обединение, и обратно. \r\nДвижението в участък от пътя Павликени – Горна Студена се осъществява в една лента поради ремонтни дейности на асфалтовата настилка. Превозните средства се пропуска последователно в двете посоки от регулировчици. Организацията на движение е в сила до 18.00 часа на 31 октомври. \r\nНадежда КРЪСТЕВА", "date": "2018.10.21", "title": "Велико Търново: Добри са условията за пътуване на територията на областта"}
{"url": "http://www.focus-news.net/news/2018/10/21/2581023/gd-granichna-politsiya-trafikat-e-intenziven-na-vsichki-punktove-na-balgaro-rumanskata-granitsa-i-na-izhod-za-tovarni-avtomobili-na-gkpp-kapitan-andreevo-i-gkpp-lesovo.html", "text": "Трафикът е интензивен на всички контролно-пропускателни пунктове на българо-румънската граница и на изход за товарни автомобили на ГКПП \"Капитан Андреево\" и на ГКПП \"Лесово\" на границата с Турция, по данни към 18.00 часа. Това съобщиха от пресцентъра на  ГД \"Гранична полиция\" . \r\nНа българо-сръбската, българо-македонската и българо-гръцката граница трафикът е нормален на всички контролно-пропускателни пунктове.", "date": "2018.10.21", "title": "ГД \"Гранична полиция\": Трафикът е интензивен на всички пунктове на българо-румънската граница и на изход за товарни автомобили на ГКПП \"Капитан Андреево\" и ГКПП \"Лесово\""}
{"url": "http://www.focus-news.net/news/2018/10/21/2581022/evrodeputatat-andrey-kovachev-dokoga-ot-vmro-dpmne-shte-nasazhdat-omraza-i-shte-povtaryat-lazhite-na-titovite-i-na-balgarskite-komunisti.html", "text": "Говорителят на партия с букви \"ВМРО\" говори за \"бугарски фашисти\"??? Липса на реална историческа памет за това къде са били ВМРО по време на българската администрация на Македония или отново злонамерен коментар от тази партия спрямо България? Докога ще насаждат омраза? Докога ще повтарят лъжите на титовите и на българските комунисти? Това написа евродепутатът от Андрей Ковачев във  „Фейсбук“ . „Дори СДСМ в последно време не говори за \"бугарски фашисти\", но \"сестринската партия\" явно не може да отвикне. Вече второ поколение в ръководството на тази партия израства с историческите манипулации спрямо България! Само истината може да ни спаси и ще ни спаси!“, заявява евродепутатът. \r\nВ публикацията си евродепутатът споделя линк от изказване на говорителя на ВМРО- ДПМНЕ Наум Стоилковски на сайта на македонския портал „А1 Он“. Изказването на Наум Стоилковски можете да чуете:", "date": "2018.10.21", "title": "Евродепутатът Андрей Ковачев: Докога от ВМРО-ДПМНЕ ще насаждат омраза и ще повтарят лъжите на титовите и на българските комунисти"}
{"url": "http://www.focus-news.net/news/2018/10/21/2581024/sofiya-protestirashti-sa-blokirali-dvizhenieto-po-bul-tsarigradsko-shose-i-ul-samokovsko-shose.html", "text": "Протестиращи граждани блокирахме бул. „Цариградско шосе“ и ул. „Самоковско шосе“. Това съобщи за  Агенция „Фокус“  Ралица Николова, която е част от протестиращите на „Самоковско шосе“. „Блокадата ще продължи до 19.00 часа. Разрешението ни за протест е до тогава“, заяви тя. Ралица Николова уточни, че движението от ул. „Самоковско шосе“ се отбива през Горно Кокаляне, а от бул. „Цариградско шосе“ през ул. „Павел Красов“. „В началото бяхме около 100 човека, а сега заради дъжда намаляхме на около 60“, посочи тя. „Полицаите са почти, колкото протестиращите“, коментира Николова и поясни, че на ул. „Самоковско шосе“ полицаите са около 50. „Протестираме, защото искаме да имаме канализация, и заради проблемите с тока“, заяви Ралица Николова.  „Фокус“ припомня:  Жители на Казичене, Кривина, Бусманци, Горубляне, Панчарево и Кокаляне обявиха, че ще се проведе координиран протест заради липсата на канализация. Според обявеното жителите на Бусманци се събират при пешеходната пътека на „Околовръстното шосе\" при Видните. Протестиращите от Горубляне при бул. „Цариградско шосе\", а хората от Панчарево и Кокаляне при бул. „Самоковско шосе\".", "date": "2018.10.21", "title": "София: Протестиращи са блокирали движението по бул. „Цариградско шосе“ и ул. „Самоковско шосе“"}
{"url": "http://www.focus-news.net/news/2018/10/21/2581025/predstoyashti-mezhdunarodni-sabitiya-za-22-oktomvri-agentsiya-fokus.html", "text": "Македонският парламент предприема стъпки за създаването на специален орган за „помирение“ за събитията от 27 април 2017 г.  \r\n***  Заместник-помощникът на държавния секретар на САЩ Матю Палмър пристига на посещение в Македония. \r\n***  Ще бъде обявена присъдата по преразглеждането на делото за корупция срещу бившия министър-председател на Хърватия Иво Сандер. \r\n***  Ще се проведе конференция за подготовката на годишните преговори за борбата срещу промените в климата. \r\n***  Държавният глава на САЩ Доналд Тръмп продължава кампанията си за междинните избори с участие в митинг в Хюстън. \r\n***  Министърът на външните работи на Франция Жан Ив Ле Дриан пристига на посещение в Тунис. \r\n***", "date": "2018.10.21", "title": "Предстоящи международни събития за 22 октомври (Агенция „Фокус“)"}
{"url": "http://www.focus-news.net/news/2018/10/21/2581027/predstoyashti-sabitiya-v-stranata-za-22-oktomvri-agentsiya-fokus.html", "text": "***   \r\nОт 09.00 часа в IV състав на Специализирания наказателен съд ще се гледа делото срещу Радослав А., Владислав А. и Асен И., обвинени в организиране и ръководене на организирана престъпна група. \r\n***   \r\nОт 09.30 часа в Министерски съвет вицепремиерът Валери Симеонов ще се срещне с работодателските организации. След срещата са предвидени изявления за медиите от 11.00 часа в Министерски съвет. \r\n***   \r\nОт 09.30 часа 26 състав на СГС ще се гледа делото срещу В. Димитров, Л. Абланска и М. Стоилова (длъжностно присвояване в особено големи размери). \r\n***   \r\nОт 09.30 часа в XII състав на Специализирания наказателен съд ще се гледа делото срещу Павел М., обвинен в престъпление по служба. \r\n***   \r\nОт 09.30 часа в XVI състав на Специализирания наказателен съд ще се гледа делото срещу Йордан Н. и Андриан А., обвинени в организиране и ръководене на организирана престъпна група.  \r\n***   \r\nОт 10.00 часа в VI състав на Специализирания наказателен съд ще се гледа делото срещу Даниел Б., Христо П., Цветан К., Павел А. и Кирил Д., обвинени в образуване и ръководене на организирана престъпна група. \r\n***   \r\nОт 10.00 часа в XVIII състав на Специализирания наказателен съд ще се гледа делото срещу Атанас М., Ивайло Г., Николай З., обвинени в организиране и ръководене на организирана престъпна група. \r\n***   \r\nОт 11.00 часа в Софийската опера и балет списание „Мениджър” ще обяви финалистите в 11-ото издание на конкурса „Мениджър на годината”.  \r\n***   \r\nВ 11.00 часа в зала „Триадица“ на „Гранд хотел София“ СДС, със съдействието на фондация „Конрад Аденаур“, организира дискусия на тема „Българите - европейски граждани с европейски доходи - десният път за постигането на тази цел“. Лектори ще бъдат икономическият експерт от ИПИ Петър Ганев, икономистът и финансов журналист Владимир Сиркаров, международният секретар на КТ „Подкрепа\" Веселин Митов, ръководителят на офиса на „Конрад Аденауер“ в България Торстен Гайслер. Дискусията ще бъде открита от председателя на СДС Румен Христов.  \r\n***   \r\nОт 11.00 часа в Х състав на Специализирания наказателен съд ще се гледа делото срещу Георги К., Илко П., Теодор Б. и др., обвинени в организиране и ръководене на организирана престъпна група.  \r\n***   \r\nОт 11.00 часа в XVI състав на Специализирания наказателен съд ще се гледа делото срещу Крум К., Мирослав Е. и Свилен Г., обвинени в организиране и ръководене на организирана престъпна група. \r\n***   \r\nОт 11.00 часа в конферентната зала на БСК ще се проведе пресконференция на тема „Пореден удар върху светлия бизнес с новите изисквания към касовите апарати“.  \r\n***   \r\nОт 11.00 часа в Националния пресклуб на БТА. Гражданска инициатива „Граждани за София“ ще дадат пресконференция на тема „Певърна ли се София в европейска столица с бюджета си от 15 млрд. лв. за 10 години? \r\n***   \r\nОт 11.30 часа в централата на партията на улица „Врабча“ 23, ръководството на ПП АБВ ще даде пресконференция след среща с ръководството на Камарата на строителите в България. \r\n***   \r\nОт 11.30 часа до 13.30 часа в кабинет 207 в поликлиниката на ВМА ще се проведа безплатни прегледи за катаракта и глауком. Инициативата е част от скрининговата програма на Националната кампания \"Право на зрение\". \r\n***   \r\nОт 12.30 часа пред сградата на Министерски съвет ще се проведе протест под надслов „Оставка на вицепремиера Валери Симеонов!“, организиран от майки на деца  увреждания.  \r\n***   \r\nОт 13.00 часа в III състав на Специализирания наказателен съд ще се гледа молба за изменение на мярка за неотклонение на Станимир Х.  \r\n***   \r\nОт 13.30 часа на пешеходния мост над бул. „България“ до НДК ще бъде открита пета изложба „Виж София – където строителството историята с Бъдещето“.  \r\n***   \r\nОт 13.30 часа в XIX състав на Специализирания наказателен съд ще се гледа делото срещу Антон Х., Бойко Ф., Бойчо Ф., Вилхелм К., Милен В. и др., обвинени в образуване и ръководене на организирана престъпна група.  \r\n***   \r\nОт 14.00 часа в XVI състав на Специализирания наказателен съд ще разгледа молба за изменение на мярка за неотклонение на Манчо К.  \r\n***   \r\nОт 14.00 часа в VIII състав на Специализирания наказателен съд ще разгледа молба за изменение на мярка за неотклонение на Цветомир Ц. \r\n***   \r\nОт 14.00 часа в зала \"Мраморна\" на МТСП, КТ „Подкрепа“ ще предложи на Комисията по доходи и жизнено равнище своето предложение за промяна в заплащането и ограничаването на нощния труд. \r\n***   \r\nОт 15.00 часа в XII състав на Специализирания наказателен съд ще се гледа делото срещу Марина Н., обвинена в участие за организирана престъпна група.  \r\n***   \r\nОт 16.00 часа в Централното фоайе в Ректората на Софийския университет \"Св. Климент Охридски\" ще бъде представена изложба, посветена на Джеймс Джойс.  \r\n***   \r\nОт 16.00 часа във фоайето на Физическия факултет на Софийския университет ще бъде открита документалната изложба \"Безпределният космос на човешкия ум\", посветена на проф. Виден Табаков ( 1919 - 2015 г.). \r\n***   \r\nВ 18.15 часа в централното фоайе на НДК министърът на отбраната Красимир Каракачанов ще даде изявление по повод киноспектакъла „Бъди войник“, с който Министерството на отбраната започва  кампанията за привличане на кандидати за военнослужещи в Българската армия.  \r\n***   \r\n От 18.30 часа в зала 1 на НДК, Гвардейският представителен духов оркестър и рок  група „Б.Т.Р.“ ще покаже кино-спектакъла „Бъди войник“. С кино-спектакъла Министерството на отбраната започва  кампанията за привличане на кандидати за военнослужещи в Българската армия.   \r\n***   \r\nОт 18.30 часа в галерия „Академия“ на Национална художествена академия ще бъде открит Четвърти международен фотосалон „Старт Фото2018“.  \r\n***   \r\nОт 18.30 часа в Литературния клуб на Столична библиотека  продължава поредицата „Поет на месеца“.  \r\n*** \r\nОт 10.00 до 12.00 часа в клуба на ПП ГЕРБ на ул. „Г. Бенковски” №1 във Варна народният представител Павел Христов ще приема граждани. \r\n*** \r\nОт 13.00 часа в хотел \"Черно море\" ще се проведе Национална конференция на тема: \"Правата и интересите на детето при родителски конфликти и родителско отчуждение\", която ще премине под патронажа на омбудсмана на Република България Мая Манолова. Целта на конференцията, която се организира от Сдружение \"В името на децата на България\", е да се изработят законодателни инициативи, свързани с темата, които в спешен порядък да бъдат внесени за обсъждане и гласуване в Народното събрание \r\n*** \r\nВ 15.00 часа в културно-исторически център „Двор на кирилицата“ в град Плиска ще се състои тържествено откриване на бюст-паметници на прочути руски и български писатели: Лев Толстой (скулптор М.Переяславец), Александър Грибоедов (скулптор З.Церетели), Илия Илф и Евгени Петров (скулптор А.Миронов), Марина Цветаева (скулптор Е.Дубровина), Антон Чехов (скулптор А.Рукавишников), Иван Крилов (скулптор А.Казиев), Йордан Йовков и Дора Габе. Двор на кирилицата и Генералното консулство кани всички желаещи да се присъединят към събитието, входът е свободен. \r\n***   \r\nОт 18.00 часа в зала „22 септември“ Кметът д-р Атанас Камбитов ще проведе среща с граждани по повод инициативата „Ти предложи! Кмете, направи!“. \r\n***   \r\nВ 11.00 часа в централата на ПП ГЕРБ, ул. „Конт Андрованти“ 5, народният представител от ГЕРБ Галя Василева ще има приемен ден.  \r\n***   \r\nОт 14.00 часа в капитанска зала на хотел „България“ ще се състои пресконференция по повод  домакинството на град Бургас на втория кръг на най-мащабното боксово събитие на България - Националната боксова лига. \r\n***  \r\nОт 10.00 часа в пресклуба на БТА ще се състои пресконференция на народния представител от ВМРО  Милен Михов. \r\n***  \r\nОт 17.15 часа на паметник „Майка България“ ще се проведе отбелязване на Празника на Търновски гарнизон.  \r\n***  \r\nОт 19.00 часа в театралния салон на НЧ „Надежда 1869“ ще бъде представен „Чешити“ – театрален спектакъл на ДТ „Рачо Стоянов“.  \r\n***  \r\nОт 19.00 часа в Клуб 7 ще се проведе редставяне на стихосбирката „Съвпадения“, автор: Калоян Христов. \r\n***   \r\nОт 17.00 часа в музей „Кръстата казарма“ ще бъде открита изложба „16 фотоса – другото лице на войните ни“.  \r\n*** \r\nОт 17.00 часа в музей „Кръстата казарма“ кметът на Община Видин Огнян Цеков ще открие изложбата „16 фотоесета „Другото лице на воините ни“, която е част от програмата за духовния празник на Видин – Димитровден.   \r\n***   \r\nОт 09.00 часа в Държавен куклен театър „Дора Габе“ ще се играе кукленият спектакъл „Таласъмът Тропалан“.  \r\n***   \r\nОт 11.30 до 13.30 часа в Дом-паметник „Йордан Йовков“ ще се проведе маратон на четенето.  \r\n***   \r\nОт 19.00 часа в Драматичен театър „Йордан Йовков“ ще се играе спектакълът „Службогонци“ от Иван Вазов. \r\n*** \r\nОт 10.00 часа на входа на бившите казарми ще бъде направена първа копка на проекта по изграждането на център \"Дом и семейство за всяко дете в община Дупница\". От 11.00 часа на 100 метра от мястото ще бъде официално направена първата копка и на проект \"Интегриран градски транспорт\".  \r\n***   \r\nОт 10.00 до 12.00 часа в офиса на ПП ГЕРБ, ул. „Климент Охридски“ 1, народният представител Борис Кърчев ще има приемен ден.  \r\n*** \r\nВ 17.30 часа в зала „Васил Караиванов“ ще се проведе обсъждане на Законопроекта за маслодайната роза. \r\n***   \r\nОт 15.00 часа в Двора на кирилицата ще се състои на тържествено откриване на паметниците на писателя Йордан Йовков и на руски  класици.  \r\n*** \r\nВ 12.00 часа в ДКЦ 1 ще се проведе общо събрание между медици и представители на Общинския съвет, на което ще бъдат обсъдени настоящи проблеми.  \r\n***   \r\nНародните представители от ГЕРБ - Пловдив ще проведат приемни с граждани от избирателния си район. Графикът на приемните може да видите  . \r\n*** \r\nВ 17.30 часа в Конферентната зала на библиотека „Иван Вазов“ ще се състои представяне на книгата „Историческа традиция и съвременни реалии на православното подвижничество и поклонничество от Русия в Света гора (XVIII – XXI в.)“ на доц. д-р Пламен Славов. \r\n*** \r\nВ 18.00 часа пред сградата на Община Пловдив ще се проведе митинг-протест с искане на оставката на вицепремиера Валери Симеонов.  \r\n***   \r\nОт 10.00 часа в зала 105 на Община Сливен ще се проведе пресконференция по повод началото на строителните работи по проект „Подобряване на образователната инфраструктура в Сливен“.   \r\n***   \r\nОт 11.30 часа в двора на Детска градина \"Мак\" ще се състои церемонията по първа копка и начало на строителството.  \r\n***   \r\nОт 09.00 до 11.00 часа в офиса на ПП ГЕРБ, бул. „Митрополит Методий Кусев” 5, народният представител Радостин Танев ще има приемен ден.  \r\n***   \r\nОт 12.00 часа в Драматичния театър ще бъде представена „Пинокио“.  \r\nОт 19.00 часа ще се играе постановката „Укротяване на опърничавата“.  \r\n***   \r\nОт 18.00 часа в залата на Държавната опера ще бъдат отбелязани 125 години от създаването на БСП в Стара Загора. Лидерът на партията Корнелия Нинова ще е гост на тържеството.  \r\n***   \r\nОт 10.00 до 12.00 часа в офиса на ПП ГЕРБ, ул. „П. К. Яворов“, народният представител Радостин Танев ще има приемен ден.  \r\n***   \r\nОт 14.30 часа в заседателна зала на ДКТ „Васил Друмев“ ще бъде дадена пресконференция. \r\n***   \r\nОт 14.30 часа в ПГСАГ – Шумен ще бъде дадено началото на Седмицата на Професионалната гимназия по строителство, архитектура и геодезия по повод 75 години от създаването на училището.", "date": "2018.10.21", "title": "Предстоящи събития в страната за 22 октомври (Агенция „Фокус“)"}
{"url": "http://www.focus-news.net/news/2018/10/21/2581028/sofiya-normalizirano-e-dvizhenieto-po-okolovrastniya-pat-i-bul-tsarigradsko-shose.html", "text": "Нормализирано е движението по околовръстния път при с. Казичене и бул. „Цариградско шосе“.  Това съобщи за  Агенция „Фокус“  Любомир Костадинов, зам.-началник на отдел „Пътна полиция“ към СДВР. Костадинов уточни, че движението по околовръстния път е натоварено, но се регулира. Остава затруднено движението на ул. „Самоковско шосе“ при Панчарево. „Направен е байпас, който минава през Бистрица и отново излиза на \"Самоковско шосе\", за да могат хората да се прибират. Движението ще е затруднено, защото улиците са по-тесни“, обясни Костадинов. \r\nЗатруднението в движението по основните пътни артерии е заради протест на жителите на Казичене, Кривина, Бусманци, Горубляне, Панчарево и Кокаляне. Причина за протеста е липсата на канализация в населените места и честото спиране на електричеството.", "date": "2018.10.21", "title": "София: Нормализирано е движението по околовръстния път и бул. „Цариградско шосе“"}
{"url": "http://www.focus-news.net/news/2018/10/21/2581029/plovdiv-47-mln-leva-sa-prihodite-ot-noshtuvki-prez-avgust-nay-mnogo-sa-poseshteniyata-ot-izrael-i-ispaniya.html", "text": "4,7 милиона лева са приходите от нощувки на туристи в Пловдивска област, сочат последните данни от месец август. Това каза за  Радио „Фокус“ – Пловдив  Валентин Точев, главен експерт в Териториално статистическо бюро – Юг. По думите му реализираните приходи от нощувки на чужди граждани през август са 1,8 милиона лева, а от български – 2,9 млн. лева. В сравнение със същия отчетен период на 2017 година е регистрирано увеличение на приходите от нощувки с 5,8 %, като от български граждани то е с 18,5 %, докато от чужди граждани има намаление с 9,9 %. „Общата заетост на леглата в местата за настаняване през август е 37,6 %, като тя е най-висока в местата за настаняване с 4 и 5 звезди – 43 %, следвана от тези с 3 звезди – 42,5 % и с 1 и 2 звезди – 27,7 %. Като цяло заетостта на леглата намалява спрямо август 2017 година с 0,9 %. При местата за настаняване с 4 и 5 звезди има намаление с 2,8 процентни пункта, при тези с 1 и 2 звезди – с 0.2 процентни пункта, докато при останалите с 3 звезди има намаление с 0.1 процентни пункта“, обясни Валентин Точев. По думите му, данните сочат още, че най-много туристи от Израел, Испания, Италия, Турция и Франция са пренощували в Пловдивска област през месец август. Средният брой реализирани нощувки от чужденците във всички места за настаняване в областта през август е 2,6. „Пренощувалите лица в местата за настаняване увеличават броя си с 8,8 % спрямо същия месец на 2017 година – общо 48 300  души. Относителният дял на българите е 66,9 % от всички пренощували лица, като по-голямата част от тях (67,1 %) са нощували в хотели с 3 или 4 и 5 звезди и са реализирали средно 2,1 нощувки. Пренощувалите чужденци са 16 000, като 53,7 % от тях са нощували в хотели с 4 и 5 звезди и са реализирани средно 2,1 броя нощувки“, обясни Точев. Той посочи, че през месец август в областта са функционирали 201 места за настаняване с над 10 легла – хотели, мотели, къмпинги, хижи и други места за краткосрочно настаняване. „Броят на стаите в тях е 5 000, а на леглата – 9 600. В сравнение с август 2017 година общият брой на местата за настаняване се увеличава с 7,5 %, а леглата в тях с 2,6 %“, каза още Точев. \r\nТони МИХАЙЛОВ", "date": "2018.10.21", "title": "Пловдив: 4,7 млн. лева са приходите от нощувки през август, най-много са посещенията от Израел и Испания"}
{"url": "http://www.focus-news.net/news/2018/10/21/2581030/sofiya-normalno-se-osashtestvyava-dvizhenieto-po-ul-samokovsko-shose.html", "text": "Нормализирано е движението по ул. „Самоковско шосе“. Това съобщи за  Агенция „Фокус“  Любомир Костадинов, зам.-началник на отдел „Пътна полиция“ към СДВР.  \r\nОт 17.00 часа движението по околовръстния път при с. Казичене, бул. „Цариградско шосе“ и ул. „Самоковско шосе“ беше затруднено заради протест на жителите на Казичене, Кривина, Бусманци, Горубляне, Панчарево и Кокаляне. Причина за протеста е липсата на канализация в населените места и честото спиране на електричеството.", "date": "2018.10.21", "title": "София: Нормално се осъществява движението по ул. „Самоковско шосе“"}
{"url": "http://www.focus-news.net/news/2018/10/21/2581033/blagoevgrad-edin-chovek-e-postradal-pri-katastrofa-mezhdu-lek-avtomobil-i-motor-na-bul-kiril-i-metodiy.html", "text": "Катастрофа между лек автомобил и мотор е станала на бул. “Кирил и Методий”, предаде репортер на  Радио “Фокус”-Пирин . Пострадал е водачът на мотора, транспортиран e в болница. На място има служители на “Пътна полиция”, които изясняват причините за инцидента и извършват оглед. Движението в участъка се осъществява само в една лента. \r\nНатали СТЕФАНОВА", "date": "2018.10.21", "title": "Благоевград: Един човек е пострадал при катастрофа между лек автомобил и мотор на бул. “Кирил и Методий”"}
{"url": "http://www.focus-news.net/news/2018/10/21/2581034/sport-pobedi-za-svitolina-i-plishkova-na-starta-v-singapur.html", "text": "Елина Свитолина започна с победа участието си на заключителния турнир на Женската тенис асоциация в Сингапур. В среща от „Бялата група“, украинката се наложи с 6:3, 6:3 над Петра Квитова след близо час и половина игра. Така Свитолина прекъсна серията от 7 последователни загуби от чехкинята и постигна първата си победа над тенисистка от „Топ 10“ от месец май насам.  \r\nВторият мач в групата бе спечелен от Каролина Плишкова, която спаси 10 брейкбола и победи Каролин Вожняцки с 6:2, 6:4. \r\nТурнирът в Сингапур продължава утре с мачове от „Червената група“, където Наоми Осака излиза срещу Слоун Стивънс, а Кики Бертенс срещу Анджелик Кербер. \r\nВенцислав ДРАГОМАНОВ", "date": "2018.10.21", "title": "Спорт: Победи за Свитолина и Плишкова на старта в Сингапур"}
{"url": "http://www.focus-news.net/news/2018/10/21/2581031/nimh-utre-shte-bade-predimno-oblachno-i-na-mesta-glavno-v-zapadna-i-tsentralna-balgariya-shte-ima-valezhi-ot-dazhd.html", "text": "През нощта и утре ще бъде предимно облачно и на места, главно в Западна и Централна България, ще има валежи от дъжд. Това съобщи за  Агенция „Фокус“  Мартин Славчев, дежурен синоптик в  Националния институт по метеорология и хидрология  (НИМХ) към Българската академия на науките (БАН). Ще духа слаб, в Източна България - умерен североизточен вятър, и с него температурите още малко ще се понижат. Преобладаващите минимални температури ще бъдат между 8° и 13°, а максималните ще са между 14° и 19°. \r\nНад Черноморието ще бъде предимно облачно, но само на отделни места слабо ще превали. Ще духа слаб до умерен североизточен вятър. Максималните температури ще са между 17 и 19°, малко по ниски от температурата на морската вода. Вълнението на морето ще е 2-3 бала. \r\nВ планините ще бъде предимно облачно и на много места в масивите от Западна и Централна България ще има валежи от дъжд. Над около 2000 метра валежите ще са от сняг. Ще духа умерен, по високите и открити части – до силен вятър от изток-североизток. Максималната температура на височина 1200 метра ще е около 10°, на 2000 метра – около 3°. \r\nАтмосферното налягане ще остане по-високо от средното за месеца.         \r\nВъв вторник облачността ще бъде променлива, над много райони по-често до слънчево. Североизточният вятър ще отслабне. Минималните температури ще са между 4° и 9°, максимални – между 15° и 20°. В средата на седмицата значително ще се усили северозападният вятър и с него ще нахлува студен въздух. Облачността над страната ще е променлива, в сряда - често значителна, а в четвъртък – с повече слънчеви часове. На места по преминаващия студен атмосферен фронт ще има превалявания от дъжд, в планините – от сняг. Със застудяването в Предбалкана и по високите полета на Западна България през нощта срещу четвъртък е възможно да прехвърчи сняг. Минималните температури в четвъртък ще са между 1° и 6°, а максималните - между 8° и 13°.", "date": "2018.10.21", "title": "НИМХ: Утре ще бъде предимно облачно и на места, главно в Западна и Централна България, ще има валежи от дъжд"}
{"url": "http://www.focus-news.net/news/2018/10/21/2581035/index-harvatiya-kashtichki-na-darveta-sa-nay-novata-turisticheska-atraktsiya-na-plitvichkite-ezera-v-harvatska.html", "text": "Малки къщички, построени сред короните на дърветата са най-новата атракция, предназначена за туристите в района на Плитвичките  езера в Хърватска, предава хърватското електронно издание  Index. \r\nДървестното селище, както го наричат местните жители, се намира само на 8 км. От Националният парк Плитвичките езера, като пет от къщичките са разположени в короните на боровете, а други четири на самия бряг на езерото. \r\nХърватските медии коментират, че хижите на брега на езерото са едностайни с обща площ от 20 кв. м. и са предназначени само за двама, обикновено влюбени. Къщичките в короните на боровете са два пъти по-големи и имат две стаи и малка кухня, което ги прави приложими за семейна почивка при нестандартни условия,  предава Радио \"Фокус\" в рубриката \"Балкански туристически часовник\". \r\nЦената за една нощувка в къщичките, кацнали на боровете е 234 евро, а на брега на езерото 172 евро, като според изданието, резервации вече са направени за месеци наред, предава Радио „Фокус“ в рубриката „Балкански туристически часовник“. \r\nПлитвичките езера са приказно място в областта Лика в Централна Хърватия, между Динарските планини, Велебит, Плешевица и Горски Котар. Езерата са общо 16 и се оттичат през долината на река Корана. \r\nИмето на езерата идва от хърватските думи „плитвак“и „пличина“ (плитчина), докато името Плитвице е записано за първи път през 1777 г. от католическия свещеник Доминик Вукасович. \r\nДо 1958 г. езерата са били на практика недостъпни за хората и до тях се е стигало единствено по няколко горски порсеки. Впоследствие започва изграждането на система от дървени мостчета и въжени пътеки, което дава възможност броя на туристите постоянно да се увеличава. \r\nВ района на езерата задължително трябва да се видят Плитвишкия водопад, висок 72 метра, както и системата от 20 пещери, а предизвикателство са над 120 вида гнездящи птици, както и традиционните обитатели – мечки, вълци, диви котки, сърни и глигани.", "date": "2018.10.21", "title": "Index (Хърватия): Къщички на дървета са най-новата туристическа атракция на Плитвичките  езера в Хърватска"}
{"url": "http://www.focus-news.net/news/2018/10/21/2581032/premierat-boyko-borisov-napisa-da-badem-umni-i-da-zhiveem-shtastlivo-zaedno-vseki-sas-svoya-bog-v-knigata-za-gosti-na-nay-golemiya-myusyulmanski-hram-v-oae.html", "text": "Да бъдем умни и да живеем щастливо заедно! Всеки със своя Бог. Това написа министър-председателят Бойко Борисов в книгата за гости на най-големия мюсюлмански храм в ОАЕ Голямата джамия “Шейх Зайед”, съобщиха от  правителствената информационна служба . Тя е 8-та по големина в света и носи името на основателя на Обединените арабски емирства шейх Зайед бин Султан Ал-Нахаян. Премиерът Борисов посети и военния монумент “Оазис на честта” и паметника “Зайед” - монументална, триизмерна творба, която е открита в началото на тази година по случай 100 години от рождението на шейх Зайед бин Султан Ал-Нахаян. Българският министър-председател и част от българската делегация бяха съпроводени от държавния министър на изкуствения интелект Омар бин Султан Ал Олама.", "date": "2018.10.21", "title": "Премиерът Бойко Борисов написа: „Да бъдем умни и да живеем щастливо заедно! Всеки със своя Бог“ в книгата за гости на най-големия мюсюлмански храм в ОАЕ"}
{"url": "http://www.focus-news.net/news/2018/10/21/2581039/plovdiv-na-22-oktomvri-se-navarshvat-115-godini-ot-rozhdenieto-na-balgarskiya-hudozhnik-zlatyu-boyadzhiev.html", "text": "На 22 октомври се навършват 115 години от рождението на българския художник Златю Бояджиев. Това съобщиха за  Радио „Фокус“ – Пловдив  от Галерия „Златю Бояджиев“ в града. Художникът е роден на 22 октомври 1903 година в Брезово. Златю Бояджиев е член-кореспондент на Академията на изкуствата на ГДР от 1975 година. Образът на човека заема централно място в неговото творчество. Художникът обхваща двете крайни състояния на човешката природа – страдание и мъка, вяра и любов, идеализъм и саможертва. В картините си Златю Бояджиев изобразява селския бит и радостта от общуването с природата. Сред най-известните му творби са „Към кланицата“, „Стълпотворение“, „Нестинари“ , „Баба и внуче“, „Овчари край село Брезово“, „Зима в Пловдив“, „Свинарка“ и много други. През 1952 година в Пловдив е създадена художествена галерия на негово име. От 1984 година в нея е разположена най-голямата колекция от 72 картини на Златю Бояджиев, които представят двата характерни периода в неговото творчество. След тежък инсулт през 1951 година художникът започва да рисува с лявата ръка. \r\nЗлатю Бояджиев умира на 2 февруари 1976 година. \r\nТони МИХАЙЛОВ", "date": "2018.10.21", "title": "Пловдив: На 22 октомври се навършват 115 години от рождението на българския художник Златю Бояджиев"}
{"url": "http://www.focus-news.net/news/2018/10/21/2581020/afp-frantsiya-germaniya-i-velikobritaniya-vizhdat-speshna-neobhodimost-ot-izyasnyavane-na-smartta-na-dzhalal-kashogi.html", "text": "Франция, Германия и Великобритания изискаха от Саудитска Арабия да изясни „спешно“ причините за смъртта на журналиста Джамал Хашоги в сградата на консулството на арабското кралство в Истанбул, предава  AFP . \r\n„Остава спешната необходимост от изясняване на това какво точно се е случило на 2 октомври - отвъд хипотезите, изложени досега от саудитското разследване, които трябва да бъдат подкрепени от факти, за да бъдат считани за достоверни\", се казва в съвместно изявление на трите страни от Европейския съюз. Тереза Герова", "date": "2018.10.21", "title": "AFP: Франция, Германия и Великобритания виждат „спешна необходимост от изясняване“ на смъртта на Джалал Кашоги"}
{"url": "http://www.focus-news.net/news/2018/10/21/2581026/prodalzhava-slovesnata-prestrelka-mezhdu-upravlyavashti-i-opozitsiya-v-makedoniya-spored-vmro-dpmne-za-mnozinstvoto-makedontsi-promyanata-na-imeto-e-natsionalen-sram-i-predatelstvo.html", "text": "Словесната престрелка между управляващите и опозицията в югозападната ни съседка продължава с ново изявление от ВМРО-ДПМНЕ в отговор на последните коментари на премиера Зоран Заев (СДСМ), предава скопската електронна медия  A1 On . \r\n„Някои хора нямат никакви чувства към македонската идентичност, история, традиция и култура, за тях няма нищо болезнено и трудно в да се заличи името Република Македония. \r\nЗа повечето македонци това е национален срам и предателство. \r\nЗоран Заев няма проблеми един ден да гарантира, че няма да промени Конституцията, защото е отлична и европейска, а след това незабавно да приеме всичко, което Гърция поиска от него. Няма проблем, защото измамникът Заев знае, че трябва да продаде държавни и национални интереси, за да покрие престъпните търгове, чрез които ограбват гражданите. \r\nЗоран Заев лъже, а който лъже, той и краде.  \r\nЗоран Заев погреба демокрацията в Македония. Той не предлага никакви демократични капацитети и още по-малко европейски ценности. Това стана ясно, когато той, чрез корупция, изнудване и заплахи, осигури мнозинство в парламента. Заев е отговорен за потъпкване на Конституцията, законите, демократичните процедури и принципи, и най-важното - за потъпкването на волята на гражданите. \r\nПо този начин той само създаде допълнителни разделения в обществото и нажежи цялата ситуация в страната, а Зоран Заев и криминалния правителствен картел са единствените, които отговарят за това. \r\nТой смята, че с пари, изнудване и заплахи може да си купи всичко, но не може да купи волята на гражданите. \r\nЦелият процес, свързан с вредната капитулация – споразумението от Преспа, беше непрозрачен и очакваме да продължи по същия начин. Това вече ясно се вижда от гражданите, които рано или късно ще накажат този човек\", пише в последното изявление на ВМРО-ДПМНЕ. Тереза Герова", "date": "2018.10.21", "title": "Продължава словесната престрелка между управляващи и опозиция в Македония:  Според ВМРО-ДПМНЕ  за мнозинството македонци промяната на името е национален срам и предателство"}
{"url": "http://www.focus-news.net/news/2018/10/21/2581059/balgarski-novinigartsiya-vlastite-v-solun-vaznameryavat-da-postroyat-transferen-tsentar-za-migranti.html", "text": "Властите в Солун възнамеряват да построят т.нар. „трансферен център“ за мигранти, предава електронното издание  „Български новини“  , като се позовава на информация на  министерството за миграционна политика в Гърция. \r\nКъм момента стотици мигранти спят на обществени места като автобусни и жп гари, централни площади и пред полицейски управления. Това сериозно нарушава реда в града и пречи на жителите и туристите, смятат от правителството,  предава Радио \"Фокус\" в рубриката \"Балкански туристически часовник\". \r\nЗатова в близост до жп гарата в Солун ще бъде построен т.нар. „трансферен център “ за мигранти. Той ще осигури подслон за хората, които трябва да останат в града за през нощта. \r\nПо-рано Гърция обвини Турция за навлизането на множество мигранти в страната от границата при река Марица. Министърът по миграционната политика на Гърция Димитрис Вицас посочи, че през 2016 година 3300 нелегални мигранти са преминали границата, докато данни от тази година показват огромен ръст от близо 12 хиляди мигранти, опитващи се да навлязат в Гърция от уязвимата граница с Турция.", "date": "2018.10.21", "title": "„Български новини“(Гърция): Властите в Солун възнамеряват да построят трансферен център за мигранти“"}
{"url": "http://www.focus-news.net/news/2018/10/21/2581036/politologat-tatyana-burudzhieva-pred-bsp-stoi-samo-edna-alternativa-ili-ninova-ili-bsp.html", "text": "Пред БСП стои само една алтернатива – или Нинова, или БСП! Това коментира Татяна Буруджиева, политолог и обществен анализатор, в ексклузивно интервю за предаването „Беновска пита” по „Радио К2” и „Канал 3”, съобщиха от  екипа на предаването .  \r\nТатяна Буруджиева заяви позиции по следните теми: За отказът от участие в активната политика. \r\n„Записваме това интервю с доцент Татяна Буруджиева, политолог, на 19 октомври 2018 година. Добър ден, г-жо Буруджиева! Вие сте известен червен политолог, също така бяхте и в активната политика доста време. В момента защо не сте?”, обърна се водещата Илиана Беновска към своята събеседничка. „Добър ден! Приемам всяко нещо, което правя, като начин да се науча или да видя по по-различен начин нещата. В този смисъл за мен беше много сериозен опит, но смятам, че професията ми дава много повече възможности, отколкото директното влизане в политиката. Много е приятно, когато ти кажат, че липсваш – дали хората от Разград и колеги в парламента!”, отговори Татяна Буруджиева, която е родена през 1957 г. в София.   \r\n„Бяхте народен представител от Разград (Татяна Буруджиева е бивш депутат от 42-то Народно събрание, където е избрана от гражданската квота на БСП – бел.авт)”, припомни Илиана Беновска. „Истината е, че в политиката трябва да си в много дружно семейство, особено в парламента, за да свършиш хубава работа, иначе повечето време отива в спорове дали да е така, дали да е иначе. На всички народни представители липсва гаранцията, че те имат достатъчно експертиза, за да взима решения! До ден днешен съм в тиха паника – какво точно някой път съм гласувала, защото не разбираш от всичко, доверяваш се на решения на група или не се доверяваш. Това е изключителна отговорност!”, сподели дъщерята на комунистическия активист Иван Буруджиев, който участва в убийството на генерал-лейтенант Христо Луков, на който днес е  посветено традиционното шествие на крайните националисти – Луковмарш. Консолидацията на БСП. \r\n„Това е интересна тема, която, ако има време, ще я задълбочим, но сега взимам повод от Вашето закачливо определение за дружното семейство в политиката, за да попитам – откакто Корнелия Нинова е председател на БСП, дружно семейство ли е БСП?”, попита Илиана Беновска. „В първата година на нейното лидерство БСП беше дружно семейство! Те заедно работеха за общи каузи”, констатира магистърът по социология от Софийския университет „Св. Климент Охридски”. \r\n„След като изтече първата година от нейното председателство на БСП, тя изключи от Изпълнителното бюро своя покровител, онзи, който я направи политик – Георги Гергов!”, вметна Илиана Беновска. „Така е, но това не разруши фатално общото действие в БСП. Големите проблеми са свързани с други неща. Отърваването на Нинова от Гергов е част от нейния път да се създаде като лидер в БСП. Нинова тръгна по неин път и реши, че ще се отърве от обкръжението, което я направи лидер и ще създаде своя група, която да я слуша безпрекословно!”, категорична беше Татяна Буруджиева, която е специализирала политически комуникации и политически мениджмънт във Франция и Белгия.  \r\n„Ако използваме тази фраза за отърваването, дали пък по-видните от БСП не искат сега да се отърват от нея? Ще използвам остроумното определение на някой, мисля, че от БСП беше, който нарече „кърваво писмо” подписката на 50 от видните функционери на БСП, в това число и другия покровител на Нинова – Овчаров (Румен Овчаров – бел. авт.), които се подписаха в протест, че Националния съвет се подменя по функции и смисъл от изпълнителния орган – Изпълнително бюро!”, привнесе нов нюанс към дискутираната тема Илиана Беновска. „Много се надявам това да не е „кървавото писмо”, имайки предвид какъв е резултатът от „кървавото писмо” – едно неуспешно въстание. Аз се надявам БСП да остане лява партия, в никакъв случай да не се превръща в лидерска!”, заяви докторът по социология. Лидерските борби и интриги в БСП. \r\n„Както казва Харон (персонаж от гръцката митология, лодкар, който прекарва душите на мъртвите в подземното царство на бог Хадес – бел.авт.) в преддверието на Ада: „Надежда всяка тука оставете”. Хайде, съсредоточете се да ми кажете дали всъщност ще има неуспешно въстание срещу Нинова, защото Вие знаете, че в БСП функционерите почти винаги накрая не успяват да намерят общ интерес, когато става дума за кадрови промени!”, отчете Илиана Беновска. „Да, това винаги е било дебат и спор в БСП, по кадрите! От друга страна говорим за хората, които вече са доказано успешни, създавайки Нинова като лидер. Това са хората, които възразяват в момента за начина, по който се управлява партията!”, каза доцентът в катедра Политология в Софийския университет „Св. Климент Охридски”. \r\n„Говорите за Гергов, как ще коментирате присъствието на Овчаров?”, попита Илиана Беновска. „Овчаров също помогна с гласовете, с които е избрана Нинова на конгреса. Ще видите, че в голяма степен там са подписалите се в тази подписка!”, аргументира се членът на педагогическия съвет на франкофонската програма по Политически науки в Нов български университет. \r\n„Това е ясно! Питам как намирате присъствието му в тази подписка? Не е ли имало начин да се разберат не толкова явно?”, задълбочи разискването на темата Илиана Беновска. „Овчаров наистина беше последният, който я защитаваше. Това, което знам, особено от последния пленум на БСП е, че е имало желанието да се разберат!”, информира членът на Съвета на департамента по Политически науки в Нов български университет. \r\n„Да се разберат за какво и с кого?”, продължи Илиана Беновска. „С Нинова и нейното ръководство. Там е имало подсвирквания и държане тип „на стадиона, на мач”! Не е възможно подобно поведение!”, възмути се председателят на Управителния съвет на Българската асоциация по политически маркетинг и комуникация. \r\n„Кой го е правил това подсвиркване?”, заинтригува се Илиана Беновска. „Не ми се иска да коментирам, но част от „младите” около Нинова, тъй като тя управлява с едни мантри! Тези младежи вече виждат властта, даже си я разпределят!”, разкри ръководителят на Научноизследователска лаборатория за изследване на политическото поведение към Философския факултет на Софийския университет „Св. Климент Охридски”. \r\n„Колко са годишни тези младежи, че не се сещам много младежи да виждам наоколо?”, уточни Илиана Беновска. „Ами тридесет, тридесет и няколко годишни”, каза членът на Управителния съвет на Българската социологическа асоциация. Ролята на Кирил Добрев в БСП. \r\n„Кирил Добрев млад ли е?”, провокира събеседничката си Илиана Беновска. „Кирил Добрев не е млад, защото той е някъде към петдесет годишен, ако не се лъжа”, отбеляза членът на International Professional Security Association. \r\n„Не говоря за житейска възраст. Младежка ли му е партийната възраст, ако схващам правилно образа Ви?”, конкретизира се Илиана Беновска. „Имах предвид младежка възраст, а не толкова партийна, макар че това ръководство продължава да си стои младо, ново! То не се превърна в нищо друго!” уточни членът на International Society of Arboriculture. \r\n„Кирил Добрев каква роля играе в изпълнителния орган на Нинова? Не Ви питам за функцията му на организационен секретар, а каква е другата му, може би невидима роля?”, безотказно продължи да изисква отговор на въпроса си Илиана Беновска. „Нямам преки контакти нито с него, нито с г-жа Нинова – мога да съдя само по това, което са ми казвали. Големият проблем е, че всички се оплакват, включително и той. Не чува, не разговаря, не желае да влезе в проблематика, която тя (Корнелия Нинова – бел. авт.) не е решила, че трябва да се фиксираш върху нея!”, довери членът на Association internationale des sociologues de langue française. За морала в политиката.   \r\n„А вярвате ли, че той е писал SMS-и на Бойко Борисов, с желание да го направи председател на Комисията за регулиране на съобщенията?”, смени ракурса на разискваната тема Илиана Беновска. „Принципно политиците не би трябвало да си общуват с SMS-и, особено от различни политически партии. SMS-ът оставя следи”, аргументира се членът на Атлантическия клуб. \r\n„Прекият разговор пък оставя звукови следи!”, опонира Илиана Беновска. „Всичко може да остави следи, но при всички положения винаги можеш да покажеш един SMS, докато идеята, че записваш другия, с когото говориш, е вече в рамките на други схеми. Да пишеш SMS за такива неща не е нормално! Въобще идеята с SMS-те, с обажданията, със записите..., ако това продължава в българската политика, говори само зле за българската политика!”, отсече членът на Центъра за култура и дебат „Червената къща”. \r\n„Какво лошо има обаче хора от ръководството на БСП да общуват с ръководителя на ГЕРБ Бойко Борисов?”, попита Илиана Беновска. „Нищо лошо, аз просто казвам, че те могат да общуват, но SMS-ът е съвсем друг формат. Общуването е нещо друго. Ако се искат някакви постове или се разговаря за някакви политики, или за някакви позиции – тогава се разговаря за някакви политики и някакви позиции!, безапелационен беше експертът към Министерството на образованието и науката. За споделената отговорност между антагонистичните партии в българската политика. \r\n„Добре де, малко се втренчихме в технологията, но в началото на кабинет Борисов №3, по-скоро в началото на 44-то Народно събрание, Борисов открито отправи предложение към Корнелия Нинова – тя да оглави Народното събрание и Деница Златева, външнополитическата функционерка на БСП, да стане министър по европредседателството. Това беше отблъснато! Правилно ли беше?”, продължи Илиана Беновска. „Аз смятам, че можеше да бъде прието, защото това не е сътрудничество по повод на управление или управленска програма. Това е възможност да имаш позиции, които собствената ти политика или политически позиции да бъдат по-видими, по-чуваеми. Да, това би показало, че има едни нормални взаимоотношения, защото и в Европейския парламент властта и мнозинството е на едните, а председателството беше на левицата. Какво представлява политическото ти лице, как ти защитаваш политическите си каузи и как се бориш за властта не се решава от революционен тип поведение! Понеже ме питахте за SMS-те – Гергов беше изхвърлен от БСП заради някакво общуване, с някой си пиеше кафето, нали така?”, припомни бившият началник на кабинета на Сергей Станишев. \r\n„Заради една среща между него, Сотир Цацаров и Сашо Дончев, която беше интерпретирана от Сашо Дончев публично”, фиксира причината Илиана Беновска. „Ако Корнелия Нинова е последователна, би трябвало да продължи да прочиства партията си!”, направи сравнение бившата депутатка от гражданската квота на БСП в 42-то Народно събрание. За компроматите, интригите и реваншизма в политиката. \r\n„Не е ли по-удобно да държиш, както се казва, на къса верижка някой, на който можеш да кажеш: „Внимавай, тука имам едни SMS-и от тебе до един важен в България човек, които мога да ги пусна на твоите избиратели?”, предположи Илиана Беновска. „Възможно е да е така, г-жа Нинова би трябвало по-добре да знае, защото от страна на ГЕРБ и някои анализатори се твърди, че има достатъчно документи за нея. Може би тя по-добре знае как стоят нещата, нямам престава. Въпросът е в това – можеш ли по този начин да управляваш и да си лидер в тази партия?”, зададе риторичен въпрос Татяна Буруджиева. \r\n„Румен Овчаров този въпрос ли зададе на Нинова с тази подписка? Да се върнем към него, защото той я направи заместник-министър навремето. Може би заради нещо свързано с него – Сергей Станишев я уволни!”, предположи Илиана Беновска. „Не зная за какво точно е уволнена. Не съм чула да е било свързано с Овчаров”, дипломатично отговори полиглотката, която владее английски, френски, руски, испански, италиански, гръцки езици и ползва латински език. \r\n„Как да не сте чула – „Фронтиер”!”, учуди се Илиана Беновска. „Не, че е било свързано директно с Овчаров. В смисъл, че тя е някакъв „бушон” – не мисля, че е точно такава ситуацията. Според мен й е казал, че тя просто е в окопна война в собствената си партия. Няма кой да застане до нея по начина, по който се опитва управлява БСП – през Фейсбук, с абсолютно еднолични решения!”, коментира дългогодишният анализатор на общественополитическия живот в България.  Алтернативата за БСП. \r\n„Пътник” ли е Нинова?”, изиска прогноза Илиана Беновска. „Пред БСП стои само една алтернатива – или Нинова, или БСП, това е! Самата Нинова не е ляв човек, тя няма лява политика!”, категорична беше Татяна Буруджиева.  \r\n„Написахте си заглавието в момента!”, вметна Илиана Беновска. „Това е, защото другото, което му остава, е да се разцепи! Път, който изживя СДС!”, аргументира се изтъкнатият политолог.  Президентът Румен Радев. \r\n„В каква посока работи избраника на БСП за премиер, който мина през няколко ръце, докато остана на БСП избраник – Румен Радев? Ту се говори, че Нинова и той са в опнати отношения, ту правят знакови срещи, които ще имат продължение сега. Миналата седмица той я прие, не се разбра точно за какво, но съобщиха, че ще има втора среща. Не на последно място се говори, че Радев ще създава политически проект, който ще бъде антипод на БСП, но в лявото пространство!”, смени темата на разговора Илиана Беновска. „Големият проблем пред БСП е, че няма партньор! Нинова достигна до тази изолация! Като има някакво движение или партия около президента, самата БСП и може би още някакви други, ако се появят – така създаваме възможността за ново управление! Много инженерно, много несъобразено с условията в България и ситуацията в момента. Хубавото на подобни инженерства е, че до този момент те никога не са се случвали!”, анализира събеседничката.  \r\n„Оставете теорията, кажете ми конкретно – Радев...”, фиксира темата Илиана Беновска. „Радев е избран за президент и аз мисля, че той по никакъв начин не се е отказал от тази си функция. Публично винаги е твърдял, че той няма да прави партия. Със сигурност има изкушение в средите около него да го превърнат в лице на някакво движение. БСП не разбира, че това движение ще изсмуче най-вече от нея!”, заяви Татяна Буруджиева. \r\n„Като казахте изкушение се сетих, че когато връчих на президента Радев зряла, българска, червена ябълка, с пожелание той да бъде такава в политиката, той ме попита дали това не е ябълката на изкушението. Връчвам Ви Вашата червена, зряла, българска ябълка! Бъдете анализатор на процесите в България!”, каза Илиана Беновска. „Може ли да съм изкушена да имам позиция, която рядко съвпада с обичайната и очакваната, и ако е възможно да си пожелая много по-малко да познавам. Аз много искам да не познавам какво ще се случи!”, сподели именитата университетска преподавателка.  \r\n„Какви са изкушенията на Радев?”, продължи Илиана Беновска. „Изкушенията на Радев са, че има една огромна власт, за която се борят всички други политици, а той я има априори, тъй като е мажоритарно избран!”, обясни Татяна Буруджиева.  \r\n„Тогава защо се изкуси да предложи на Борисов единение, когато той по Конституция е призван да обединява нацията?”, попита Илиана Беновска. „Щом призовава за единение, това би означавало добър повод да започнат да си говорят властите в България, това е първата крачка!”, отговори анализаторката.  \r\n„Добре, но той се изкуси, като искаше осветление и свободни медии, да призове към радиомълчание, това е военен, летателски термин, който не е употребен на място, по повод избора на самолети за България!”, припомни Илиана Беновска. „Политиката е публична дейност. Самото призоваване за мълчание там не носи полза за политиците. В случая президентът беше по-скоро военен летец, отколкото президент! Не бих го упрекнала, защото той не иска да бъде обичайния политик. Ходи много сред хората, опитва се да бъде обичайния човек, какъвто е бил. Според мене стимул за това му даде нелицеприятните дискусия и дебат, който се проведе. Г-н Цветанов чак комисия свика по този въпрос, с едни много тежки обвинения срещу президента на България в корупция и далавери във връзка с това какви ще са самолетите!”, поясни политологът. \r\n„По повод един Консултативен съвет за национална сигурност”, конкретизира събитието Илиана Беновска. „Точно така! Тази нелицеприятна история, която се случи, също е повод!”, потвърди доцент Буруджиева. \r\n„В случая, ако е контрапункт на Цветанов, трябваше да вземе да говори Радев, а не да мълчи!”, заяви Илиана Беновска. „Докато говореше се оказа, че предизвиква подобни неща. Вероятно за това той призова докато се свърши сделката, за да е добре за България, да не се възбуждат тези неща. Обществото в момента има нулева търпимост към всякакви неща, които не му се казват, включително и предварително!”, разясни събеседничката.  Политическото кредо на премиера Бойко Борисов. \r\n„Ще го коментираме, когато свърши тази работа. Не прекали ли Бойко Борисов в стремежа си да компенсира това желание на българите – всичко да знаят предварително, да го знаят по време на действието? Не е ли твърде благосклонен? Напоследък стана много отстъпчив пред много искания, които може би не винаги имат основания!”, попита Илиана Беновска. „Аз не зная до кога ще бъде търпението на г-н Борисов, но за ГЕРБ и управлението е от изключителна важност да преминат европейските избори!”, каза Татяна Буруджиева. Има ли скрит сценарий за бламирането на кандидатурата на Сергей Станишев за лидер на ПЕС? \r\n„Вие бяхте началник на кабинета на предишния председател Сергей Станишев. Вярно ли е, че Нинова е искала да го елиминира като кандидат за евродепутат от България и по този начин да му попречи за втори път, след Истанбулската конвенция, да стане за пореден път председател на Партията на европейските социалисти?”, продължи Илиана Беновска. „Истината е, че това не може да попречи на Станишев да стане лидер на Партията на европейските социалисти. Ако проследим кампанията досега, ще видим каква е ситуацията в ПЕС и кой се бори за този пост. При положение, че Станишев е единственият кандидат, това говори много за доверието, което имат другите партии в него, но това ще бъде изключително зле за самата БСП! Станишев е най-европейското лице на БСП! Ако БСП иска да мотивира хората да гласуват за нейната листа, ще се възползва от факта, че началото на декември ще има резултат от изборите в ПЕС и ще има възможност да впише кампанията си в рамките на цялостната кампания на европейската левица! БСП и без това мина една проверка от ПЕС. Има големи съмнения в европейската левица, че БСП е лява партия, при положение, че нейният лидер е фен и подражател на един десен политик, Орбан (премиерът на Унгария Виктор Орбан – бел авт.). Неговата партия разпространява картинки с бесило, на което е лидерът на социалистическата партия. Всичко, което се случва в БСП е въпрос на ценности! Затова казвам – или БСП, или Нинова!”, отсече анализаторката. Възможна ли е коалиция между ГЕРБ и БСП? \r\n„Последен въпрос – загатнахте, че съвременната политика изисква повече гъвкавост, повече държавничество, повече национална отговорност, ако мога така да се изразя. Необходима ли е на България коалиция ГЕРБ – БСП?”, на финала попита Илиана Беновска. „Тя ще е полезна, колкото е полезна такава голяма коалиция между двете големи партии. Резултатите ги виждаме в Германия. Тя не може да се състои! Това, което може да се състои, е едната и другата партия да бъдат много сериозно вкопани и загрижени да правят онова, което са обещали на хората, че ще правят!”, категорична беше събеседничката. \r\n„Нека това да е финал. Забравих книгата на Доган, която подарявам, но ще Ви я дам извън ефир. Нося Ви и клубната тениска „Беновска пита”. Благодаря Ви много!”, каза Илиана Беновска. „Вече ще мога да си я нося, защото съм разпитвана, освен това ще си изям и ябълката, тъй като е много изкушаваща!”, завърши Татяна Буруджиева разговора си с Илиана Беновска в ефира на „Радио К2” и „Канал 3” на 21 октомври 2018 година.", "date": "2018.10.21", "title": "Политологът Татяна Буруджиева: Пред БСП стои само една алтернатива – или Нинова, или БСП"}
{"url": "http://www.focus-news.net/news/2018/10/21/2581060/blagoevgrad-98-uchastnitsi-se-vklyuchiha-v-sastezanieto-po-motokros-petrich-gran-pri-2018.html", "text": "98 участници се включиха в състезанието по мотокрос „Петрич Гран При“ 2018, съобщиха от пресцентъра на  общината . Мотополигон „Дени 518“ край село Самуилово отново предложи изпълнение на елементи, изискващи сериозна техничност, смелост и висок адреналин от страна на заявилите участие в надпреварата. Двукилометровата отсечка прие състезатели, които демонстрираха завидни умения и концентрация, за да докажат, че са най-добрите. „Интересът, който проявиха доказали се състезатели от различни държави, сам по себе си е критерият, който търсим, за да продължим да инвестираме, както в поддържането на трасето, така и в подпомагане организирането на мотокроса“, посочи пред състезателите кметът на община Петрич Димитър Бръчков. Най-малкият участник в тазгодишното издание на мотокроса беше 8-годишният Александър Тасев от АСМ „Моторспорт“ Симитли, а най-възрастният 60-годишният Живко Бонев. Крайното класиране в отделните класове се подреди, както следва: клас МХ първо място за Мартин Тодоров, второ място за Василис Пакатаридис, трето място за Велик Кличуров; клас МХ 65 първо място за Дани Цанков; второ място за Мартин Замфиров и трето място за Александър Тасев; клас МХ 85 първо място за Виктор Бориславов, второ място за Димитър Шимов от клуб „Калабак“, трето място за Тервел Замфиров; клас МХ АТV  първо място за Методи Костадинов, второ място за Георги Хаджимаргаритов, трето място за Витко Сергеев; клас МХ 2 първо място за Станислав Цеклеов, второ място за Димитър Грозданов, трето място за Димитриос Бансеванис; клас МХ 1 първо място за Стефан Нейчев, второ място за Любомир Васев и трето място за Атанас Петров. Ветераните, които участваха в тазгодишното издание на мотокрос „Петрич Гран При“ бяха : Захари Томов, Живко Бонев и Иван Гълъбов.", "date": "2018.10.21", "title": "Благоевград: 98 участници се включиха в състезанието по мотокрос „Петрич Гран При“ 2018"}
{"url": "http://www.focus-news.net/news/2018/10/21/2581063/bbc-velikobritaniya-frantsiya-i-germaniya-zaplashvat-zaradi-smartta-na-hashogi.html", "text": "Какво знаем за изчезването на журналиста и неговата смърт?, пита  BBC  и информира, че трите европейски държави  осъждат убийството му, като настояват Саудитска Арабия спешно да даде пояснения за смъртта му \r\nВ общо изявление се казва, че обяснения от типа за смърт в „юмручен бой“ в консулството в Истанбул трябва да бъдат „подкрепени с факти, за да се приемат за достоверни“.  \r\nПрезидентът Доналд Тръмп също е обявил „недоволство“ от описанието.   \r\nИ турският държавен глава в неделя e призовал да се разкрие истината за тази смърт. Реджеп Тайип Ердоган е казал, че във вторник ще направи изявление в парламента. „Ние искаме справедливост по случая и цялата гола истина за него ще излезе наяве“, е казал той пред митинг в Истанбул.   Ивелина Ватова", "date": "2018.10.21", "title": "BBC: Великобритания, Франция и Германия заплашват заради смъртта на Хашоги"}
{"url": "http://www.focus-news.net/news/2018/10/21/2581062/api-vazstanoveno-e-dvizhenieto-po-pat-i-1-vidin-montana-v-rayona-na-s-bela.html", "text": "Възстановено е движението по път I-1 Видин – Монтана в района на с. Бела. Това съобщиха от пресцентъра на  Агенция \"Пътна инфраструктура\"  (АПИ).", "date": "2018.10.21", "title": "АПИ: Възстановено е движението по път I-1 Видин – Монтана в района на с. Бела"}
{"url": "http://www.focus-news.net/news/2018/10/21/2581056/abv-mladezhi-sabra-mladi-hora-ot-6-politicheski-partii-na-futbolen-turnir-sportat-splotyava-obzor.html", "text": "АБВ – Младежи събра млади хора от 6 политически партии на футболен турнир „Спортът сплотява“. Турнирът се проведе в Дома на футбола в резиденция „Бояна“. Той бе под наслов „Живей, спортувай, не бъди пасивен“ и се проведе за втора поредна година. Неговата цел е да насърчава младите хора към активен и здравословен начин на живот, като средство за справяне с гнева и агресията. В турнира се включиха младежи от АБВ, ДПС, ВМРО, „Гергьовден“, ЕЛМА и ДБГ. Приза в годишния футболен турнир грабна  ЕЛМА. АБВ-Младежи заеха престижното трето място. \r\nНа турнира присъства  председателят на АБВ Румен Петков , който заяви, че с футболния турнир на АБВ – Младежи побеждава идеята българските млади хора да бъдат заедно. „Щастлив съм, че турнирът се превръща в традиционен, защото това е второто му издание. Големият замисъл е младите хора на България да покажат, че могат да бъдат заедно в нещо толкова силно и красиво, каквото е спортът. Връщам се назад във времето - кралят на футбола Пеле при всичките си проповеди за силата на спорта, за духа, който той дава на хората и за атмосферата, която създава, постоянно повтаряше какво му е говорил баща му. Всъщност, ако искаш да си добър спортист, трябва да си добър човек. Надали днес в спортната зала ще е новият Пеле, но във всички случаи са се събрали добри млади хора, истински българи, които са избрали да живеят и да работят в България, каквото и е мотото на АБВ – Младежи“, каза Петков. Именно той награди участниците в турнира. Необичайно за турнир, награждаването се проведе преди самата игра. Идеята е, че всички са победители и че спортът сплотява.  Председателят на АБВ – Мадежи Пламена Заячка  отправи приветствие към участниците. За „Фокус“ тя заяви: „Показваме един модел на диалог, нов модел на правене на политика, а не политика на противопоставяне на всяка цена, на конфронтация и легитимация на базата на отричането на другия. Напротив, ние сме млади хора, които можем да работим заедно за надпартийни каузи, които имат национално значение, каквато е борбата срещу агресията и омразата“, допълни още Заячка. Тя обясни, че щом младежите могат на площадката да играят заедно, ще могат да седнат и да работят за развитие на младежки политики заедно. \r\nГост на младежката инициатива бе  българският футболист Георги Илиев , според когото във футбола няма партии, а игра и удоволствие. \r\n„Независимо от каква религия си, от коя партия си или какво изповядваш, спортът е нещо, което обединява нациите. Това е, което се надявам в бъдеще да подобри политиката в целия свят“, допълни още футболистът. \r\nДеница КИТАНОВА", "date": "2018.10.21", "title": "АБВ – Младежи събра млади хора от 6 политически партии на футболен турнир „Спортът сплотява“ (ОБЗОР)"}
{"url": "http://www.focus-news.net/news/2018/10/21/2581064/pazardzhik-v-oblastta-nay-mnogo-sa-realiziranite-noshtuvki-ot-grazhdani-na-izrael.html", "text": "През август в област Пазарджик са функционирали 55 места за настаняване с над 10 легла – хотели, мотели, къмпинги, хижи и други места за краткосрочно настаняване. Това съобщи за  Радио „Фокус“-Пазарджик  Гергана Спасова, главен експерт в Отдел Статистически изследвания-Пазарджик. Броят на стаите в тях е 2 095, а на леглата – 4 551. „В сравнение с август 2017 г. общият брой на местата за настаняване (функционирали през периода) намалява с 6.8%, а на леглата в тях се увеличава с 0.1%“, уточни Гергана Спасова. „Общият брой на нощувките във всички места за настаняване, регистрирани през август 2018 г. е 79 790, или с 1.9% повече в сравнение със същия месец на предходната година, като най-голямо увеличение на нощувките (с 5.7%) се наблюдава в местата за настаняване с 1 и 2 звезди. През август 2018 г. в местата за настаняване с 3, 4 и 5 звезди са реализирани 85.6% от общия брой нощувки на чужди граждани и 82.1% – на българи, докато в останалите места за настаняване (с 1 и 2 звезди) те са съответно 14.4 и 17.9%. „Най-много са реализираните нощувки на чужди граждани от Израел – 36.8%, следвани от  бившата югославска република Македония – 14.0%. и Русия – 7.6%“, каза още Спасова. \r\nРадослава МУРДЖЕВА", "date": "2018.10.21", "title": "Пазарджик: В областта най-много са реализираните нощувки от граждани на Израел"}
{"url": "http://www.focus-news.net/news/2018/10/21/2581066/plovdiv-na-22-oktomvri-se-zatvarya-za-dvizhenie-zapadnata-polovina-na-krastovishteto-na-bul-asenovgradsko-shose-v-grada.html", "text": "На 22 октомври се затваря за движение западната половина на кръстовището на бул. „Асеновградско шосе“ в Пловдив. Това съобщиха за  Радио „Фокус“ – Пловдив  от Общинско предприятие „Организация и контрол на транспорта“. Въведеното временно ограничение ще бъде в сила до 25 октомври. Движението на моторни превозни средства ще се извършва по бул. „Освобождение“ и  ул. „Менделеев“. Строително-монтажните дейности по източната половина на кръстовището на бул. „Асеновградско шосе“ в града приключиха предсрочно в петък. \r\nТони МИХАЙЛОВ", "date": "2018.10.21", "title": "Пловдив: На 22 октомври се затваря за движение западната половина на кръстовището на бул. „Асеновградско шосе“ в града"}
{"url": "http://www.focus-news.net/news/2018/10/21/2581038/predsedatelyat-na-parlamenta-tsveta-karayancheva-badete-svobodni-rodopchani-gordeyte-se-i-vinagi-pochitayte-geroite-si.html", "text": "Председателят на Народното събрание Цвета Караянчева присъства на тържественото поднасяне на венци и цветя пред паметника на полк. Владимир Серафимов в центъра на Смолян по случай празника на града и отбелязването на 106 години от Освобождението на Родопите, предаде репортер на  Радио „Фокус“ – Смолян . Въпреки поройния дъжд десетки граждани дойдоха, за да отдадат почит на Освободителя на Родопите. Цвета Караянчева честити празника на родопчани и им пожела да бъдат здрави и горди. Тя посочи, че за родопчани е загинал и полк. Владимир Серафимов – човекът, освободил Смолян, който не е пожелал да получи титлата генерал, защото всички го познават като полк. „Пожелавам успех на кмета на Смолян в това, което прави за града. Смолян е вече друг, има своите придобивки. Надявам се, че във всеки един родопски град, ще има това, което Смолян успя да получи за изминалите 4 години“, коментира Цвета Караянчева. „Пожелавам успех на смолянчани. Нека винаги да бъдат горди, защото имаме много древна история и своите поуки, които трябва да предаваме на идните поколения“, посочи тя. Цвета Караянчева отбеляза, че ни е нужно единение, в името на общите каузи, в името на националните идеали. „Ние политиците понякога бягаме от това единение, противопоставяйки се политически, но винаги трябва да мислим за хората, които са ни избрали, хората, които са ни изпратили да работим за тях. Така, че трябва да има преди всичко единение в името на общата кауза България“, подчерта Караянчева. На въпрос колко свободни сме днес, председателят на Народното събрание заяви, че човек е толкова свободен, колкото иска да бъде. „Свободата е избор и ако ти си избрал да бъдеш свободен, няма кой да ти го забрани, така че бъдете свободни родопчани, гордейте се и винаги почитайте своите герои. Защото ние сме прекрасна планина с прекрасни хора. Родопа планина е най-красивата планина и пожелавам много здраве, успех и късмет на родопчани“, каза още Цвета Караянчева. \r\nНели ГЕРГЬОВСКА", "date": "2018.10.21", "title": "Председателят на парламента Цвета Караянчева: Бъдете свободни родопчани, гордейте се и винаги почитайте героите си"}
{"url": "http://www.focus-news.net/news/2018/10/21/2581055/nikolay-melemov-kmet-na-smolyan-pomnim-zaveta-na-geroite-ot-21-vi-srednogorski-polk-da-badem-edinni-v-imeto-na-mayka-balgariya.html", "text": "106 години ни делят от онези паметни 19, 20 и 21 октомври на 1912 г., станали разделителна линия между подтисничеството и свободата в историята на Родопския край. Те са повод, който осмисля същността и съдържанието на Празниците на Смолян и на останалите селища в планината. Това заяви кметът Николай Мелемов по време на тържествената проверка-заря в чест на 106-та годишнина от Освобождението на Родопите и празника на Смолян, предаде репортер на  Радио „Фокус“ – Смолян . „Карат ни да си спомним за саможертвата на хилядите знайни и незнайни синове и дъщери на България, оставили кости по сипеите на планината, пролели мъченическата си кръв за Освобождението на Родопите и превърнали връх Кавгаджик, наречен днес Средногорец, във връх на нашето национално самочувствие и българска гордост“, обяви кметът.  \r\nНа кулминацията от честванията за празника на Смолян присъстваха председателят на Народното събрание Цвета Караянчева, народните представители д-р Даниела Дариткова, д-р Красимир Събев, Дора Янкова, областният управител на Смолян Недялко Славов, архимандрит Висарион, представители на институциите от града и десетки граждани. \r\n„Поклон пред пълководския талант на полк. Владимир Серафимов – освободителят на Родопите, олицетворение на бойния дух на Българската армия. Пред неговите храбри войници – героите от 21-ви Средногорски полк, които се врекоха на родопската свобода. Не са забравени думите му: „Аз не ще отстъпя на противника селата, в които вчера бях посрещнат като освободител!”. Ние помним саможертвата им в името на Свободата, на Отечеството. Помним и техния завет – да бъдем единни в името на Майка България. Пред пролятата за свобода българска кръв, поклон! Честити 106 години Свобода за Родопите“, заяви кметът Мелемов в тържественото си слово. Той отбеляза, че днес, на празника на Община Смолян, събираме в едно своята признателност, преклонение и нашето верую в силата на духа, родолюбието и свещената българска свобода. „Нека с достойнство и толерантност обединим стремежите си за просперитет на държавата ни и да работим за успешното бъдеще на Родопския край. Честита 106-та годишнина от Освобождението на Родопите! Бъдете здрави и благословени, обичайте Смолян, Родопите и България“, каза още кметът Николай Мелемов. \r\nНели ГЕРГЬОВСКА", "date": "2018.10.21", "title": "Николай Мелемов, кмет на Смолян: Помним завета на героите от 21-ви Средногорски полк – да бъдем единни в името на Майка България"}
{"url": "http://www.focus-news.net/news/2018/10/21/2581069/varna-nad-25-mln-leva-pomoshti-sa-izplateni-ot-sotsialnata-direktsiya-v-grada-za-devetmesechieto-na-2018-godina.html", "text": "25 412 690 лева във вид на помощи са изплатени от социалната дирекция във Варна за деветмесечието на 2018 година. Това каза за  Радио „Фокус“ – Варна  Адриана Григорова, директор на Дирекция „Социално подпомагане“ – Варна. „Най-голям е относителният дял на помощите, които дирекцията отпуска на основание Закона за семейни помощи за деца, които представляват 17,822 млн. лева. По финансов показател следват помощите, които се отпускат по Закона за интеграция на хора с увреждания“, отбеляза Адриана Григорова. „Това са интеграционните добавки, които отпускаме на хората с трайни увреждания. За деветмесечието средствата са 4,852 млн. лева“, уточни тя. „1 162 600 лева са средствата, отпуснати на хората с увреждания за закупуване на медицински изделия, помощни средства, приспособления и съоръжения“, поясни Адриана Григорова и допълни, че по финансов показател следват помощите за отопление, които са в размер на 1, 020 лева. „Най-малък е относителният дял на социалните помощи, които изплащаме – месечни и еднократни социални помощи, които всяка година намаляват. На последно място са помощите, които дирекцията отпуска на основание Закона за закрила на детето и Правилника за неговото приложение, съответно 186 200 лева“, каза още Адриана Григорова. \r\nМарияна ВАЛЕНТИНОВА", "date": "2018.10.21", "title": "Варна: Над 25 млн. лева помощи са изплатени от социалната дирекция в града за деветмесечието на 2018 година"}
{"url": "http://www.focus-news.net/news/2018/10/21/2581071/dw-izrael-otlaga-prinuditelnoto-izselvane-na-beduinsko-selo-ot-zapadniya-bryag.html", "text": "Израелският премиер Бенямин Нетаняху  е отменил плановете за унищожаване на бедуинско село в Западния бряг. Международният наказателен съд е предупредил, че евакуацията на жителите на село Хан Ал-Ахмар може да се изтълкува като военно престъпление, съобщава  DW .   \r\nИзраел предвиждаше да унищожи бедуинското село, разположено на окупирания Западен бряг, но това решение бе временно спряно, след като израелският министър председател отказа да предприеме евакуация на жителите му и да го унищожи. Според израелските власти селището, в което живеят 180 души, е незаконно. Те бяха издали заповед хората да напуснат домовете си до първи октомври.  \r\n\"Акцията се отлага заради желанието ни да се даде шанс на преговорите и да се обсъдят предложенията, които получихме от различни институции, включително и в последните дни,\" се казва в изявление от офиса на премиера в събота.  \r\nВ неделя самият Нетаняху е съобщил на репортери, че отмяната е само временна. „Нямам намерение това да е окончателна мярка, а само за известно време, макар че се съобщава съвсем обратното“, са думите му.  Ивелина Ватова", "date": "2018.10.21", "title": "DW: Израел отлага принудителното изселване на бедуинско село от Западния бряг"}
{"url": "http://www.focus-news.net/news/2018/10/21/2581065/silistra-ochakva-se-reshenieto-na-oik-glavinitsa-za-okonchatelniya-rezultat-ot-vtoriya-tur-na-chastichnite-izbori-za-kmet-na-suhodol.html", "text": "Според протокола на секционната комисия на втория тур на частичните избори за кмет на Суходол 166 гласа получава Абедин Нури Рушид от ГЕРБ, а 244 гласа- Недрет Юсеин Алил от ДПС. Това съобщи за  Радио „Фокус“- Шумен  Венцислав Маринов, председател на ОИК- Главиница. 8 са недействителните бюлетини, а 3- „не подкрепям никого“. Очаква се решението на ОИК- Главиница за окончателния резултат.  Агенция „Фокус“ припомня:  Провежда се втори тур на частичен избор за кмет на кметство село Суходол, община Главиница. На първи тур Абедин Нури Рушид, издигнат от ПП ГЕРБ получи 191 действителни гласове, а неговият опонент Недрет Юсеин Алил от ДПС – 189 действителни гласове. Изборите в кметството се налагат заради смъртта на предишния кмет Хамид Незир Рушид. \r\nИвелина ИВАНОВА", "date": "2018.10.21", "title": "Силистра: Очаква се решението на ОИК- Главиница за окончателния резултат от втория тур на частичните избори за кмет на Суходол"}
{"url": "http://www.focus-news.net/news/2018/10/21/2581070/sport-karen-hachanov-specheli-turnira-za-kupata-na-kremal.html", "text": "Карен Хачанов спечели титлата на турнира по тенис на твърди кортове за Купата на Кремъл. На финала третия поставен в схемата представител на домакините се наложи над французина Адриан Манарино с 6:2, 6:2. Двубоят помежду им продължи 54 минути. \r\nТова е трета титла от турнир от АТП за 22-годишния Хачанов след победите в китайския град Чънду през 2016 година и в Марсилия по-рано тази година.  \r\nЗа последен път представител на Русия спечели Купата на Кремъл през 2009 година, когато Михаил Южний победи Янко Типсаревич от Сърбия. \r\nВчера титлата при жените на турнира в Москва спечели рускинята Даря Касаткина.", "date": "2018.10.21", "title": "Спорт: Карен Хачанов спечели турнира за Купата на Кремъл"}
{"url": "http://www.focus-news.net/news/2018/10/21/2581037/afp-riyad-ne-znae-kade-e-tyaloto-na-ubitiya-zhurnalist-dzhamal-hashogi.html", "text": "Министърът на външните работи на Саудитска Арабия Абдел ал Джубейр заяви, че Рияд „не знае къде е тялото“ на журналиста Джамал Хашоги, въпреки че призна за убийството, което определи като „огромна грешка“, предава  AFP . \r\nВ интервю за Fox News, на което се позовава агенцията, Джубейр заяви, че властите на арабското кралство първоначално са вярвали, че Хашоги е напуснал сградата на консулството в Истанбул, където е бил забелязан за последен път на 2 октомври. \r\nНо след „докладите, които получавахме от Турция\", саудитските власти са започнали разследване, от което е станало ясно, че Хашоги е бил убит в дипломатическата мисия. \r\n„Не знаем нищо по отношение на детайлите, как е загинал, къде е тялото му“, подчерта първият дипломат на Рияд, като допълни, че саудитския прокурор е постановил заповеди за задържането на 18 души  \r\nТой нарече убийството „огромна грешка\", която американско-саудитските отношения в крайна сметка ще преодолеят. \r\n„Хората, които са направили това, са го сторили това извън обхвата на своята власт. Очевидно е направена огромна грешка и това, което обърка грешката, е опитът да се опита да се прикрие\", категоричен бе Джубейр. \r\n„Това е недопустимо във всяко правителство, което - за съжаление, се е случило. Искаме да сме сигурни, че отговорните са наказани и че имаме процедури, за да предотвратим повтарянето на подобно нещо“, увери саудитският външен министър. Тереза Герова", "date": "2018.10.21", "title": "AFP: Рияд „не знае къде е тялото“ на убития журналист Джамал Хашоги"}
{"url": "http://www.focus-news.net/news/2018/10/21/2581072/tass-nato-shte-darzhi-rusiya-otgovorna-za-reshenieto-na-sasht-da-napusne-dogovora-za-likvidirane-na-raketite-sas-sreden-obseg-na-deystvie.html", "text": "В Организацията на Северноатлантическия Договор смятат, че Русия е отговорна за решението на САЩ да напусне Договора за ликвидиране на ракетите със среден обхват на действие (ДЛРСОД), защото Москва „ сериозно“ го нарушава. Това обяви в неделя говорителят на НАТО  Оана Лунгеску, като е пояснила, че след срещата на върха в Брюксел е изразена загриженост за руската ракетна система  9M729, информира  ТАСС .  \r\n\"Съюзниците от НАТО неведнъж изразяваха своите тревоги, че Русия не спазва совите международни ангажименти, включително и като страна по ДЛРСОД, който е сключен през 1987 година между САЩ и Съветския съюз. Още през юли в Брюксел на срещата на върха беше подчертано, че САЩ спазват своите задължения по този Договор докато в течение на много години  поведението на Русия поражда съмнения“, е заявила Лунгеску. \r\nТя е припомнила също, че “ след години на отричания и смут, в последно време Русия е признала съществуването на ракетната система, без обаче да предостави необходимата яснота и обяснение. При отсъствието на какъвто и да е достоверен отговор от руска страна за тази нова ракета,  съюзниците смятат, че като най-правдоподобно се налага мнението за руската заплаха по отношение на Договора“, е казала говорителката от централата на НАТО в Брюксел.  Ивелина Ватова", "date": "2018.10.21", "title": "ТАСС: НАТО ще държи Русия отговорна за решението на САЩ да напусне Договора за ликвидиране на ракетите със среден обсег на действие"}
{"url": "http://www.focus-news.net/news/2018/10/21/2581061/predsedatelyat-na-narodnoto-sabranie-tsveta-karayancheva-dnes-otdavame-dalzhimoto-na-tezi-koito-s-delata-si-satvoriha-savremenna-balgariya-preklanyame-se-pred-pametta-na-geroite.html", "text": "Всяка година тук, в сърцето на българските Родопи, ние тържествено отбелязваме Освобождението, възкресението и възвръщането им в лоното на Майка България. Това заяви в пред смолянчани председателят на Народното събрание Цвета Караянчева по време на тържествената проверка-заря по време на тържественото отбелязване на 106-ата годишнина от Освобождението на Родопите и празника на града, предаде репортер на  Радио „Фокус“ – Смолян . „Отдаваме дължимото на тези, които с делата си сътвориха съвременна България. Прекланяме се пред паметта на героите на България, почитаме забравените си прадеди и се учим да празнуваме свободата на душите си, защото само народ, който знае да цени свободата си, заслужава да бъде свободен. Защото само народ, който е изстрадал и платил с кръвта на най-буните си синове борбите за своето национално освобождение и обединение, само той може да изпише на знамето си „Свобода или смърт“, да се закълне пред камата, револвера и евангелието и да се бори за чиста и свята република. И всичко това ни задължава на всеки 21 октомври да сме винаги тук и да дадем на хората празникът, който те наистина заслужават“, поясни Караянчева. \r\nПо думите й, това е празникът, който има душа и който ни дава памет. „Празникът, който ни събира, който заличава различията, който ни дава обединението, от което така силно се нуждаем в мигове на изпитания и който ни прави просто благодарни българи. Празникът, в който сме длъжни да помислим поне една минута за България така, както ни го завеща преди повече от век не друг, а създателят на Македоно-одринското опълчение полк. Петър Дървингов“, допълни Караянчева. Тя призова да запалим свещ, да помълчим пред паметта на тези, които са посели с костите си родните била от Пирин до Галичица, от Шар планина до Родопите. „Да покажем на синовете си бойните знамена на България, под които са умирали бащите на бащите ни. Да се вслушаме в тържествените слова на вечерната проверка и вгледани в звездите на празничната заря да повторим думите на клетвата, която и тогава преди 106 години и сега е една и съща, че земята ни винаги ще бъде свободна докато в нея живеят българи“, подчерта председателят на Народното събрание. \r\nТя отбеляза, че няма кой по-добре от нас да знае колко тежи робството, когато само оттатък хребета Рожен започва свободна България. „Защото няма кой по-добре от нас да знае, че 21 октомври 1912 г. е другото лице на медала за храброст даден на опълченците от Шипка на 3 март 1878 г. Защото пътят от 3 март до 21 октомври е пътят на Голготата и възкресението. Историята ни нямаше да бъде същата, песните ни нямаше да се толкова героични, празниците нямаше да бъдат пълни, улиците и училищата ни нямаше да имат толкова много важни и скъпи имена. Затова днес на 21 октомври ние сме длъжни преди всички да помним как се роди магията на българската свобода и каква цена беше платена за нашето обединение. Днес на 21 октомври ние сми длъжни повече от всякога да не забравяме, че свободата на Смолян и на Българските Родопи се роди на шиковете на родната войска, че тази свобода беше донесена от братя на братя и да се поклоним пред бойните знамена и пред строя на българската армия“, допълни Караянчева. \r\nТя заяви, че се гордее, че има честта да бъде сред смолянчани и гостите на града. „Днес, когато отбелязваме 106-ата годишнина от нашата свобода, длъжни сме да повторим думите на Апостола: „И ние сме хора и искаме да живеем човешки, да бъдем напълно свободни в земята ни, там гдето живее България в Мизия, Тракия и Македония“. Ще имаме едно знаме, на което ще пише „Свята и чиста република“. Длъжни сме да си го спомним дори само заради това, защото съвсем недалеч от борческото Карлово в някогашния Аджар, сега Свежен е роден не друг, а легендарния командир на 21-ви пехотен Средногорски полк полковник Владимир Серафимов. Същият, който през епичните боеве на връх Средногорец беше изрекъл заветните думи „Аз не ще отстъпя на противника селата, в които вчера бях посрещнат като освободител“. Длъжни сме да помним, защото сме благородни потомци. Честит празник! Поклон на героите!“, каза още председателят на Народното събрание през смолянчани в деня на празника на града. \r\nНели ГЕРГЬОВСКА", "date": "2018.10.21", "title": "Председателят на Народното събрание Цвета Караянчева: Днес отдаваме дължимото на тези, които с делата си сътвориха съвременна България, прекланяме се пред паметта на героите"}
{"url": "http://www.focus-news.net/news/2018/10/21/2581058/reuters-ofitsialnite-sauditski-vlasti-puskat-nova-versiya-za-smartta-na-hashogi.html", "text": "В атмосфера на засилващ се международен скептицизъм за историята със смъртта на журналиста Джамал Хашоги властите в Риад предлагат нова версия за събитията, случили се в консулството на Саудитска Арабия в Истанбул, съобщава  Reuters . \r\nТази версия в основните си части влиза в противоречие с предишните официални обяснения.  \r\nПоследният разказ, предоставен на медиите от саудитски държавен служител, пожелал анонимност, съдържа подробности за това как 15 саудити, изпратени на 2 октомври специално за среща с Хашоги, са го заплашили, че ще го обявят за дрогиран, после са го отвлекли и убили, докато той им е оказвал съпротива, накрая един от похитителите се е преоблякъл в неговите дрехи, за да имитира как самият журналист напуска сградата.   \r\nСлед като две седмици отричаше да има участие в изчезването на 59-годишния журналист, в събота Саудитска Арабия обяви, че той е умрял при юмручна схватка в консулството. Час по-късно друг официален саудитски служител обяви, че е умрял от удушаване. Тази информация беше повторена няколкократно. \r\nОфициалният служител представил документи от вътрешно саудитско разузнаване, които свидетелстват, че се предприемат мерки дисиденти да се върнат обратно в страната. Той е представил и документ, пряко свързан  с Хашоги. Освен това държавният чиновник е показал и данни, предоставени от участващите в т. нар. 15-членен екип, занимаващ се с този конкретен случай. Тези данни съдържат първоначални резултати от вътрешното проучване. Той обаче не дава доказателства, с които да се потвърдят данните от разследването, нито други свидетелски показания. \r\nТова описание е най-новото саудитско обяснение по случая, което се променяше много пъти. Властите отначало отхвърлиха като фалшиви съобщенията, според които Хашоги е изчезнал в консулската служба и настояваха, че  скоро след като влязъл в сградата, той я напуснал. Когато медиите няколко дни по-късно съобщиха, че е бил убит в нея, те обявиха това твърдение за „безпочвено“.    Ивелина Ватова", "date": "2018.10.21", "title": "Reuters:  Официалните саудитски власти пускат нова версия за смъртта на Хашоги"}
{"url": "http://www.focus-news.net/news/2018/10/21/2581067/nedyalko-slavov-oblasten-upravitel-na-smolyan-slavnata-i-svobodna-balgariya-za-koyato-dedite-ni-prolyaha-kravta-si-dnes-e-v-ratsete-na-vsichki-nas.html", "text": "В паметни дни като днешния, в приповдигнато настроение и с чувство на гордост, че сме българи, почитаме нашите освободители. Тези, които на 21 октомври присъединяват нашата свещена планина и Смолян отново в границите на нашата родина България. Това заяви по време на тържествената проверка-заря по повод 106 години от Освобождението на Родопите и празника на Смолян, областният управител на Смолян Недялко Славов, предаде репортер на  Радио „Фокус“ – Смолян . Той припомни, че макар по-голямата част от България да е освободена през 1878 г., Родопите остават под османско владичество още 34 години, през които чуждото подтисничество не сломява чувството на национална принадлежност, не сломява силния български дух на родопчани. „Стремежът за присъединяване към България е жив, тлеещ и съвсем закономерно се стига до паметната битка на връх Средногорец, в която 21 Средногорски полк, командван от полк. Владимир Серафимов постига свободата на Родопите. Битка, в която славни българи отдават живота си, водени от чувството за принадлежност към род и родина, водени от чистата си и безкористна любов към Родопите и България“, посочи Славов. \r\nТой допълни, че в годините след Освобождението усилията на поколения българи, успяват да превърнат Смолян в една истинска перла в Средните Родопи. „В градът много се инвестира, културният календар е богат и наситен с много изяви с подчертана патриотична насоченост, образованието е на почит. Регионът има своите значими личности, с постижения в сфери на обществения живот, прославящи родния си град в страната и на всички континенти. Хора с ценности, толерантни, почетни и трудолюбиви. Но всичко това нямаше да е възможно ако не бяхме свободни. Свобода – тази дума караше всеки българин по онова време да тръпне неистово. Свобода – преследвана, желана, изстрадана. Свобода, платена със стотици окървавени тела и морета от сълзи. Всички знаем за вековете издевателства на нашия народ, знаем за мъките и желанието за свобода на всяка цена. Но не знаем защо така трудно спечелената и изстраданата свобода днес сякаш е недооценена. Не се замисляме защо се оставяме да робуваме на стереотипи, защо сме вечно недоволни, съдещи, вторачени единствено в собствения си прогрес“, допълни Славов. \r\nТой допълни, че свободата се състои в свободата на човешкия дух. „Само свободният по дух човек може да подчинява своите лични интереси на общите интереси, да поставя всякога по-горе от всичко общото благо и да претърпява несгоди и мъки за общото добро. И това е днешното измерение на свободата, а дали сме достойни за нея, нека се замислим. Поне това дължим на нашите предци в днешния ден. Да се замислим днес 106 години по-късно, готови ли сме и ние да загърбим различията помежду си в името на националните идеали и просперитета на региона и страната ни. Защото славната и свободна България, за която дедите ни проляха кръвта си, днес е в ръцете на всички нас. Ние градим нейното настояще и полагаме основите за бъдещето на нашите деца. Затова нека се обединяваме около постигането на значимите си цели, общите каузи, добрите идеи, които развиват региона и страната ни, независимо кой ги предлага. Нека се подкрепяме в името на общото благоденствие и просперитет. Само тогава ще бъдем силна и свободна държава. Нека ценим свободата, своята и чуждата, да сме будни и градивни, да се изправяме пред предизвикателствата заедно и с оптимизъм. Големите успехи се постигат с единение и разбирателство. Честит празник и вечна памет на героите“, каза още областният управител на Смолян. \r\nНели ГЕРГЬОВСКА", "date": "2018.10.21", "title": "Недялко Славов, областен управител на Смолян: Славната и свободна България, за която дедите ни проляха кръвта си, днес е в ръцете на всички нас"}
{"url": "http://www.focus-news.net/news/2018/10/21/2581068/silistra-nedret-yusein-alil-izdignat-dps-pecheli-kmetskite-izbori-v-selo-suhodol.html", "text": "Недрет Юсеин Алил, издигнат ДПС, печели втория тур на кметските избори в село Суходол. Това съобщи за  Радио „Фокус“- Шумен  Венцислав Маринов, председател на ОИК- Главиница. Алил печели с 244 действителни гласа. Неговият опонент Абедин Нури Рушид, издигнат от ГЕРБ, е получил 166 гласа избирателна подкрепа. Право на глас в селото имаха 638 души, от тях гладуваха 421. 8 са недействителните бюлетини, а 3 са с „не подкрепям никого“. През изборния ден в ОИК- Главиница не са постъпвали жалби или сигнали за нарушения. Агенция „Фокус“ припомня:  При първия тур на частичните избори за кмет на кметство село Суходол, община Главиница на 14 октомври 2018 г.  Абедин Нури Рушид получи 191 действителни гласове, а неговият опонент Недрет Юсеин Алил – 189.  \r\nИзборите в кметството се налагат заради смъртта на предишния кмет Хамид Незир Рушид. \r\nИвелина ИВАНОВА", "date": "2018.10.21", "title": "Силистра: Недрет Юсеин Алил, издигнат ДПС, печели кметските избори в село Суходол"}
