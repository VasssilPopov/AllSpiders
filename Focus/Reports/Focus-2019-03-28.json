{"url": "http://www.focus-news.net/news/2019/03/28/2640262/pazardzhik-pozhar-e-vazniknal-v-tovaren-kamion-prevozval-konteyneri-s-razreditel.html", "text": "Пожар е възникнал на изхода на Пазарджик, в посока село Добровница. Това съобщи за  Радио „Фокус“- Пазарджик  говорителят на  ОДМВР- Пазарджик  Мирослав Стоянов. Сигналът за инцидента е подаден малко след 20.00 часа. Пожарът е възникнал в голям товарен камион, който е превозвал контейнери с разредител. Течността е леснозапалима и бързо възпламенима. На място са изпратени 3 екипа на пожарната. Към момента пожарът е овладян, но гасенето му продължава. Нанесени са материални щети на два товарни камиона и на малка част от сграда в близост до тях. След окончателното потушаване на пожара ще бъде извършен оглед за установяване на причините. При инцидента няма пострадали.  \r\nВаня НИКОЛОВА", "date": "2019.03.28", "title": "Пазарджик: Пожар е възникнал в товарен камион, превозвал контейнери с разредител"}
{"url": "http://www.focus-news.net/news/2019/03/28/2640263/blayagoevgrad-rafting-sezon-2019-g-kray-simitli-shte-bade-otkrit-na-30-mart-s-bogata-programa.html", "text": "Рафтинг сезон 2019 г. край Симитли ще бъде открит на 30 март с богата програма. Това каза за  Радио „Фокус“ – Пирин  Станимир Станимиров – Чачи, инструктор по рафтинг, каяк и алпинизъм в Община Симитли. Организатори на събитието са община Симитли, съвместно с рафтинг център Х-клуб Симитли. „В събота откриваме рафтинг сезона. Тогава ще започнем спусканията по река Струма с лодки, защото времето го позволява“, каза още Станимиров. Той добави, че организаторите са подготвили много богата програма, началото на която ще бъде поставено в 10.00 часа. „Базата на рафтинг център Х-клуб се намира на входа на Кресненското дефиле, при метанстанцията“, допълни Станимиров. Той отбеляза, че за всички желаещи ще работят и останалите атракции в рафтинг центъра. \r\nЛивия НИНОВА", "date": "2019.03.28", "title": "Благоевград: Рафтинг сезон 2019 г. край Симитли ще бъде открит на 30 март с богата програма"}
{"url": "http://www.focus-news.net/news/2019/03/28/2640269/varna-arkata-na-osmi-primorski-polk-v-grada-be-restavrirana-po-evroproekt.html", "text": "Арката на Осми Приморски пехотен полк във Варна бе обновена с европейски средства с помощта на проекта – “Работа в мрежа за запазване на мултикултурното наследство от Първата Световна Война в страните от региона на река Дунав“. Той се финансира по транснационалната програма „Дунав“ и се изпълнява от Агенцията за икономическо развитие - Варна. Реновирането на паметника – портал е на стойност 4 800 евро, съобщиха от  Областния информационен център - Варна . Със средствата той е почистен и освежен. Плочите с 3 000 имена на загинали във войните за национално освобождение, гравирани върху северното и южното крило на паметника, надписите върху двете допълнителни плочи с имена на загинали офицери и войници, както и текстовете на стихотворенията, гравирани върху вътрешната страна на монумента, са почистени и възстановени с подходяща и трайна боя със златно покритие. Картата и маршрутите на полка, както и имената на местностите и градовете, където са се водили битките, са възстановени с трайни бои, предназначени за рисуване върху камък. По данни на ОИЦ-Варна реставрацията, която е правена под наблюдението на специалист по културно наследство, е продължила 18 седмици. Арката на Осми приморски пехотен полк е включена в проекта за реновиране по предложение на Община Варна, която е неин стопанин. От откриването й през 1936 г. досега тя се е запазила в относително добро състояние. Вследствие на климатичните влияния обаче, камъкът и мраморните плочи са потъмнели и запрашени, а надписите и картите с маршрути върху тях са избледнели. Това е наложило частична реставрация на обекта. Целта й е била да се подобрят цялостният облик и атрактивността на паметника от туристическа гледна точка и да се включи той в новия туристически маршрут „По пътя на културното и историческо наследство на Първата Световна Война“. Консорциумът от партньори по проект NETWORLD включва 9 страни на територията на програма „Дунав”. Повечето от тях са участници в Първата световна война и притежават обекти като музеи, бойни полета с паметници, военни гробища и лагери за затворници. Водеща организация по проекта е Soca Valley Development Centre, Словения, а партньори от българска страна са Агенцията за икономическо развитие – Варна и Регионален исторически музей Добрич. Основната цел на NETWORLD е повишаване на осведомеността и ефективността по отношение на устойчивото управление и опазване на културното наследство и ресурсите от Първата световна война в страните от Дунавския регион. Общият бюджет на проекта е 1 869 398 евро, допълниха от Областния информационен център-Варна. Дейностите, част от които е обновяването на Арката на Осми приморски пехотен полк, са стартирали на 1.01.2017г. и ще приключат на 30.06.2019г.", "date": "2019.03.28", "title": "Варна: Арката на Осми Приморски полк в града бе реставрирана по европроект"}
{"url": "http://www.focus-news.net/news/2019/03/28/2640265/veliko-tarnovo-riosv-obyavyava-konkurs-za-komiks-posveten-na-denya-na-zemyata-22-april-na-tema-zashtitete-zhivotnite.html", "text": "РИОСВ-Велико Търново обявява конкурс за комикс, посветен на Деня на Земята – 22 април на тема „Защитете животните“, съобщават от  екоинспекцията . Тъй като наближава пролетната ваканция на учениците, инспекцията отправя предизвикателство към тях, в свободното си време да използват знанията, уменията и опита си по темата за животинските видове в България и да създадат комикси. \r\nКомиксите трябва да съдържат история, предадена с поредица от картинки и кратки текстове, която представя животински видове от България. За тази цел участниците могат да потърсят информация в Червената книга на Република България, налична на http://e-ecodb.bas.bg/rdb/bg/, да изберат вид, да се запознаят с неговото разпространение, местообитание, биология. На базата на представената информация за отрицателно действащите фактори върху неговото съществуване, предприетите и необходими мерки за защита, да създадат историята. \r\nКомиксът може да представя реална случка, на която учениците са станали свидетели и която ги е впечатлило. \r\nВ конкурса могат да вземат участие ученици от 1-ви до 12-ти клас на всички училища, школи и извънучилищни звена от областите Велико Търново и Габрово. Конкурсът се провежда в три възрастови групи: 1-4 клас, 5-8 клас и 9-12 клас. \r\nУчениците могат да работят индивидуално или в екип. Всеки участник/екип може да представи един комикс. \r\nКомиксът трябва да включва до 6 (шест) панела/страници. Няма ограничение за използваната техника и материали. Комиксите трябва да бъдат получени на хартиен или електронен носител в Регионалната инспекция в срок до 17 април 2019 г. \r\nИнформация за класираните творби и датата на награждаването ще бъдат публикувана на сайта на РИОСВ – Велико Търново на 19 април. \r\nОтличените ученици във всяка възрастова група ще получат грамоти и предметни награди.", "date": "2019.03.28", "title": "Велико Търново: РИОСВ  обявява конкурс за комикс, посветен на Деня на Земята – 22 април на тема „Защитете животните“"}
{"url": "http://www.focus-news.net/news/2019/03/28/2640291/telma-makedoniya-nyama-sporazumenie-za-sp-konsultatsiite-prodalzhavat.html", "text": "Няма споразумение за Специализираната прокуратура (СП), консултациите продължават, информира македонският телевизионен канал  “Телма“ . \r\nНа работните групи им е бил достатъчен само един час, за да определят, че различията остават и че се нуждаят от допълнителни консултации относно статута на СП и начина, по който тя да изпълнява ролята си. \r\nСДСМ и ВМРО-ДПМНЕ дадоха отделни, но съгласувани изявления. \r\nСпоред министърът на правосъдието Ренета Десковска СП трябва да има свои собствени правомощия като отделен орган в прокуратурата. \r\nТя се надява, че мнозинството от две трети ще бъде осигурено преди президентските избори и че законът ще бъде приет. Противно на подобни съобщения, председателят на парламента Талат Джафери подчерта на брифинг пред репортери, че дори ако бъде постигнато споразумение между партиите, той няма да насрочи гласуване преди 6 май, за да не бъде използвано за предизборни цели. \r\nВ разговорите е включена и независимата парламентарна група от депутатите напуснали ВМРО-ДПМНЕ. Този закон трябва да се приеме с мнозинство от две трети, но усилията са насочени да бъде приет с консенсус от всички парламентарни групи.  Юлиян Марков", "date": "2019.03.28", "title": "„Телма“ (Македония): Няма споразумение за СП, консултациите продължават"}
{"url": "http://www.focus-news.net/news/2019/03/28/2640270/sliven-regionalna-biblioteka-sava-dobroplodni-za-poredna-godina-se-vklyuchva-s-razlichni-initsiativi-v-tsifrova-sedmitsa-2019.html", "text": "Рeгионална библиотека „Сава Доброплодни”-Сливен за поредна година се включва с различни инициативи в Цифрова седмица 2019, това съобщиха от  културната институция . В Цифровата седмица библиотеката организира семинари със студенти от Инженерно-педагогически факултет – Сливен към ТУ-София на тема: “Изграждане на безопасност и доверие в технологиите чрез разработване на умения за киберсигурност” и обучения „Първи стъпки в програмирането с робота Финч” по проект „Generation Code”, в които се включиха ученици от 4 клас на СУ ”Йордан Йовков”- Сливен. \r\nКампанията ALL DIGITAL WEEK се провежда от 2010г. Това е ежегодна кампания за повишаване на цифровата грамотност и използването на цифровите технологии и се провежда от центрове за компетентност, библиотеки, училища и неправителствени организации в цяла Европа. Всяка година в рамките на Цифровата седмица над 100 000 европейски граждани участват в събития за запознаване с цифровата трансформация и нейните последици. Тази година Цифровата седмица се провежда от 25 до 31 март и има за цел да се повиши осведомеността за значението на медийната грамотност в ЕС и да се подчертаят различни съществуващи инициативи, по-специално тези на регионално и национално равнище. На равнище ЕС основното събитие е организирането на конференция на високо равнище, чийто домакин е комисарят по цифровата икономика и общество Мария Габриел. \r\nВисокото ниво на медийна грамотност е ключов фактор, който позволява на гражданите да вземат информирани решения в цифровата ера. В тази светлина медийната грамотност е предпоставка за една жизнена, модерна демокрация и важна тема с оглед на предстоящите европейски избори през май 2019 г. \r\nКампанията в България се координира от Фондация „Глобални библиотеки-България”. Основна целева група са младите хора на възраст между 12 – 18 г. като се организират и събития, запознаващи с целите на Цифровата седмица и другите потребители на библиотеките.", "date": "2019.03.28", "title": "Сливен: Рeгионална библиотека „Сава Доброплодни” за поредна година се включва с различни инициативи в Цифрова седмица 2019"}
{"url": "http://www.focus-news.net/news/2019/03/28/2640273/prof-stoyan-marinov-varnenska-turisticheska-kamara-hotelierite-tryabva-da-nasochat-vnimanieto-si-kam-turisti-ot-balkanskite-pazari.html", "text": "За да компенсират отлива на туристи от западните пазари тази година, хотелиерите във Варна и региона ще трябва да компенсират като насочат вниманието си към гости от близки и балкански държави. Това коментира за  Радио „Фокус“ – Варна  проф. Стоян Маринов от Варненската туристическа камара. Според него причината е в променената геополитическа обстановка. „Ясно е вече, че Турция, Египет и Тунис са печелившите дестинации в Западна Европа и на руския пазар. И ние сме скачени съдове, когато те са във възход, ситуацията при нас е трудна и обратно. Три години ние бяхме във възход, те бяха в криза. При нас дойдоха туристи, които преди предпочитаха да ходят в споменатите дестинации. Сега отново се върнаха към тях“, обясни специалистът. Той обаче, отчете със съжаление, че българските хотелиери не са успели да превърнат тези туристи, в свои трайни клиенти. Затова, според него, браншът ще трябва да насочи вниманието към съседни страни, от където туристите идват с автобуси и лични автомобили. „Говоря за Румъния, Украйна, Молдова, Македония. Защото има проблеми с недостиг на летателни капацитети към България. Бумът, който в момента преживяват Египет, Тунис и Турция, привлече много самолетни седалки към тези дестинации. Ще трябва да компенсираме с туристи от близките, балканските пазари“, уточни проф. Маринов. Според него, освен това хотелите ще трябва да наблегнат на електронните канали и резервационни системи, които привличат неорганизирани, индивидуални туристи, които да използват алтернативни видове транспорт – автобусен, железопътен или пък нискотарифните превозвачи, които летят към България. „По този начин може да се компенсира отливът, който се очаква да се случи с организираните туристи“, каза още представителят на Варненската туристическа камара. \r\nДиана СТОЕВА", "date": "2019.03.28", "title": "Проф. Стоян Маринов, Варненска туристическа камара: Хотелиерите трябва да насочат вниманието си към туристи от балканските пазари"}
{"url": "http://www.focus-news.net/news/2019/03/28/2640268/emil-harsev-finansist-usloviyata-za-chlenstvoto-ni-v-evrozonata-sa-kritikuvani-ot-darzhavi-koito-nyamat-tolkova-dobra-ikonomicheska-konvergentsiya-kato-stranata-ni.html", "text": "Условията за членството ни еврозоната са критикувани от държави, които нямат толкова добра икономическа конвергенция като страната ни. Това каза за обзорното предаване „Това е България“ на  Радио „Фокус“  финансистът д-р Емил Хърсев. Той уточни, че процесът по присъединяването ни към Банковия съюз не изисква особена подготовка, по-скоро представлява преразпределяне на компетенциите по банковия надзор и регулирането на банковата ни система, а България е първата страна, която ще се присъедини към еврозоната при този нов режим на членството в него и предполага прехвърлянето на остатъчната част от суверенитета си в областта на паричната политика на Европейската централна банка. „Въобще цялата сложна програма от мерки, предварителни условия, които се поставят пред България за присъединяването й към Еврозоната, са обект на много сериозна критика, предимно от страни като Чехия, Полша и Унгария, поради една проста причина – това, което се случва сега с България, в бъдеще предстои да се изпълнява и от всяка следваща страна, която предстои да се присъедини, в това число Полша и Румъния. Страни, които, за разлика от България, нямат тази степен на конвергенция - при историческото развитие на обстоятелствата, благодарение на това, че ние през 1997 г. се отказахме до голяма степен от паричен суверенитет, от самостоятелна парична политика и приехме системата на валутен съвет“, обясни финансиста. Според Емил Хърсев членството ни в Банковия съюз няма да измени изведнъж картината на банковия сектор у нас. Той допълни, че предстоят промени в Закона за кредитните институции и Закона за БНБ и банковата несъстоятелност. \r\nЦоня СЪБЧЕВА", "date": "2019.03.28", "title": "Емил Хърсев, финансист: Условията за членството ни в еврозоната са критикувани от държави, които нямат толкова добра икономическа конвергенция като страната ни"}
{"url": "http://www.focus-news.net/news/2019/03/28/2640272/shumen-gorski-i-eksperti-ot-pp-shumensko-plato-shte-realizirat-savmestni-initsiativi-za-sedmitsata-gorata.html", "text": "Официалното откриване на Седмицата на гората за област Шумен ще бъде на 1 април в ДГС-Смядово. Това съобщиха от  Североизточното държавно предприятие . По идея на горския педагог Александрина Карева уроци и игри с деца ще се проведат в една от детските градини в града.  \r\nНа 2 април Дирекцията на Природен парк „Шуменско плато“ организира благотворителна инициатива. От 11.00 часа ще бъде дарен компютър на НЧ „Самообразование“ във великопреславския квартал Кирково. Така експертите откликват на призива за помощ, който читалищните деятели отправиха към обществеността. Компютърната конфигурация е необходима за дейностите в читалището, тъй като през последните месеци нараства броя на децата, които посещават заниманията там. Горски педагози от Парка  и СИДП ще проведат урок с малчуганите. Отново на 2 април Горският разсадник на ДГС-Шумен край село Салманово ще отвори врати за всички, които искат да се запознаят с работата на лесовъдите.  \r\nНа 3 април, от 10.00 часа, в Административен информационен център „Кьошкове“ ще бъдат обявени режимите за достъп до пещера „Бисерна“, както и резултатите от обследването на пещерата от специалисти от БАН. По-късно с деца от ДГ „Пчелица“, съвместно с експерти от РДГ, ще бъде проведен урок по Горска педагогика. Същият ден доброволци, студенти от ШУ „Епископ Константин Преславски“ и експерти от ДГС-Шумен ще залесят фиданки в горските територии.   \r\nОт 11.00 часа на 4 април експерти от СИДП, ПП „Шуменско плато“, ДГС-Шумен и РДГ-Шумен ще проведат инициативата „Лесовъд за един ден“ в ДГ „Изворче“. Над 130 деца ще учат и ще се забавляват в парка на детското заведение, след което ще залесят дръвчета.  \r\nУроци по Горска педагогика ще има и на 9, 10 и 17 април в една от детските градини в Нови пазар и СУ „Йоан Екзарх Български“-Шумен. Заниманията се организират от ШУ „Епископ Константин Преславски“, СИДП, ПП „Шуменско плато“ и  ДГС-Шумен.", "date": "2019.03.28", "title": "Шумен: Горски и експерти от ПП „Шуменско плато“ ще реализират съвместни инициативи за Седмицата гората"}
{"url": "http://www.focus-news.net/news/2019/03/28/2640274/gabrovo-bmchk-organizira-blagotvoritelna-kampaniya-za-nabirane-na-sredstva-za-izgrazhdane-na-skulptura-na-aleksandar-kerkov.html", "text": "БМЧК – Габрово организира благотворителна кампания за набиране на средства за изграждане на скулптура на известният габровски зевзек и композитор на фанфарна музика – Александър Керков, съобщиха от  червенокръстката организация . На 6 август тази година Женско благотворително дружество „Майчина грижа“ ще навърши 150 години от своето основаване. В годината на този юбилей, една от обществено значимите каузи, с които дамите са се заели е изграждането на бронзова скулптурна композиция на Александър Керков. На Благовещение, 25 март, доброволци на Български младежки Червен кръст – Габрово дадоха своята подкрепа за реализиране на каузата, като за втора поредна година събираха дарения пред църквите „Успение на Света Богородица“ и „Света Троица“. Щедрите габровци оставиха своя принос от 705 лева, които ще бъдат използвани за изграждане на скулптурата. \r\nАлександър Недков Керков – Керката е една от емблемите на музикалния живот в Габрово от миналото. Той е първият български композитор на фанфарна музика. За времето от 1935 г. до 1947 г. той създава десет фанфарни музики в училищата на Габрово и околните села, които с право са наречени „ украшение и гордост на Габрово”.", "date": "2019.03.28", "title": "Габрово: БМЧК –  организира благотворителна кампания за набиране на средства за изграждане на скулптура на Александър Керков"}
{"url": "http://www.focus-news.net/news/2019/03/28/2640271/miro-rahnev-homeopat-smyanata-na-zimnoto-s-lyatnoto-chasovo-vreme-ne-okazva-realno-vliyanie-varhu-choveshkiya-organizam.html", "text": "Според мен смяната на зимното с лятното часово време не оказва реално влияние върху човешкия организъм. Това каза за  Радио „Фокус“ - Бургас  Миро Рахнев, хомеопат и психотерапевт. „Тук става въпрос за  смяната на един астрономически час, но в действителност при разлика от повече часове е напълно нормално да се обърка усещането за светлата и тъмната час на деня“, каза още Рахнев. По думите му тогава това започва доста трудно да се възприема от организма, чисто физиологично и чисто физически и е необходим голям период на адаптация. „Аз лично считам, че промяната с един час не е толкова драматична и по-скоро това е социален аспект, който може да натовари човек психически и от там да почувства сериозен дискомфорт“, каза още психологът. Според Рахнев е истина, че адаптационният интервал при здравия човек, за да се отърси от липсата на концентрация или отпадналост е необходима около седмица. „Това се случва при един здрав човек, но ако е болен проблемът става съвсем различен. Много тежко приемат смяната на времето хората страдащи от сърдечни заболявания или ендокринни заболявания“, заяви Рахнев. Според него те са доста по-чувствителни и това е свързано с промяната в начина им на живот на чисто психологическо ниво, дори промяната за прием на лекарства. „На мен връщането на часовника ми е доста неприятно и ако зависи от мен бих го отменил. Не ми е  ясно каква е ползата от всичко това. Факт е, че дългото слънчево греене се отразява положително на човешката психика и ако работим по-дълго време през светлата част от деня ще имаме по-големи възможности да си оползотворяваме времето навън и сред природата, ще се чувстваме по-жизнени. Но когато нощта е по-дълга от деня, хората са принудени да стоят по-дълго в къщите си и това действа негативно на психиката“, каза още Рахнев. \r\nДеница ДИМИТРОВА", "date": "2019.03.28", "title": "Миро Рахнев, хомеопат: Смяната на зимното с лятното часово време не оказва реално влияние върху човешкия организъм"}
{"url": "http://www.focus-news.net/news/2019/03/28/2640277/varna-pohod-na-mechtite-shte-se-provede-na-1-april-v-partnyorstvo-s-institutsiyata-na-ombudsmana.html", "text": "Първо събитие от поредицата „Поход на мечтите“ ще се проведе на 1 април във Варна. Инициатор е  организацията „Лумос“ . „Поход на мечтите“ е инициатива на младежи с интелектуални затруднения от семейства и в грижа. Той ще обхване Варна, Добрич, Казанлък и София, съобщават организаторите. Събитието във Варна ще се състои от 14 часа до 16 часа в Юнашкия салон. Походът ще се състои от дискусионни срещи в общностите, като водещи ще бъдат младите хора, подкрепени от Лумос и със специалното партньорство на институцията на Омбудсмана на Република България. Участници ще бъдат млади хора с интелектуални затруднения от семейства и в грижа, родители на деца с увреждания, местна власт, професионалисти, местна общност, НПО, доставчици на услуги, бизнес представители, които заедно ще изработят Манифест, който да бъде подкрепен от заинтересованите страни на национално ниво. Цел на събитието е да се обсъди със заинтересованите страни какво се е променило за 7 години, от създаването на Групата за детско и младежка участие към „Лумос“, по отношение на спазване на техните права за социално включване, професионална реализация и независим живот.", "date": "2019.03.28", "title": "Варна: „Поход на мечтите“ ще се проведе на 1 април в партньорство с институцията на Омбудсмана"}
{"url": "http://www.focus-news.net/news/2019/03/28/2640276/plovdiv-testvat-tehnicheskoto-sastoyanie-na-natsionalnata-sistema-za-ranno-preduprezhdenie-i-opovestyavane-na-naselenieto-pri-bedstviya-i-vazdushna-opasnost-na-1-april.html", "text": "Тестват техническото състояние на Националната система за ранно предупреждение и оповестяване на населението при бедствия и въздушна опасност, съобщиха от  Областна администрация - Пловдив . Това ще се случи на 1 април от 13.00 часа. В изпълнение на чл. 37, ал 1 от Наредбата за условията и реда за функциониране на Националната система за ранно предупреждение и оповестяване на органите на изпълнителната власт и населението при бедствия и за оповестяване при въздушна опасност, приета с ПМС № 48 от 01.03.2012 г., обн. ДВ бр. 20 от 09.03.2012 г., Националната система за ранно предупреждение и оповестяване ( НСО ) на населението се тества два пъти годишно в първия работен ден на месец април и на месец октомври в 13:00 часа – чрез задействане на акустичните сигнали по чл. 18 и 19. Тренировката се провежда с цел проверка на техническото състояние на системата, придобиване на умения от длъжностните лица за работа с НСРПО и обучение на населението за разпознаване на сигналите, излъчвани от акустичните сиренни устройства.", "date": "2019.03.28", "title": "Пловдив: Тестват техническото състояние на Националната система за ранно предупреждение и оповестяване на населението при бедствия и въздушна опасност на 1 април"}
{"url": "http://www.focus-news.net/news/2019/03/28/2639881/blagoevgrad-boyko-tsvetanov-shte-otkrie-5-iya-mezhdunaroden-festival-blagoevgrad-bluesjazz-2019.html", "text": "5-то юбилейно издание на международния фестивал „Blagoevgrad Blues&Jazz” започва от 19.00 часа в ДТ „Никола Вапцаров“ в Благоевград с класическа вечер. Това съобщиха от пресцентъра на  Община Благоевград . Тогава публиката ще може да чуе Камерна опера - Благоевград, гост-солиста Деян Гаврич и композиторката Драгана Йованович. На сцена ще се качи и  гения на музиката и автор на най-новата българска опера „Орфей\" - маестро Алекс Зографов.  За благоевградската публика пристига и един от най-великите оперни певци на XX век, солист на Цюрихската опера и първият ученик на Борис Христов- – Бойко Цветанов. Част от триото е и Стоян Бончев.  Aртистите на Фондация „Борис Христов\" – Маестро Бойко Цветанов, Маестро Алекс Зографов и Стоян Бончев ще представят проекта \"Джазът среща класиката”. \r\nВсички те ще подарят незабравими моменти, красива музика и много емоции в първата за фестивала, вечер на класиката.   \r\nМузикалните вечери продължават до 30 март в зала „Орфей“, парк „Македония“.   \r\nБилети и карти за “Blagoevgrad Blues&Jazz”2019 на касата на ДТ „Никола Вапцаров“ и непосредствено преди концертите пред зала „Орфей“, парк „Македония“.", "date": "2019.03.28", "title": "Благоевград: Бойко Цветанов ще открие 5-ия Международен фестивал „Blagoevgrad Blues&Jazz” 2019"}
{"url": "http://www.focus-news.net/news/2019/03/28/2640264/predsedatelyat-na-kfn-boyko-atanasov-e-vnesal-kandidaturite-si-za-zam-predsedateli.html", "text": "Председателят на Комисията за финансов надзор (КФН) Бойко Атанасов е внесъл в Народното събрание предложения за зам.-председатели. Това сочи справка на  сайта на парламента . Депутатите избраха Атанасов за председател на комисията на 15 март. До гласуването се стигна след като Карина Караиванова подаде оставка и освободи председателския пост. От 1 март тя се присъедини към екипа на Европейската банка за възстановяване и развитие. Бойко Атанасов беше единственият кандидат за поста, предложение на „Атака“. \r\nНа 22 март парламентът одобри и правилата, по които ще избере зам.-председатели на КФН. Ще бъдат одобрени двама кандидати- ръководещ управление „Надзор на инвестиционната дейност“ и ръководещ направление „Застрахователен надзор“. Бойко Атанасов предлага на Народното събрание Илиана Христова да ръководи „Застрахователен надзор“, а Мария Филипова „Надзор на инвестиционната дейност“. През последните 23 години Христова работи в НАП, а Филипова има над 10-годишен опит в сферата на финансите и в държавната администрация.  \r\nПредстои двете кандидатки да бъдат изслушани в Комисията по бюджет и финанси. Кандидатурите им ще се гласуват в Народното събрание, за избрани ще се считат, ако получат повече от половината гласове на депутатите в пленарна зала.", "date": "2019.03.28", "title": "Председателят на КФН Бойко Атанасов е внесъл кандидатурите си за зам.-председатели"}
{"url": "http://www.focus-news.net/news/2019/03/28/2640275/reneta-deskovska-mkaedoniya-ako-ima-sporazumenie-za-sp-zakonat-shte-bade-gledan-v-parlamenta.html", "text": "Ако има споразумение за Специализираната прокуратура, законът ще бъде гледан в парламента, заяви министърът на правосъдието Ренета Десковска, като коментира, че не е запозната със съображенията на председателя на парламента законът да бъде гледан след изборите, пише македонското електронно издание  “Сакам да кажам“ . \r\nМинистър-председателят Зоран Заев и министърът на правосъдието Рената Десковска от 9 часа сутринта се намират в парламента и се опитват да постигнат договореност за закона за Специализираната прокуратура (СП), за да може той да бъде приет възможно най-скоро, което е условие за получаване на препоръка от Европейската комисия за дата за преговори за членство в ЕС. \r\nВ същото време председателят на Събранието Талат Джафери  каза, че дори ако партиите се споразумеят за СП тези дни, той няма да насрочи заседание за гласуване на закона, който трябва да бъде приет с мнозинство от две трети, а ще го направи след 6 май 2019 г., след края на президентските избори, за да не бъде използвана парламентарната сесия като част от предизборната кампания \r\nСпоред посланика на ЕС Самуел Жбогар СП трябва да продължи да функционира самостоятелно , със специфични компетенции, а не да бъде част от общата прокуратура.  Юлиян Марков", "date": "2019.03.28", "title": "Ренета Десковска (Мкаедония): Ако има споразумение за СП, законът ще бъде гледан в парламента"}
{"url": "http://www.focus-news.net/news/2019/03/28/2639836/izvestiya-sasht-planira-novi-merki-na-nato-sreshtu-rusiya-zaradi-ukrayna.html", "text": "Държавният секретар на САЩ Майк Помпео обяви, че заедно със съюзниците от НАТО планира да обяви нови мерки срещу Русия заради ситуацията в Украйна, пише вестник  „Известия“ .  \r\nТой съобщава, че на 3 и 4 април във Вашингтон ще се проведе министерска среща на Алианса, след която ще се направи общо изявление.  По думите му новата серия от мерки, които ще предприемат съюзниците, ще е насочена срещу „действията на Русия в Крим, Азовско море и региона“.  \r\nВ Конгреса на САЩ Помпео е заявил, че Вашингтон е длъжен да структурира политиката си по такъв начин, че в крайна сметка Крим да се върне отново в състава на Украйна.   \r\nНа 21 март председателят на Обединеното командване на щабовете на армиите на САЩ Джоузеф Дънфорд  заяви, че Русия не планира понастоящем да напада държави, членки на НАТО.  \r\nНа 18 март по повод петата годишнина от присъединяването на Крим към Русия НАТО заяви, че отказва да признае резултатите от кримския референдум и предложи полуостровът да се върне на Украйна.    Ивелина Ватова", "date": "2019.03.28", "title": "„Известия“: САЩ планира нови мерки на НАТО срещу Русия заради Украйна"}
{"url": "http://www.focus-news.net/news/2019/03/28/2639837/ria-novosti-siriya-zayavi-za-avioudar-na-izrael-v-rayona-na-letishteto-na-alepo.html", "text": "Противовъздушната отбрана (ПВО) на Сирия регистрира авиоудар на Израел по град Алепо, по информация на сирийската държавна телевизия, предава  РИА „Новости“ .  \r\nУдарът е нанесен в сряда около 23.00 местно време (00.00 четвъртък московско време – бел. РИА“Новости“). Представител от опълчението е съобщил за руската информационна агенция, че от удара са засегнати гражданското летище на Алепо, близкото селище Джибрин и промишлената зона Шейх-Наджар. \r\nНанесени са материални щети. След нападението в целия град Алепо е прекъснато електрозахранването.  \r\nЗа последен път Израел нанесе удари по въздуха срещу Сирия през януари. Тогава загинаха четирима и бяха ранени шестима сирийски военни. При ответния удар на ПВО на Сирийската арабска република бяха унищожени повече от 30 крилати ракети и управляеми авиобомби. След атаката през януари официален Дамаск  заплаши, че като симетричен ответен удар предвижда да нанесе удар по летището на Тел Авив.   Ивелина Ватова", "date": "2019.03.28", "title": "РИА „Новости“: Сирия заяви за авиоудар на Израел в района на летището на Алепо"}
{"url": "http://www.focus-news.net/news/2019/03/28/2639835/predstoyashti-sabitiya-v-stranata-za-28-mart-agentsiya-fokus.html", "text": "От 10.00 часа вицепрезидентът Илияна Йотова ще открие осмото издание на Европейския форум за социално предприемачество пред Палата №11 на Международен панаир – Пловдив. \r\n*** \r\nОт 09.00 часа започва пленарното заседание на Народното събрание.  \r\n*** \r\nОт 11.00 часа в Народния театър „Иван Вазов“ от министрите Красимир Вълчев и Боил Банов ще подпишат Споразумение за сътрудничество между училища и детски градини и държавните културни институти в страната.  \r\n*** \r\nОт 08.00 часа в Централата на ПП ГЕРБ представители на ГЕРБ и СДС ще проведат среща във връзка с предстоящите избори за Европейски парламент. След срещата ще бъде даден брифинг за представителите на медиите.  \r\n*** \r\nОт 09.00 часа 22 състав на Специализирания наказателен съд ще гледа делото срещу Васил Г., Кристиян М. и др., обвинени в участие в ръководството на престъпна организация или група. \r\n*** \r\nОт 09.00 часа 18 състав на Специализирания наказателен съд ще гледа делото срещу Петър П. и Иван Ч., обвинени в участие в ръководството на престъпна организация или група. \r\n*** \r\nОт 09.30 часа в София Хотел Балкан, зала „Сердика“, Представителството на Европейската комисия в България организира представяне и дискусия по годишния доклад за България, който се издава в рамките на Европейския семестър.  \r\n*** \r\nОт 09.30 часа в София Хотел Балкан, зала „Роял“, ще се проведе Икономически форум за Германия. \r\n*** \r\nОт 10.00 часа Столичният общински съвет ще проведе заседание.  \r\n*** \r\nОт 10.00 часа в двора на ВМА ще се проведе тренировъчно занятие по активиране на военномедицинския кризисен щаб по сигнал „Бедствие” и действия на медицинските екипи при ситуация с голям брой пострадали. \r\n*** \r\nОт 10.00 часа 17 състав на Специализирания наказателен съд ще гледа делото срещу Ангел П., Анатоли Д. и др. обвинени в организиране и ръководене на организирана престъпна група.  \r\n*** \r\nОт 10.00 часа 12 състав на Специализирания наказателен съд ще гледа делото срещу Камен Б., Ивайло Б. и др. обвинени в организиране и ръководене на организирана престъпна група.  \r\n*** \r\nОт 10.00 часа 16 състав на Специализирания наказателен съд ще гледа делото срещу Виктор Б, Емил И. и др. обвинени в организиране и ръководене на организирана престъпна група.  \r\n*** \r\nОт 10.00 часа 12 състав на Софийския градски съд ще гледа делото срещу съдия Люба П. от Районен съд-Раднево (ГЛ.VIII. Престъпления против дейността на държани органи и обществени организации) \r\n*** \r\nОт 10.00 часа в Park Center Sofia на бул. „Арсеналски“ 2 ще се проведе кръводарителската акция. \r\n*** \r\nОт 10.30 часа 18 състав на Специализирания наказателен съд ще гледа делото срещу Любен Х., квалифицирани състави на изнудване.  \r\n*** \r\nОт 10.30 часа 23 състав на Специализирания наказателен съд ще гледа делото срещу Мирослав Ст., производство на чл. 69 НПК.  \r\n*** \r\nОт 11.00 часа 18 състав на Специализирания наказателен съд ще гледа делото срещу Николай П. и Виктор И., обвинени в организиране и ръководене на организирана престъпна група. \r\n*** \r\nОт 11.00 часа в Soho на ул. „Искър“ № 4 Фонд на фондовете ще подпише оперативно споразумение за изпълнение на втория от Фондовете за ускоряване и начално финансиране (ФУНФ), финансиран със средства по Оперативна програма „Иновации и конкурентоспособност“ 2014-2020 (ОПИК). \r\n*** \r\nОт 11.30 часа в сградата на бул. „Цариградско шосе”, № 133 А, ще се проведе годишен отчет-анализ за дейността на Главна дирекция „Борба с организираната престъпност”. \r\n*** \r\nОт 12.00 часа 9 състав на Специализирания наказателен съд ще гледа делото срещу Илия Ст., Александър В. и др., обвинени в организиране и ръководене на организирана престъпна група. \r\n*** \r\nОт 13.00 часа в аулата на УСБАЛ ще се проведе лекция на тема „Ползите от доброто хранене при онкологичните заболявания“. \r\n*** \r\nОт 13.30 часа в киносалона на отдел „Пътна полиция“ към СДВР на ул. „Лъчезар Станчев“ 4 ще се проведе брифинг във връзка с официалното откриване на мотосезона.   \r\n*** \r\nОт 13.30 часа 13 състав на Специализирания наказателен съд ще гледа делото срещу Пламен И., Явор Ал. и др., обвинени в организиране и ръководене на организирана престъпна група. \r\n*** \r\nОт 14.00 часа 10 състав на Специализирания наказателен съд ще гледа делото срещу Атанас Д., Мартин В. и др., обвинени в организиране и ръководене на организирана престъпна група. \r\n*** \r\nОт 14.30 часа 6 състав на Специализирания наказателен съд ще гледа делото срещу Атанас А., Красимир Я. и др., обвинени в организиране и ръководене на организирана престъпна група. \r\n*** \r\nОт 16.30 часа в Института за исторически изследвания ще се проведе лекция на тема: “Фалшивите новини“ в идеологическата конфронтация между САЩ и СССР през Студената война“. \r\n*** \r\nОт 18.00 часа във фоайето /лоби бар/ на хотел SPS, бул. „Освобождение“ 3, ще бъде открита шизложба „Предизвикано вдъхновение“ на 4-ма майстори на живописта. \r\n*** \r\nОт 18.00 часа в Софийската света митрополия ще бъде представена книгата „Писмо до близък” на отец Владимир Дойчев. \r\n*** \r\nОт 18.30 часа в Национален студентски дом, пл. „Народно събрание\" 10, Националният литературен музей, Обществото на литературния кабинет „Димчо Дебелянов\", Националният студентски дом организират Поетичен разговор между поколенията. \r\n*** \r\nОт 17.30 часа в Градската библиотека ще се открие изложбата живопис „Приказна фантазия“ на Фирдес Халилова. \r\n*** \r\nВ ДТ „Никола Вапцаров“ ще започне 5-ото юбилейно издание на международния фестивал „Blagoevgrad Blues&Jazz”. \r\n*** \r\nОт 11.00 часа в зала „22-ри септември“ на Община Благоевград ще се проведе церемония по награждаване на журналисти в конкурса „Сърце и слово срещу наркотиците“. \r\n*** \r\nОт 10.00 часа в залата на Апелативна прокуратура - Бургас ще бъде проведен брифинг, на който пред медиите ще бъдат представени данните от отчетния доклад на Окръжна прокуратура – Бургас за изминалата 2018 г.   \r\n*** \r\nОт 18.00 часа в зала „Петя Дубарова“ на Културен център „Морско казино“ Панчо Владигеров-младши и Димо Димов ще представят общия си проект „В ярки багри“.  \r\n*** \r\nОт 19.00 часа в Гранд хотел „Приморец“ – Бургас ще се проведе благотворителен бал, организиран от Фондация „Мечта за дете“ и Фондация „Супер БЕБЕ“. \r\n*** \r\nОт 10.00 часа в Юнашкия салон ще се проведе Специализирана пролетна трудова борса, организирана от Регионалната дирекция по заетостта във Варна.   \r\n*** \r\nОт 11.30 часа в Областната администрация във Варна ще се проведат консултации за избор на членове на Районната избирателна комисия.  \r\n*** \r\nОт 14.00 до 16.00 ч. в офиса на ПП ГЕРЛ на ул. „Георги Бенковски” №1 общинският съветник Димитър Колев ще приема граждани. \r\n*** \r\nОт 18.30 часа в Арт Галерия Ларго на ул. „Хан Крум“ №8 ще се състои откриване на изложба – живопис на варненската артистична двойка Валентина Чернева и Милен Маринов.   \r\n***  \r\nОт 9.00 часа в голяма зала на Общината ще се проведе  Сесия на Великотърновски общински съвет.  \r\n***  \r\nОт 16.30 часа в Регионална библиотека „Петко Р. Славейков“ ще започне Научен интердисциплинарен семинар \"Информационно общество\" - \"Жените в математиката\" - проф. дмн Стефка Буюклиева - ВТУ \"Св. св. Кирил и Методий\".  \r\n***  \r\nОт 17.30 часа в Изложбени зали „Рафаел Михайлов“ ще бъде открита изложба „Силата на социалния плакат“ - селекция плакати на български автори, наградени на „Триенале на социалния плакат“ – Монс, Белгия, както и фотографии на Патрик Томбел .  \r\n***  \r\nО 19.30 часа в Клуб 7 гостува „Греховната любов на Зографа Захарий“ – моноспектакъл на Любомир Бъчваров.  \r\n*** \r\nОт 17.00 часа в Конферентната зала на Общински съвет-Враца ще се проведе обществена консултация във връзка с приемане на  Наредба за изменение и допълнение на Наредба за организация на движението при кратковременно платено паркиране – „Синя зона – гр. Враца. \r\n***  \r\nОт 18.30 часа в НЧ „Напредък-1869“ ще започне Концерт на Фолклорен ансамбъл „Сидер войвода”, посветен на 150 годишнината на  Народно читалище „Напредък-1869” Горна Оряховица.  \r\n*** \r\nОт 09.30 часа в Държавен куклен театър „Дора Габе“ ще се проведе Куклен спектакъл „Жабокът и слънчевата дъщеря“. \r\n*** \r\nОт 10.30 часа в Младежки център - Добрич, зала 6, ще се проведе лекция на тема „Първи грижи за новороденото“.  \r\n*** \r\nОт 11.00 часа в Държавен куклен театър „Дора Габе“ ще се проведе Куклен спектакъл „С буквите напред“. \r\n*** \r\nОт 17.30 часа в Регионална библиотека „Дора Габе“ ще се проведе литературна среща с Младен Стоянов. \r\n*** \r\nОт 19.00 часа в Концертна зала „Добрич“ ще бъде представен спектакъла „Майстори на комедията“. \r\n*** \r\nОт 11.00 часа в зала № 301 на Областна администрация – Кърджали Областният управител Никола Чанев е насрочил консултации за състава на РИК в 9-ти Кърджалийски избирателен район. \r\n*** \r\nОт 16.00 часа пред Драматичен театър – Ловеч ще се състои показ на образци въоръжение и оборудване на Сухопътните войски, в рамките на националната информационна кампания на Министерството на отбраната „Бъди войник“. От 18.30 часа в залата на Драматичен театър Ловеч ще се проведе концерт. \r\n*** \r\nОт 10.30 часа в 7-ма аудитория на ПУ „Паисий Хилендарски“ще се проведе дискусионна среща със студенти на тема „Какво прави Европа за мен?“. \r\n*** \r\nОт 18.00 часа в Екомузей с аквариум ще бъде открита изложбата „Как направихме Екомузея!“. \r\n*** \r\nОт 9.00 часа ще се проведе заседание на Пловдивския общински съвет.  \r\n*** \r\nОт 11.00 часа в Заседателната зала на Областна администрация – Пловдив ще се проведат консултации за състава на 16 и 17 РИК във връзка с изборите за членове на Европейския парламент. \r\n*** \r\nОт 16.00 часа в залата на Народно читалище „Съзнание 1907” ще се проведе граждански диалог на тема „Регионално развитие“.  \r\n*** \r\nОт 18.00 часа в РБ „Захарий Княжески“ ще се състои представяне на книгата „Убийството на невъзможното“ от Райнхолд Меснер, посветена на алпиниста Боян Петров. \r\n*** \r\nОт 18.00 часа в западната зала на Художествена галерия - Стара Загора ще бъде представена изложба, посветена на Художествена галерия „Жорж Папазов“. \r\n*** \r\nОт 18.00 часа в Международен младежки център ще се проведе „Красивите лица на Стара Загора“ – среща с Първан Симеонов. \r\n*** \r\nОт 18.00 часа в Художествена галерия ще бъде представена Изложба живопис – изпрани творби от Художествена галерия „Жорж Папазов“ гр. Ямбол. \r\n*** \r\nОт 19.00 часа в Драматичен театър ще бъде представена постановката „Паника в хотела“ от Рей Куни. \r\n*** \r\nОт 19.30 часа в Куклен театър ще се проведе Спектакъл за възрастни на Държавен куклен театър  -Стара Загора. \r\n*** \r\nОт 19.00 часа в зала „Сливен“ маестро от Дания ще дирижира концерт на Сливенския симфоничен оркестър. \r\n*** \r\nОт 10.00 часа в зала № 201 на Областната администрация областният управител на Смолян Недялко Славов свиква консултации за състав на Районна избирателна комисия – Смолян. \r\n*** \r\nОт 13.00 часа  в Сесийна зала на Община Смолян ще се проведе заседание на Общински съвет – Смолян.   \r\n*** \r\nОт 15.00 часа в Тържествената зала на Административен съд – Смолян, ще се проведе годишно отчетно събрание на съдиите и служителите в Административен съд – Смолян, на което Председателят на съда Игнат Колчев ще представи резюме на Годишния отчетен доклад за работата на съда през 2018 г.  \r\n*** \r\nОт 14.00 часа в заседателната  зала на Община Трън ще се проведе заседание на Общинския съвет.  \r\n*** \r\nОт 10.00 часа в сградата на Областна администрация Хасково (малка зала на І етаж), ще се проведат консултации за състава на Районна избирателна комисия – Хасково. \r\n***   \r\nОт 9.00 часа в зала 363 на общината ще се проведе заседание на Общински съвет.", "date": "2019.03.28", "title": "Предстоящи събития в страната за 28 март (Агенция „Фокус“)"}
{"url": "http://www.focus-news.net/news/2019/03/28/2639838/tsvetan-tsvetanov-napuska-parlamenta-obzor.html", "text": "Цветан Цветанов напуска парламента, но остава зам.-председател на ГЕРБ и начело на предизборния щаб на партията. Новината обяви самият той след разговор с премиера Бойко Борисов, непосредствено след като се завърна от работно посещение в САЩ. Причина за оставката на Цветанов стана развилия се в последните дни скандал около апартаментите на управляващи политически фигури. Сагата започна именно след появила се информация за имотна сделка между председателя на ПГ на ГЕРБ и фирма \"Артекс\", осъществена на преференциални цени. Заради подобни сделки с постовете си вече се разделиха правосъдният министър Цецка Цачева, зам.-министърът на младежта и спорта Ваня Колева и зам.-министъра на енергетиката Красимир Първанов. Брифингът на  Цветан Цветанов  в парламента продължи един час. Той бе категоричен, че оставката му е морален акт и решението за нея не е дошло след натиск от страна на премиера, а е водено от общите интереси на каузата ГЕРБ. \"Питайте колегите от БСП защо никога не поемат морална отговорност\", заяви той. Цветанов благодари на всички, които са се постарали да бъдат обективни, както и на тези, които са създали другото усещане за много манипулации и внушения. Според него при заблуждение и поднасяне на невярна информация се създава напрежение, което рефлектира върху политическите партии и управлението. Той отчете, че в случая с апартаментите жертвата е бил той. Цветанов подчерта, че всички негови действия са били такива, каквито изисква законът и отхвърли обвиненията, че се е опитал да прикрие проверка срещу \"Артекс\". \"Ветровете брулят високите върхове\", коментира още той, като увери, че ГЕРБ ще се подготви много добре за предстоящите избори. Цветан Цветанов бе категоричен, че не може да се говори, че има и минимално разделение в ГЕРБ. „Няма драма от това, че председателят на парламентарната група на ГЕРБ ще напусне 44-тия парламент“, каза още заместник-председателят на партията. \r\nЗа „Фокус“  политическият анализатор Георги Харизанов  посочи, че излизането на Цветан Цветанов от парламента е позитив за ГЕРБ. По думите му той ще продължи да изпълнява задълженията, с които се справя безупречно. „С оттеглянето си Цветанов сваля от партията тежестта да се обяснява по твърдения за нарушени етични правила“, уточни Харизанов и определи сагата с апартаментите като предизборна публична драма. Според  политолога Александър Маринов  напускането на Цветанов е компромис от страна на премиера Бойко Борисов. „При всяко положение се очакват усложнения в и без това сложната парламентарна ситуация“, коментира той.  Политическият анализатор проф. Михаил Константинов  заяви, че напускането на НС от Цветанов е била най-разумната постъпка. Според него политиците сами ще се отдръпнат от сагата с апартаментите, защото са осъзнали, че по този начин отварят вратата на ада. По думите му нито ГЕРБ, нито БСП печелят от това, а време за нов играч на политическата сцена до изборите няма. Председателят на АБВ Румен Петков  излезе с позиция за напускането на парламента от страна на Цветанов. Според него човек с подобен манталитет и с подобно необяснимо имущество няма място в политиката. \"Той илюстрира ГЕРБ в най-извратения му вид. Те не си дават сметка, че това отвращава нормалния българин. Трябва да сме наясно как американците канят необяснимо забогатели хора на закуска и че това отговаря на техния манталитет. Отвращаващо е за честния и изстрадал българин\", се казва още в позицията на Румен Петков. \r\nПреди Цветанов да обяви решението, си евентуалното му напускане на парламента коментира  лидерът на НФСБ Валери Симеонов . По думите му отстраняване на Цветанов ще доведе до трус, тъй като без него в парламента ще се работи много по-трудно, ако въобще институцията работи. Според Валери Симеонов ролята на Цветанов е изключително важна, значима и незаменима фигура на посредник между различните групи и крайни полюси в различните законопроекти и решения.  \r\n25 септември 2018 - представител на Съвместната група за парламентарен контрол в Управителния съвет на Европол. \r\n1 януари 2018 - 30 юни 2018 - съпредседател на Съвместната група за парламентарен контрол на дейността на Европол. \r\n10 май 2017 - председател на Комисията по вътрешна сигурност и обществен ред в 44-то Народно събрание на Република България. \r\n19 април 2017 - народен представител в 44-то Народно събрание на Република България; председател на Парламентарната група на ПП ГЕРБ. \r\n19 февруари 2016 - председател на Комисията по вътрешна сигурност и обществен ред в 43-то Народно събрание на Република България. \r\n2014 – народен представител в 43-то Народно събрание; председател на Парламентарната група на ПП ГЕРБ. \r\n2013 – 2014 - народен представител в 42-то Народно събрание. \r\nЮли 2009 – март 2013 - вицепремиер и министър на вътрешните работи в кабинета на Бойко Борисов. \r\n5 юли 2009 - избран за мажоритарен депутат от партия ГЕРБ в 41-вото Народно събрание от Велико Търново. \r\nНоември 2005 - юли 2009 - заместник-кмет по сигурността, координацията и контрола в Столична община. \r\n2001 - 2005 - началник на сектор /оперативен помощник на главния секретар на МВР/ \"Ръководство на МВР\". \r\n1987 - 2001 - специалист, инспектор, старши инспектор, главен инспектор, началник на група и главен експерт в МВР. \r\n1998 - 2000 - следдипломна квалификация, специалност \"Право\" в Институт за следдипломна квалификация при УНСС – София. \r\n1988 - 1992 - дипломиран \"магистър\" от Националната спортна академия в София, педагогически и треньорски профил. \r\n- 1987 - 2005 - През 18-годишния си професионален стаж в системата на МВР е награждаван многократно от ръководството на министерството. Удостоен е и със следните международни награди: \r\n-  2004 - Сертификат за изключителни резултати и съществен принос в противодействието на разпространение на фалшиво евро от директора на Европол, Юрген Щорбек; \r\n-  2005 - \"Бял кръст за заслуги към испанската полиция\" от министъра на вътрешните работи на Кралство Испания; \r\n-  2009 - Сертификат за отлично международно оперативно полицейско сътрудничество от директора на Европол Роб Уейнрайт; \r\n-  2009 - \"Знак за отличие за образцово носене на службата\" от министъра на вътрешните работи на Литва Раймундас Палайтис; \r\n-  2009 - Политик на годината -национално Дарик радио; \r\n-  2010 - Награда за принос в закрилата на интелектулната собственост; \r\n-  2010 - Акт за доблест - Фондация \"За подпомагане жертви на престъпления и борба с корупцията\"; \r\n-  2012 - почетен знак за благодарност от Окръжния съд на Южния окръг на щата Мисисипи (САЩ) като признание за активното участие и лидерската роля в дейността на Центъра за правоприлагане в Югоизточна Европа за борба с трансграничната организирана престъпност; \r\n-  2012 - обявен за почетен член на Асоциацията на карабинерите в Италия; \r\n-  2014 - Сребърен кръст за граждански заслуги на Гражданската гвардия на Испания от министъра на вътрешните работи на Кралство Испания. \r\nДеница КИТАНОВА", "date": "2019.03.28", "title": "Цветан Цветанов напуска парламента (ОБЗОР)"}
{"url": "http://www.focus-news.net/news/2019/03/28/2639839/vzglyad-ukrayna-vaznameryava-da-deportira-zhurnalistkata-bondar-v-rusiya.html", "text": "„ За нарушаване на миграционното законодателство Държавната служба за миграция прие решение принудително до 31 март да изгони от страната Маргарита Бондар, като й забрани да влиза в страната за срок от три години“, се казва в официално прессъобщение на Службата за безопасност на Украйна (СБУ), пише вестник  \"Взгляд\" . \r\nПо-късно от СБУ уточниха, че журналистката е работила „по договор“ с изданието «Украина.ру», което е част от МИА «Россия сегодня».  Според СБУ Бондар „системно е разпространявала в интернет мрежата тенденциозна информация за обществено-политическата ситуация в Украйна » и е «публикувала недостоверни и провокационни материали за нарушаване на на правата на националните малцинства от представители на родни националистически организации и за бездействието на украинската правозащитна система ». \r\n«Според експертното заключение на специалистите от Министерството на културата на Украйна, съдържанието на споменатите публикации  подтиква към междунационални и междуетнически разногласия, дестабилизация на обществено-политическата обстановка“,  се съобщава от пресслужбата на СБУ. \r\nПрез лютото на 2017 година представителят на ОССЕ, Арлем Дезир, който отговаря за свободата на медиите, изпрати писмо до външния министър на Украйна Павел Климкин, в което изрази притесненията си от практиката на Киев да задържа и изгонва от страната чуждестранни журналисти.   \r\nПреди това той беше призовал Украйна да спре с арестите и депортацията на журналисти.  Това заявление Дезир направи след случая с журналистката от Първи канал Анна Курбатова. Този казус бе обсъден и в Съвета на Европа, където също оцениха като заплаха депортацията на руски журналисти от Украйна.  Ивелина Ватова", "date": "2019.03.28", "title": "„Взгляд“: Украйна възнамерява да депортира журналистката Бондар в Русия"}
{"url": "http://www.focus-news.net/news/2019/03/28/2640266/24-vesti-makedoniya-sasho-miyalkov-izliza-ot-zatvora-shte-bade-pod-domashen-arest.html", "text": "Сашо Миялков излиза от затвора, ще бъде под домашен арест, информира на своята страница македонският телевизионен канал  “24 Вести“ . \r\nАпелативният съд постанови по делото \"Титаник 2“ за подслушване на лица и институции,  че жалбите на обвиняемите Бедредин Ибраими, Сашо Миялков и Анета Стефановска са частично приети. По-висшият съд прецени, че по-мека мярка, т.е. мярка за домашен арест, трябва да се приложи за Миялков и Ибраими, а Стефановски трябва да се яви пред съда в Битоля, вместо в Скопие. Съдът отхвърли жалбите на Владко Сайковски и Сашо Сърцев и техните мерки за неотклонение не се променят. \r\nТова е втората подобна мярка за Миялков, след края на миналия ноември когато беше задържан по случая \"Империя\". Задържането му беше  заменено от домашен арест, след като бе предложена гаранция от един милион евро.  Юлиян Марков", "date": "2019.03.28", "title": "„24 вести“ (Македония): Сашо Миялков излиза от затвора, ще бъде под домашен арест"}
{"url": "http://www.focus-news.net/news/2019/03/28/2639851/afp-pompeo-e-natazhen-zaradi-prisaedinyavaneto-na-italiya-kam-megaproekta-na-kitay.html", "text": "Държавният секретар на САЩ Майк Помпео в сряда изяви разочарованието си, че Италия се присъедини към мрежата от транспортни и търговски връзки по проекта на Китай „пътят на коприната“. Според дипломат номер едно на САЩ това няма да е от дългосрочен интерес за самата Италия, предава  AFP .  \r\nПопулисткото правителство в Рим в събота подписа „необвързващ“ протокол с президента Си Дзинпин, който беше на посещение в страната. Така Италия стана първата нация от големите икономики, които формират Г7, приела да стане част от китайския проект. \r\n\"Винаги е разочароващо, когато някоя държава започва да се ангажира с поведение и комерсиални взаимодействия с Китай, които я отклоняват от правия път,\" заяви Помпео в Комитета за външни отношения към Камарата на представителите в отговор на въпрос на конгресмен за италианското решение.   \r\n\"Тъжни сме, защото хората в тези държави накрая ще изгубят,\" е заявил Помпео.   \r\nЧрез инициативата „Пътят на коприната“, наречен така заради древния търговски път между Европа и Азия, Китай финансира предимно ж.п., пътни и морски инфраструктурни проекти. Страната се стреми към п-голямо участие в международната търговия.   \r\nПомпео обаче заяви, че Китай прилага методите на дипломация на „дълбоката яма“, тъй като нейните държавни предприятия или предприятия, контролирани от държавата са загрижени само за собствения си интерес.  \r\n\"В момента може и да изглежда добре – получавате евтини продукти или построявате мост или железен път на ниска цена. Но в края на краищата ще има политическа цена, която ще се прикачи към тях, която ще надмине икономическата им стойност твърде много.“, твърди ръководителят на американското външнополитическо ведомство.   \r\nСАЩ са предприели кампания, с която предупреждават в целия свят за разрастващото се икономическо влияние на Китай.  Те предупреждават нациите да не допускат китайския телекомуникационен гигант Хуауей да надгражда системите им за пето поколение комуникации, тъй като се страхуват за запазване на частното пространство и сигурността на всяка от тях.  \r\nКритиците са на мнение, че САЩ преди всичко се опитват да предложат собствените си бизнеси по този начин. В момента те изпитва натиска на огромна конкуренция. Хуауей продава телефони, които са много по-евтини от продуктите на Епъл.     Ивелина Ватова", "date": "2019.03.28", "title": "AFP: Помпео е „натъжен“ заради присъединяването на Италия към мегапроекта на Китай"}
{"url": "http://www.focus-news.net/news/2019/03/28/2639842/otlozhiha-glasuvaneto-na-paket-mobilnost-v-evropeyskiya-parlament-obzor.html", "text": "Председателят на Европейския парламент Антонио Таяни върна пакет „Мобилност“ на ресорната транспортна комисия. Таяни обясни, че по пакета са представени 1224 предложения за изменения и са отправени многобройни искания за разделно гласуване на отделни части. Затова той се обърна към Комисията по транспорт с искане да филтрира измененията, преди да бъдат гласувани в пленарна зала. Председателят на ЕП заяви, че връща законодателното досие за да има ясен вот по ясни предложения. Антонио Таяни отрече решението му да е продиктувано от идеята за съзнателно протакане на законопроекта и призова Комисията по транспорт да проведе спешно заседание, за да можем през април пакетът да бъде гласуван в пленарна зала.  \r\nНовината за отлагането на законопроекта не разколеба превозвачите от Източна Европа, които се събраха на протест срещу пакета „Мобилност“ пред сградата на Европейския парламент в Страсбург. Стотици превозвачи от България, Румъния, Словения, Полша и Литва се събраха за втори път, за да заявят своето несъгласие с предлаганите промени. Най-ощетяващи за превозвачите ни и колегите им от другите източноевропейски страни са предложенията шофьорите да се връщат обратно всеки 4 седмици и забраната да спят в кабината на камиона. По данни на бранша в България има около 17 хил. транспортни фирми, с 66 хил. камиона, а пряко заетите са 120 хил. души. Протестът премина мирно, без камиони, без затваряне улици или блокиране на движението във френския град. За да подкрепят превозвачите ни на протеста присъстваха българските евродепутати Андрей Новаков, Сергей Станишев, Асим Адемов, Ангел Джамбазки, Филиз Хюсменова, Андрей Ковачев, Илхан Кючук, Момчил Неков и народните представители от БСП Димитър Данчев и Манол Генов. \r\nБългарските евродепутати Петър Курумбашев и Андрей Новаков определиха случващото се като положителна стъпка и дори „малка победа“. Според тях няма технологично време до края на мандата на този европарламент пакетът да бъде разгледан и одобрен от транспортната комисия и върнат в пленарна зала за гласуване. Въпреки това българските представители в ЕП остават нащрек, за да следят как продължава сагата със спорния законопроект. За по-умерена реакция призова колегата им Ангел Джамбазки. Той предупреди, че не трябва да се прибързва с хората и вувузелите и заяви, че в този момент са необходими разум и спокойствие. „Това не е победа и няма да бъде обявявана като такава. Това е частичен успех, който ни приближава към крайната цел, а именно отхвърлянето на тези вредни поправки и отхвърлянето на този вреден пакет“, заяви той. \r\nПред протестиращите превозвачи евродепутатът Андрей Новаков заяви, че българските представители в Европейския парламент ще се опитат да удържат докрай българския интерес по пакета „Мобилност“. Колегата му Момчил Неков също посочи, че битката против законопроекта продължава и призова всички заедно да покажат, че правата на транспортния бранш не могат да бъдат ограничавани. \r\nЛидерът на ПЕС Сергей Станишев коментира, че решение на председателя на ЕП е важна стъпка към успеха, но в никакъв случай не трябва да се заблуждаваме, че въпросът е окончателно решен. По думите му е необходима мобилизация на всички нива, защото съотношението на силите в ЕП не е в наша полза и имаме да наваксваме много пропуснати възможности – както в ЕП, така и в Съвета на ЕС миналата година \r\nИзпълнителният директор на Съюза на международните превозвачи Йордан Арабаджиев заяви, че българските евродепутати са показали, че когато политиците са обединени, могат да защитават национална кауза. Благодаря и на колегите от Румъния, защото заедно с тях минаваме по този дълъг път. Заедно с тях не отстъпихме, не се предадохме. Благодарение и на техните усилия днес сме тук, спечелили малка битка, знаем обаче, че ще се търсят всякакви процедурни хватки този пакет да се пробута“, каза още той. \r\nПревозвачи излязоха на протест и в София. Около 100-ина протестиращи се събраха пред храм-паметника „Александър Невски“, след което блокираха за кратко движението по ул. „Г. С. Раковски“, докато се придвижиха до сградата на Европейската комисия. Те носеха жълти жилетки и плакати с надписи: „Пакетът „Макрон”- началото на краят на ЕС!”, „Права за големите, ограничения за малките!“, „Западът-убива, Изтокът-умира!“. Пред сградата на Европейската комисия в България те скандираха „Оставка” и „Победа”.  \r\nИзпълнителният директор на Камарата на автомобилните превозвачи в България Димитър Димитров, коментира, че ако законът „Макрон” влезе в сила, повече от 80 000 превозвачи ще бъдат засегнати. По думите му компромисните предложения по пакет „Мобилност 1“ досега са станали все по-тежки за превозвачите.  \r\nЗам.-председателят на Националното сдружение на българските превозвачи Красимир Лалов коментира, че протестите срещу пакета „Мобилност“ ще продължат, докато нещата не станат нормални. Според него това, че пакетът е върнат в транспортна комисия, нищо не означава. Той отбеляза, че исканията им са да не се правят поправки, а проектозаконът да бъде изцяло пренаписан.  \r\nУ нас премиерът Бойко Борисов също коментира казуса около пакет „Мобилност“. Той отбеляза, че макар и много трудно продължаваме да печелим малки битки по пътя да защитим справедливостта. „Да не се радваме предварително, а точно обратното, да се надяваме, че при следващото гласуване всички евродепутати от България ще гласуват и ще са там“, обясни той. Засега успяваме, но това не е даром, и е много трудно. Огромни усилия полагаме, всичко това можеше да мине онзи ден, ако още двама депутатите от България бяха отишли да си дадат гласа, но за съжаление не стана“, допълни Борисов.  \r\nПредседателят на парламентарната Комисия по транспорт Халил Летифов заяви, че отпадането на пакета „Мобилност“ 1 от дневния ред на европарламента е успех, но предупреди, че бурята не е отминала. Според депутата от „Обединени патриоти“ Атанас Стоянов битката е отложена, но войната продължава. По думите му пакетът „Мобилност“ е крайъгълният камък за това ще я бъде ли Европа или не. Протестът премина мирно под засилено полицейско присъствие.", "date": "2019.03.28", "title": "Отложиха гласуването на пакет „Мобилност“ в Европейския парламент (ОБЗОР)"}
{"url": "http://www.focus-news.net/news/2019/03/28/2639844/pravitelstvoto-odobri-reglament-za-zaetostta-lichnata-pomosht-i-metodikata-za-izvarshvane-na-individualna-otsenka-na-potrebnostite-na-horata-s-uvrezhdaniya-obzor.html", "text": "Министерски съвет прие пакет от нормативни актове, свързани с прилагането на Закона за хората с увреждания. С него се доразвива новата правна рамка за защита на правата на хората с увреждания и се уреждат областите и средствата за оказване на подкрепа. Според министъра на социалната политика Бисер Петков новият правилник обхваща методика за извършване на индивидуална оценка в Закона за хората с увреждания и промени в устройствения правилник на Агенцията за социално подпомагане, свързани със структуриране на звената, които ще извършват индивидуалната оценка. След одобрението на нормативните актове ще могат да започнат действията по конструиране на Съвета за наблюдение. В тях подробно са регламентирани процедурите за избор на правилника на представители на организациите на и за хората с увреждания. „4-ма представители трябва да бъдат избрани, като членове на Съвета за наблюдение. Тези дейности ще се извършват от администрацията на омбудсмана“, отбеляза той, като уточни, че първите две години от създаването на Съвета, дейностите около него ще бъдат осъществявани отново от администрацията на омбудсмана.  \r\nС друга част от правилника се регламентира и заетостта на хората с увреждания. „Конкретно се регламентират алтернативните мерки за изпълнение на задълженията за назначаване на хора с увреждания. Работодателите, които имат това задължение, със състав от над 50 човека, в 3-месечен срок от обнародване на правилника да предприемат действия за назначаване на хора с увреждания“, коментира министър Петков, като допълни, че в изпълнение на това задължение ще бъдат подпомагани от Агенция по заетостта.  \r\nМинистър Бисер Петков обясни пред журналисти, че с измененията в правилника за прилагане на Закона за хората с увреждания се регулира правилото за включване в механизма за лична помощ. „Очакваме, че правоимащите са 90 хил. души с увреждане, около 80 хил. души са пълнолетни и 10 хил. лица, които по Закона за лична помощ имат право на лична помощ, ще заявят съответно преминаване през индивидуална оценка на потребностите и да бъде определен съответстващия брой часове на асистентска подкрепа“, отбеляза той.  \r\nДо 31 март тази година, месечната подкрепа, служебно или на база заявление се даваше без да е необходимо да бъде извършена индивидуална оценка. След 1 април, за новите случаи за които изтичат съответните срокове или за тези, които имат право, но не са го заявили до 31 март, това ще стане след преминаване на индивидуална оценка.  \r\nМинистър Петков допълни, че около 1 300 служители ще бъдат ангажирани с извършване на дейности за индивидуална оценка на хората с увреждания. В бюджета на Министерството на труда и социалната политика за тази година са предвидени 75 млн. за така наречените услуги в домашна среда - личен, социален и домашен помощник. В нормативния акт в регламентирана и методиката за извършване на индивидуална оценкa на потребностите от подкрепа за хората с увреждания. С него се определят нови форми на подкрепа, които се идентифицират чрез индивидуална комплексна оценка на потребностите и при изследване на функционалните затруднения и наличието на бариери в изпълнението на ежедневните и други дейности на човека с увреждане. Методиката регламентира реда и условията по изготвянето на индивидуална оценка на потребностите на хората с увреждания, включително оценка за потребността от предоставяне на социални услуги, лична помощ или друг вид подкрепа при условия и по ред, определени със закон. С нея се регламентира обективен начин на изчисляване на броя часове лична помощ за всеки човек с увреждане до и над 18-годишна възраст. Заключенията и направленията, определени в оценката са задължителни за всички компетентни органи и организации, за реализиране на съответните права на хората с увреждания. \r\nС приемането на правилника ще бъде възможно стартирането на двете Национални програми – Национална програма за заетост на хора с увреждания, за която е Министерството са планирани 5 млн. лв. До 31 май, изпълнителният директор на Агенцията за хората с увреждания трябва да определи условията за кандидатстване, защото финансирането ще бъде на проектен принцип. С новите условия се регламентирани и условията на другата програма за достъпна жилищна среда и достъпна мобилност.  \r\nМинистър Петков информира, че в Народното събрание е внесен законопроект за изменение и допълнение на Кодекса за социално осигуряване. В него е предвидено пенсионерите да имат право на избор дали индивидуалният им коефициент да бъде изчислен по новата или старата методика. С променената в края на миналата година формула от 1 януари 2019 г. при изчисляването на пенсията отпадна възможността хората да избират трите най-силни години преди 1997 г.. Не влиза и доходът между 1997 г. и 1999 г. Вземат се предвид само осигуровките от 2000 г. насам. \r\nНовият законопроект в парламента дава възможност на хората при заявление за пенсиониране да поискат пенсията им да бъде изчислена и по старата методика, която действаше до края на 2018 г. Разчетите се правят в рамките на средносрочната бюджетна прогноза и затова преходният период ще е до началото на 2023 г.  \r\nДаяна ДЮЛГЕРОВА", "date": "2019.03.28", "title": "Правителството одобри регламент за заетостта, личната помощ и методиката за извършване на индивидуална оценка на потребностите на хората с увреждания (ОБЗОР)"}
{"url": "http://www.focus-news.net/news/2019/03/28/2639846/parlamentat-varna-stariya-prag-na-preferentsiite-obzor.html", "text": "Парламентът върна стария праг на преференциите. 7 % ще бъде прагът на така наречените предпочитания за местни и парламентарни избори и 5% на евроизборите. Текстовете бяха заложени в Изборния кодекс, внесен от ПГ на ГЕРБ. Връщането на стария праг на преференциите беше обещано от ГЕРБ след заседание на Изпълнителна комисия, свикано от лидера на партията Бойко Борисов. Решението дойде, след като вече бяха приети изменения в изборното законодателство на 14 февруари 2019 г. и последвалото обществено недоволство. Според тогава гласуваните текстове избраният преференциално кандидат за евроизборите трябваше да получи действителни гласове не по-малко от националната избирателна квота, а на парламентарните - не по-малко от регионалната. Същото се отнасяше и за местните избори, когато избраният кандидат трябваше да получи не по-малко от общинската избирателна квота.  \r\nДепутатите отхвърлиха предложението между двете четения на промените в изборното законодателство на Христиан Митев от НФСБ за праг на преференцията на местен вот от 20%. Народното събрание отхвърли предложенията на ДПС, внесени между двете четения. От Движението предлагаха да отпадне принципът за уседналост и избирателни секции извън страната да се образуват, където има дипломатическо или консулско представителство, при наличие на не по-малко от 20 избиратели. Предлагаше се секции да се образуват и ако не по-малко от 40 избиратели са подали заявление, че искат да упражнят правото си на глас, като такива секции за европейските избори да има само в страни от ЕС.  \r\nОтхвърлено бе предложението за превод на български, когато предизборната кампания се води на чужд език. Текстът предизвика дебати между ДПС и „Обединени патриоти“. Според народния представител от ПГ на „Обединени патриоти“ и член на ръководството на ПП „Атака“ Павел Шопов предложението на ДПС за използване на чужд език по време на предизборна кампания е противоконституционно. „Не мога да разбера каква е тази политическа демагогия. Какви са тези приказки за този майчин език, за още няколко такива символични понятия. Става въпрос за турски и никакъв друг език“, заяви Шопов и попита защо ДПС не си направят предложенията, за да са наясно хората каква е тази лъжа, измама и демагогия. Той разкритикува и ГЕРБ, че гласуват „въздържали се“ по текстовете на ДПС. Изказването на Шопов бе провокирано освен от предложението на ДПС, и от изказването на депутата Хамид Хамид, който посочи, че не всички знаят български език, а Конституцията гарантира правото да се изучава и използва майчин език. Според Хамид не е демократично и европейско да се забранява на всички европейски приятели да приветстват като гости на събрания. Той посочи, че тя дискриминира европейските ни приятели и огромна част от българките граждани.  \r\nДеница КИТАНОВА", "date": "2019.03.28", "title": "Парламентът върна стария праг на преференциите (ОБЗОР)"}
{"url": "http://www.focus-news.net/news/2019/03/28/2639848/sport-albert-popov-i-eva-vukadinova-sas-zlatni-otlichiya-v-gigantskiya-slalom-ot-darzhavnoto-ski-parvenstvo-v-bansko.html", "text": "В Банско в сряда Алберт Попов от клуб “Мотен“ и Ева Вукадинова от „Боровец“ спечелиха титлите в гигантския слалом от държавното първенство по ски алпийски дисциплини.  \r\nПопов спечели първото място за 1:50,76 мин. Втори е Камен Златков, също от клуб „Мотен“ (1:51,67), а трети – Йоан Тодоров от “Юлен” (1:51,77). \r\nПри жените златният медал е за Ева Вукадинова от ски клуб „Боровец“ (2:01,22 мин.), сребърен спечели Юлия Бенга от Румъния, а бронзов – София Рали, Гърция. \r\nВ четвъртък са състезанията в дисциплината слалом.", "date": "2019.03.28", "title": "Спорт: Алберт Попов и Ева Вукадинова със златни отличия в гигантския слалом от държавното ски първенство в Банско"}
{"url": "http://www.focus-news.net/news/2019/03/28/2639847/pregled-na-nyakoi-ot-osnovnite-temi-v-ruskiya-pechat-agentsiya-fokus.html", "text": "Официалният представител на МВнР на РФ Мария Захарова посъветва САЩ да се научат да изпълняват обещания, които дават на международната общност, преди да направят поредното необмислено заявление, пише вестник  „Известия“ .   \r\nПо този начин тя коментира изказването на Доналд Тръмп, който в сряда, 27 март, призова РФ да напусне Венецуела. Той отбеляза, че за да постигне целта си Вашингтон ще използва всяка възможност.  \r\nЗахарова напомни, че президентът на САЩ още през декември миналата година обеща да изведе американските войски от Сирия, но и до ден днешен това така и не е сторено.   \r\n«Искам да се уточни: напуснахте ли или не? Преди да започнете да се разпореждате със съдбата на останалите страни, аз бих ви посъветвала също тъй свободно да изпълняват обещанията, които давате на международната общност», заявява Мария Захарова. \r\nПредседателят на Комитета в Държавната дума по международните въпроси Леонид Слуцкий също е възмутен от изявлението на Тръмп. Той го определя като „диво, в духа на колониалните маниери ». той  подчертава, че американският лидер няма право да диктува нито на Каракас, нито на Москва как да градят двустранните си отношения.   \r\nПреди това в сряда бяха публикувани части от писмените показания на държавния секретар на САЩ Майк Помпео, направени пред Конгреса, от които става ясно, че Вашингтон се кани да използва до 500 млн. щатски долара, за да смени властта във Венецуела.   \r\nНа 23 януари на фона на масовите протести в Боливарската република председателят на парламента Хуан Гуайдо се обяви да временен държавен глава. Подкрепиха го САЩ, Канада и редица други страни от Латинска Америка, както и по-голяма част от европейските държави. Като реакция венецуелският президент Николас Мадуро скъса дипломатически отношения със САЩ, обвини Вашингтон в опит за държавен преврат. Подкрепиха го Куба, Русия, Китай, Боливия, Никарагуа, Сирия и Турция.   \r\nНа 25 март вестник El Comercio съобщи, че два самолета с руски военнослужещи и 35 тона товари още на 23 март са се приземили в Каракас на международното летище. По-късно дипломатически източник съобщи, че руските самолети пристигат по линията на двустранното военно-техническо сътрудничество между Венецуела и РФ.   \r\nНа 26 март Камарата на представителите в американския Конгрес единодушно прие законопроект, според който американските власти ще се борят с руското влияние във Венецуела. Според документа РФ подкрепя тесни връзки с действащите венецуелски власти, в това число и с президента на страната Николас Мадуро, чийто режим Вашингтон смята за нелегитимен.   \r\nДен преди това Сергей Лавров в телефонен разговор с Майк Помпео обяви, че опитите на Вашингтон да организира държавен преврат в Боливарската република са неприкрита намеса във вътрешните работи на страната.   \r\n***  Минаха 20 години от началото на бомбардировките на Югославия от силите на НАТО, пише „Независимая газета“. На пръв поглед, това, което се случи на Балканите, е добре известно: демократичната революция в Югославия, която обяви курса към евроатлантическа интеграция като основен външнополитически приоритет, отцепването на Черна гора от Сърбия и последващото й присъединяване към НАТО (2017), присъединяването на Словения към НАТО (2004), Хърватия и Албания (2009), едностранно провъзгласяване на независимостта на Косово (2008 г.) с американска подкрепа и очакваното влизане на Северна Македония в алианса. \r\nВ заключението в Москва се предполага: има планирано, с ясен антируски акцент, въвличане на Балканите в неприятелски блок. И защо се нуждаем от такива балкански партньори? \r\nКакво прави Вашингтон днес на Балканите? Главна ли е за него „руската заплаха“ от медиите? Изглежда не. Днес на Балканите има няколко големи международни играчи: ЕС, САЩ, Русия, Китай, Турция и редица арабски страни. За нито един от тях Балканите не са самоценен регион. Всички, освен САЩ, го възприемат като точка за навлизане на европейския пазар. Дори и неговата геостратегическа стойност е намалена напразно. Вашингтон, по очевидни причини, не се интересува от Балканите като входна точка към пазара на ЕС (но е интересен като точка за възможна дестабилизация на ЕС). На практика Вашингтон свързва Югоизточна Европа не с Брюксел, а с втората половина - Централна и Източна Европа, премества военно-стратегическите си ресурси тук и постепенно променя приоритетните си партньори. \r\nДоказателство за това е залогът на Белград. Преди няколко години Вашингтон обяви възстановяването на партньорството със Сърбия като основен приоритет в региона. Сръбският президент Александър Вучич заяви, че „трябва да простим бомбардировките, но няма да забравим“. Не без мълчаливото съгласие на САЩ, макар и безуспешно, планът за разделение на Косово беше обсъден през цялата минала година, което може да се разглежда като опит да се играе в полза на Белград. И това изобщо не е парадокс, а една от догмите на американската външна политика. Вашингтон никога не е бил обвързан нито с тъмните, нито със светлите страни в историята на двустранните си отношения. Вчерашните опоненти са съвременни партньори. И обратно. Спомнете си поне Виетнам. За Сърбия това също е обяснимо.  \r\nЦентралният елемент на американската военна инфраструктура в региона е Румъния, където от 2011 г. има елементи на противоракетна отбрана на САЩ. На територията на Румъния можете да поставите военен контингент от въоръжените сили на САЩ с численост от 3 хиляди души и ако е необходимо, да го увеличите до 3,5 хиляди войници, но не повече от 90 дни. Централните обекти са основата на системата за противоракетна отбрана „Девеселу“; базата „Михаил Когълничану“ и военноморската база в Констанца. \r\nВажен елемент е България, където има четири американски бази: „Безмер“ и „Граф Игнатиево“, полигон Ново село, логистичен център Айтос (област Бургас). Броят на американския персонал в страната, според споразуменията от 2006 г., е 2,5 хиляди души (с възможност за разширяване до 5 хиляди за период до 90 дни). Въздушните бази на НАТО в Унгария, които имат възможност да приемат тежки самолети C-17, имат логистично значение за България и Румъния. Миналата година САЩ обявиха създаването на пет нови бази на Балканите. В Централна Албания ще бъде създадена въздушна база на НАТО. \r\nБеше обявено създаването на три военни обекта в Гърция. Също така се планира създаването на учебен център на НАТО в Каламата. Северна Македония е важна за САЩ, за да гарантира българското направление. \r\nСтабилни Балкани са изгодни за Русия. Нашите инвестиции там от началото на 2000-те години, макар и малки, са критично важни. Провал на европейското удължаване на „Турски поток“ поради изострянето на ситуацията в региона също е крайно нежелателно. Нещо повече, тъй като Москва умишлено се дистанцира в продължение на две десетилетия от участието си във вътрешния политически живот на Сърбия и други балкански партньори, в случай на дестабилизация и загуба на власт от действащите политически сили в Белград, Русия няма да има на кого да разчита. Всяка друга политическа сила, която замени Вучич, на практика ще бъде гарантирано антируска \r\nЗа разлика от Лондон и Берлин, които играят двойна игра и се конкурират за лидерство помежду си, важно е Москва и Вашингтон да потвърдят статута си на международен арбитър и да запазят стабилността на региона за осъществяване на вътрешните цели. Заключение: в светлината на нарастващите протести в региона и очевидната безизходица в преговорите между Белград и Прищина с посредничеството на ЕС, за Москва е изгодно да излезе с инициатива за „пакетни” дискусии по косовските и босненските въпроси. Москва ще може да запази собственото си политическо влияние на Балканите и да предотврати евентуална балканска пролет, като даде на сегашната регионална власт нова легитимност, като покани потенциални съперници за партньори. \r\n****  Постоянният представител на Франция към Съвета за сигурност на ООН Франсоа Делатр съобщи, че на 27 февруари Съветът ще проведе извънредно заседание, на което ще бъде повдигнат въпросът за Голанските възвишения, пише в. „ Российская газета “. \r\n„Постоянната мисия на Сирия се обърна към нас с искане за провеждане на извънредно заседание. Нашето предложение като председател на Съвета за сигурност е да се проведе при открит режим, вместо предварително планираните затворени консултации“, каза Делатр. \r\nПо-рано беше съобщено, че Сирия се е обърнала към Съвета за сигурност с искане да внесе за разглеждане въпроса за признаването от страна на САЩ на израелския суверенитет над Голанските възвишения. \r\nВ изпратено писмо сирийската мисия в ООН обясни искането си със „скорошно грубо нарушение“ на резолюцията на Съвета за сигурност от американските власти. \r\nПрипомнете си, че на 25 март американският президент Доналд Тръмп в присъствието на израелския премиер Бенямин Нетаняху подписа документ, в който се посочва, че Вашингтон признава израелския суверенитет над Голанските възвишения. Освен Сирия, редица арабски страни, Русия, както и водещи европейски страни, включително Франция и Германия, се противопоставиха на такова решение. \r\n*** „ За нарушаване на миграционното законодателство Държавната служба за миграция прие решение принудително до 31 март да изгони от страната Маргарита Бондар, като й забрани да влиза в страната за срок от три години“, се казва в официално прессъобщение на Службата за безопасност на Украйна (СБУ), пише вестник  \"Взгляд\" . \r\nПо-късно от СБУ уточниха, че журналистката е работила „по договор“ с изданието «Украина.ру», което е част от МИА «Россия сегодня».  Според СБУ Бондар „системно е разпространявала в интернет мрежата тенденциозна информация за обществено-политическата ситуация в Украйна » и е «публикувала недостоверни и провокационни материали за нарушаване на на правата на националните малцинства от представители на родни националистически организации и за бездействието на украинската правозащитна система ». \r\n«Според експертното заключение на специалистите от Министерството на културата на Украйна, съдържанието на споменатите публикации  подтиква към междунационални и междуетнически разногласия, дестабилизация на обществено-политическата обстановка“,  се съобщава от пресслужбата на СБУ. \r\nПрез лютото на 2017 година представителят на ОССЕ, Арлем Дезир, който отговаря за свободата на медиите, изпрати писмо до външния министър на Украйна Павел Климкин, в което изрази притесненията си от практиката на Киев да задържа и изгонва от страната чуждестранни журналисти.   \r\nПреди това той беше призовал Украйна да спре с арестите и депортацията на журналисти.  Това заявление Дезир направи след случая с журналистката от Първи канал Анна Курбатова. Този казус бе обсъден и в Съвета на Европа, където също оцениха като заплаха депортацията на руски журналисти от Украйна.", "date": "2019.03.28", "title": "Преглед на някои от основните теми в руския печат (Агенция „Фокус“)"}
{"url": "http://www.focus-news.net/news/2019/03/28/2639849/sport-promyana-vav-formata-na-klubnite-futbolni-turniri.html", "text": "Европейската асоциация на клубовете ( ЕСА), част от която е и ПФК Левски, реши да започнат преговори за промяна на формата на клубните футболни турнири. Срещата на най-високо равнище между клубовете се проведе в Амстердам, а президентът на Ювентус Андреа Аниели, който е и президент на ЕСА, обяви приетите решения и изрази надежда, че съвсем скоро и новият формат на Шампионската лига ще ясен. Той подчерта, че желае турнирът да е отворен за всички, а не да е затворена Суперлига, каквито идеи е имало в началото. Аниели  отрече възможността на този етап мачовете от новата Суперлига да се играят през уикендите. Той заяви, че позициите на ЕСА  и УЕФА са много близки. Президентът на УЕФА Александър Чеферин също присъства на срещата в Амстердам. \r\nОбсъдено бе и създаването на трети континентален турнир - Лига Европа 2. Промяната на Шампионската лига трябва да влезе в сила от 2024 година. Вероятно тя ще се състои от две дивизии, като в първата ще има 24 отбора.", "date": "2019.03.28", "title": "Спорт: Промяна във формата на клубните футболни турнири"}
{"url": "http://www.focus-news.net/news/2019/03/28/2639852/afp-modi-obyavi-indiya-za-kosmicheska-supersila.html", "text": "Индия обяви, че е унищожила сателит на ниска орбита при тесто с ракети и така е доказала, че се нарежда сред най-напредналите космически свръхсили в света, предава  AFP .   \r\nВ обръщение в сряда към нацията, което е рядкост, няколко седмици преди националните избори, премиерът Нарендра Моди заяви, че Индия се е присъединила към клуба, в който са САЩ, Русия и Китай в това отношение.  \r\nРакета, изстреляна от площадка за тестове в Одиса, източна Индия, смъкна сателит, разположен на около 300 километра при „трудна операция“, която продължи три минути, обяви премиерът на Индия.  „Това е горд миг за Индия. Тя се записа в списъка на космическите суперсили“, е заявил той в първото си телевизионно интервю след 2016 година.  \r\nСъбитието се случва месец след индийско-пакистанския пограничен конфликт, в който участваха и бомбардировачи заради оспорваната граница в Кашмир – стигна се до ескалация на сериозния военен конфликт между двете ядрени сили.   \r\nМоди поясни, че тестът за антисателитни ракети (ASAT) е мирен, а не проектиран да създаде военна атмосфера. Искам да уверя международната общност, че новата възможност не е насочена срещу никого. Тя има за цел единствено сигурността и защитата на бързо развиваща се Индия“.  \r\nСпоред анализаторите събитието няма да остане незабелязано нито в Китай, нито в Пакистан, основните противници на Индия в ядрения регион и може да се изтълкува като демонстрация от страна на Делхи на новите му военни способности.   \r\nГоворителят на пакистанското външно министерство заяви, че държави, които „категорично заклеймяваха“ демонстрацията на подобни технологии в миналото, трябва да се погрижат да не се допуска милитаризация на космоса. Хвалбите в такива случаи напомнят на битката на Дон Кихот с вятърните мелници“.  Ивелина Ватова", "date": "2019.03.28", "title": "AFP: Моди обяви Индия „за космическа суперсила“"}
{"url": "http://www.focus-news.net/news/2019/03/28/2639850/pregled-na-nyakoi-ot-osnovnite-temi-v-britanskiya-pechat-agentsiya-fokus.html", "text": "При нито едно от осемте индикативни гласувания не се постигна мнозинство. Митническият съюз все повече се доближава. Първият опит британските депутати да постигнат консенсус за Брекзит приключи в задънена улица и с поредното объркване, след като Камарата на общините отхвърли всяка възможност да направи крачка напред, макар и с почти пълно разцепление по отношение на идеята за митническия съюз, пише  The Guardian .   \r\nОливър Летуин, ветеран сред депутатите консерватори, обяви, че резултатите са „отчайващи“, но се надява, че новият кръг на гласувания, който трябва да се проведе в идващия понеделник, ще е по-добър.  В отминалия понеделник с 329 гласа срещу 302 депутатите от Долната камара приеха допълнение към пакета от документи за Брекзит, което позволява да се предприеме поредица от гласувания. Така в сряда депутатите можеха да проведат необвързващи гласувания по толкова опции, колкото те сами определят като брой за гласуване.   \r\nПравителството отправи критика за начина, по който парламентаристите поеха контрола, като определи ситуацията като опасен конституционен прецедент. С тази цел то се обяви против предстоящия вот в понеделник, като подтикна трима младши министри да подадат оставки, за да могат да подкрепят плана.  Консерваторите-депутати в сряда също получиха разпореждане да гласуват против бизнес предложението, необходимо за да може дебатът изобщо да се състои. В сряда съотношението на гласувалите „за“ и „против“ беше  331:287, като 33 тори се бунтуваха.   \r\nЛейбъристката партия също призова своите депутати да подкрепят някои от плановете, например утвърдителен референдум.  Това накара министъра по жилищните политики  Мелани Он да подаде оставка с аргумента, че тя не би могла да подкрепи подобен вот. \r\n*** Тереза Мей ще напусне постовете си в правителството и в партията, ако депутатите подкрепят проекта й за излизане от Европейския съюз. В същото време хардлайнерите, привърженици на Брекзит, както и Демократичната юнионистка партия остават непоклатимо, пише  The Telegraph .  \r\nВ сряда премиерът заяви, че „съвсем ясно е чула“ какво е настроението в Консервативната партия и няма „застане на пътя“ на новия лидер да поеме товара за следващата фаза по преговорите за Брекзит.   \r\nИзтъкнати бунтовници сред торите, като например Борис Джонсън, отговориха, като обещаха подкрепа за сделката на Мей за Брекзит. Сега тя може да се гласува за трети път и в петък.   \r\nЗа британския Телеграф Борис Джонсън заяви, че „много, ама много съжалява“, че е сменил намеренията си, „но в края на краищата онова, заради което се борих, може и никога да не се случи.“ \r\n*** В сряда вечерта Найджъл Фарадж бясно предупреди Парламента, че се изправя пред „масивна отрицателна реакция“, пише  The Daily Express . \r\nГневът му бе предизвикан от факта, че не е ясно с какво мнозинство бяха отхвърлени осемте потенциални стратегии за напускане на ЕС. В Туитър той написа: „Няма мнозинство за нищо в Парламента, но в страната има мнозинство и то иска да се напусне ЕС. Нашите политици трябва да спрат да се опитват да не чуват нашия глас или ще се изправят пред масивна отрицателна реакция на гласоподавателите..” \r\nОбещанието на Мей да се оттегли след като се приеме проектът й за Брекзит, може да пробие най-сетне „стената“ и да даде възможност Островът да напусне ЕС на 22 май.   \r\nЗадава се трето гласуване за Брекзит, след като Демократично-юнионстката партия (ДЮП) обеща „конструктивен“ прогрес   \r\nПартията , която има 10 депутати и представлява опора за правителството на Тереза Мей, което управлява като кабинет на малцинството, е „ангажирана в продължаващи преговори“, съобщи  Sky News, пише британският всекидневник, като цитира източник от самата ДЮП. В същото време високопоставен правителствен източник съобщи на Reuters, че да се убеди ДЮП ще се окаже жизнено важен успех, за да може да се гарантира одобрението на Парламента, като това да се накарат евроскептичните консерватори да подкрепят сделката. В сряда вечерта ДЮП, която на два пъти гласува срещу проекта на Мей,  предупреди, че „дребните поправки няма да провалят“  преговорите за последната сделка на Тереза Мей по Брекзит с ЕС. След срещата лидер от ДЮП заяви пред The BBC: \"Онова, което хората трябва да направят, е да сдържат нервите си и да гледат към сделка, която да е в интерес на цялото Обединено кралство, Онова, което ръководи ДЮП е фактът, че Северна Ирландия не е изоставена, че икономическият и конституционен интегритет на Кралството е същият и че имаме какво да кажем за бъдещето на висок глас“.  \r\nТъй нужната възможност да се подкрепи Тереза Мей идва три дни след голямата драма около Брекзит в Камарата на общините, когато с мнозинство от 149 гласа депутатите отново отхвърлиха предложението на премиера.  В сряда те се обявиха срещу Брекзит без сделка и с 413 гласа приеха удължаване на действието на Член 50 до 2020 година.  Всяка отлагане ще даде „глътка въздух“ за премиера и правителството.  Ако обаче и третият вот ес провали, продължаване на действието на този член от Лисабонския договор може да продължи с месеци и дори години, което ще принуди Обединеното кралство да участва в майските избори за Европарламент. Всяко отлагане ще се нуждае от съгласието на останалите 27 държави в ЕС, с преговори за условията за удължаване на действието му, които трябва да се проведат преди срещата на върха през следващата седмица.  \r\nГоворителят на Мей заяви“ Премиерът е абсолютно категорична и се бори за напускането на ЕС от Великобритания на 29 март. Всичко, което тя правеше и желаеше  беше именно това да се случи. Тя не искаше да има удължаване на срока, но Парламентът на два пъти избра да отхвърли нейното предложение и сега ние сме длъжни да се сблъскаме с трудната ситуация, в която Парламентът ни постави.“  \r\nГоворител на Европейската комисия заяви, че всичките 27 държави трябва да одобрят  удължаването на действието на Член 50: \"Европейският Съвет е онзи, който трябва да се съобрази с подобно искане, като се даде приоритет на необходимостта да се гарантира функционирането на европейските институции и да се вземат под внимание причините за подобно удължаване на действието и за допустимите срокове, в които това може да бъде направено.“", "date": "2019.03.28", "title": "Преглед на някои от основните теми в британския печат (Агенция „Фокус“)"}
{"url": "http://www.focus-news.net/news/2019/03/28/2639853/sport-viktoriya-tomova-prodalzhava-otlichnoto-si-predstavyane-vav-frantsiya.html", "text": "Първата ракета на България при жените Виктория Томова си осигури участие в четвърт финала на тенис състезанието в Кроаси-Бобур.  Френският турнир е с награден фонд от 60 хиляди долара. \r\nТомова победи с 6:3, 6:4 американката Мегън Манаси и спечели 15 точки за световната ранглиста. \r\nЗа място на полуфиналите ще спори с чехкинята Тереза Смиткова.", "date": "2019.03.28", "title": "Спорт: Виктория Томова продължава отличното си представяне във Франция"}
{"url": "http://www.focus-news.net/news/2019/03/28/2639854/afp-amnesti-interneshanal-razkritikuva-rezhima-v-siriya-zaradi-udari-po-uchilishte-i-bolnitsi-v-idlib.html", "text": "\"Амнести Интърнешънъл\" обвини сирийското правителство и руските му съюзници за поразяване на болнични съоръжения и училище, нанасяйки въздушни и артилерийски удари по бунтовната провинция Идлиб през последния месец, предава  AFP .  \r\nСлед осем години на война „сирийското правителство продължава да не уважава законите на войната и живота на гражданите“, се казва в съобщението.   \r\nСпоред сирийската  Обсерватория за човешки права ударите на режима от февруари насам по  контролираната от джихадистката групировка \"Хаят Тахрир ал-Шам\" провинция са отнели живота на поне 170 цивилни лица, хиляди са ранените.   \r\nПо данни на международната правозащитна организация „една болница, кръвна банка и други здравно-медицински съоръжения, както хлебарница и училище“ са сред поразените в Идлиб.   \r\nНа 15 март САЩ обвини Русия и сирийското правителство за ескалация на ситуацията в региона.   Ивелина Ватова", "date": "2019.03.28", "title": "AFP: \"Амнести Интернешънъл\" разкритикува режима в Сирия заради удари по училище и болници в Идлиб"}
{"url": "http://www.focus-news.net/news/2019/03/28/2639855/pregled-na-mezhdunarodnite-novini-do-6-chasa-agentsiya-fokus.html", "text": "В сряда Китай се обяви категорично против британски доклад, според който свободите в Хонконг са под заплаха. Пекин обвини Обединеното кралство, че „пренебрегва и изкривява истината“ за града, предава  AFP .  \r\nБившата британска колония се ползва от права, които са непознати на територията на континентален Китай, включително и свободата на изразяване. Тези права на човека са под закрилата на специално споразумение между Китай и Великобритания.   \r\nВ последните години обаче се засилва безпокойството в самия Хонконг, а и в чужбина, че свободите все повече се ограничават, тъй като Пекин засилва влиянието си върху полуавтономния град.   \r\nВ доклад, публикуван в сряда, британският външен министър Джеръми Хънт заявява, че е „разтревожен от факта, че все повече се ограничава високата степен на автономност на Хонконг по отношение на гражданските и политическите права“.  \r\nКато примери Хънт изтъква неотдавнашни мерки, предприети от властите в Хонконг, като забрана на партия, настояваща за независимост, наблюдения на политически кандидати, забрана за журналист от „Файненшъл Таймс“, който е председателствал разговор на активисти, обявяващи се за независимост.  \r\nТой описва „последният натиск, упражнен по адрес на Хонконг, като китайска интерпретация на гражданските и политическите свободи, според която на определени личности на практика се ограничава правото за участие в дебат и дискусии“  \r\nВ отговор китайският външно министерство в Хонконг обърна внимание на Великобритания „да престане с намесата си във вътрешните работи на Китай“, съобщават държавните медии.   \r\nГоворител на министерството в Хонконг заяви, че „т. нар. доклад … пренебрегва и изкривява истината, като съзнателно създава представа за безпорядък в законните и правни мерки, които се предприемат“, за да се справят властите със силите, обявяващи се за независимост и за да се защити националната сигурност, съобщава агенция Синхуа.   \r\nОтделно говорител на властите в Хонконг заяви, че „правителството постоянно повтаря чуждите правителства да не се намесват под никаква форма във вътрешните работи“ на полуавтономния град.   \r\nЛидерът на Хонконг Кери Лам вече е критикувал шестмесечните британски доклади за бившата колония, като е изтъквал, че те все още продължават да се правят „въпреки обединението“.  \r\nБританският активист Бенедикт Роджърс заяви, че „за първи път британският Форин Офис публично е заявил толкова ясно и категорично в шестмесечен доклад, че не всички аспекти от политиката „една страна, две системи“ функционират добре“.  \r\nПоследният доклад „отразява сериозно влошаване на ситуацията”, информира Роджърс, който е основател на британската организация Хонконг Уоч и е заместник председател на Комисията по права на човека на управляващата във Великобритания Консервативна партия.   \r\n*** Датската агенция по енергетика не потвърждава информацията, че страната се отказва от участие в изграждането в нейни териториални води на съоръженията за газопровода от проект \"Северен поток-2\". \"Не, датската Агенция за енергетика не може да твърди, че сме казали „Не“ на проекта „Северен поток-2“, пояснява пред кореспондента на  ТАСС  Туре Фалбе-Хансен, ръководител на пресслужбата на Агенцията. \r\nПодобна информация се появи в сряда в Туитър от украинската компания \"Нафтогаз\". \r\nПрез август 2018 година бе подадена заявка газопроводът по проект „Северен поток-2“ да продължи в датската изключителна икономическа зона на северозапад от Борнхолм.  Това е алтернативен маршрут, който не преминава през териториалните води на Дания.  В същото време има заявка от април 2017 година, която не е отменена. Според мениджмънта на проекта този първи документ предлага оптимален вариант за изграждането на газопровода в датски води и той именно е предпочитаният. \r\n*** Трима министри напуснаха френското правителство, съобщи в сряда пресслужбата на президента Еманюел Макрон. Те се подготвят за участие в предстоящите европейски и общински избори, предава агенция  AFP .   \r\nТака броят на министрите в центристкото правителство, което управлява Франция откакто Макрон пое президентската институция през 2017 г., се сви до 10 души. \r\nВ президентското съобщение се казва, че изпълнителната власт напускат министърът по европейските въпроси Натали Лоазо, която води листата от партията на Макрон за майските евроизбори, както и младшите министри Бенжамен Гриво и Мунир Махжуби – и двамата планират да се кандидатират за кметските избори в Париж през 2020 година.   \r\nОт президентската институция няма знак кои ще са техните заместници. Вероятно ще бъдат обявени в понеделник, когато е следващата среща на кабинета с президента. \r\nТвърди се, че на мястото на Натали Лоазо ще седне съветникът на Макрон по европейските въпроси Клеман Боне. Позицията е ключова за позицията на Франция в комуникацията при тежките преговори по Брекзит. \r\nПрез миналата година напусна правителството и Никола Юло, който отговаряше за екологията. Той обвини Макрон, че реформите по опазване на околната среда не са негов приоритет. \r\n*** Държавният секретар на САЩ Майк Помпео обяви, че заедно със съюзниците от НАТО планира да обяви нови мерки срещу Русия заради ситуацията в Украйна, пише вестник  „Известия“ .  \r\nТой съобщава, че на 3 и 4 април във Вашингтон ще се проведе министерска среща на Алианса, след която ще се направи общо изявление.  По думите му новата серия от мерки, които ще предприемат съюзниците, ще е насочена срещу „действията на Русия в Крим, Азовско море и региона“.  \r\nВ Конгреса на САЩ Помпео е заявил, че Вашингтон е длъжен да структурира политиката си по такъв начин, че в крайна сметка Крим да се върне отново в състава на Украйна.   \r\nНа 21 март председателят на Обединеното командване на щабовете на армиите на САЩ Джоузеф Дънфорд  заяви, че Русия не планира понастоящем да напада държави, членки на НАТО.  \r\nНа 18 март по повод петата годишнина от присъединяването на Крим към Русия НАТО заяви, че отказва да признае резултатите от кримския референдум и предложи полуостровът да се върне на Украйна.   \r\n*** Държавният секретар на САЩ Майк Помпео в сряда изяви разочарованието си, че Италия се присъедини към мрежата от транспортни и търговски връзки по проекта на Китай „пътят на коприната“. Според дипломат номер едно на САЩ това няма да е от дългосрочен интерес за самата Италия, предава  AFP .  \r\nПопулисткото правителство в Рим в събота подписа „необвързващ“ протокол с президента Си Дзинпин, който беше на посещение в страната. Така Италия стана първата нация от големите икономики, които формират Г7, приела да стане част от китайския проект. \r\n\"Винаги е разочароващо, когато някоя държава започва да се ангажира с поведение и комерсиални взаимодействия с Китай, които я отклоняват от правия път,\" заяви Помпео в Комитета за външни отношения към Камарата на представителите в отговор на въпрос на конгресмен за италианското решение.   \r\n\"Тъжни сме, защото хората в тези държави накрая ще изгубят,\" е заявил Помпео.   \r\nЧрез инициативата „Пътят на коприната“, наречен така заради древния търговски път между Европа и Азия, Китай финансира предимно ж.п., пътни и морски инфраструктурни проекти. Страната се стреми към п-голямо участие в международната търговия.   \r\nПомпео обаче заяви, че Китай прилага методите на дипломация на „дълбоката яма“, тъй като нейните държавни предприятия или предприятия, контролирани от държавата са загрижени само за собствения си интерес.  \r\n\"В момента може и да изглежда добре – получавате евтини продукти или построявате мост или железен път на ниска цена. Но в края на краищата ще има политическа цена, която ще се прикачи към тях, която ще надмине икономическата им стойност твърде много.“, твърди ръководителят на американското външнополитическо ведомство.   \r\nСАЩ са предприели кампания, с която предупреждават в целия свят за разрастващото се икономическо влияние на Китай.  Те предупреждават нациите да не допускат китайския телекомуникационен гигант Хуауей да надгражда системите им за пето поколение комуникации, тъй като се страхуват за запазване на частното пространство и сигурността на всяка от тях.  \r\nКритиците са на мнение, че САЩ преди всичко се опитват да предложат собствените си бизнеси по този начин. В момента те изпитва натиска на огромна конкуренция. Хуауей продава телефони, които са много по-евтини от продуктите на Епъл.    \r\n*** Индия обяви, че е унищожила сателит на ниска орбита при тесто с ракети и така е доказала, че се нарежда сред най-напредналите космически свръхсили в света, предава  AFP .   \r\nВ обръщение в сряда към нацията, което е рядкост, няколко седмици преди националните избори, премиерът Нарендра Моди заяви, че Индия се е присъединила към клуба, в който са САЩ, Русия и Китай в това отношение.  \r\nРакета, изстреляна от площадка за тестове в Одиса, източна Индия, смъкна сателит, разположен на около 300 километра при „трудна операция“, която продължи три минути, обяви премиерът на Индия.  „Това е горд миг за Индия. Тя се записа в списъка на космическите суперсили“, е заявил той в първото си телевизионно интервю след 2016 година.  \r\nСъбитието се случва месец след индийско-пакистанския пограничен конфликт, в който участваха и бомбардировачи заради оспорваната граница в Кашмир – стигна се до ескалация на сериозния военен конфликт между двете ядрени сили.   \r\nМоди поясни, че тестът за антисателитни ракети (ASAT) е мирен, а не проектиран да създаде военна атмосфера. Искам да уверя международната общност, че новата възможност не е насочена срещу никого. Тя има за цел единствено сигурността и защитата на бързо развиваща се Индия“.  \r\nСпоред анализаторите събитието няма да остане незабелязано нито в Китай, нито в Пакистан, основните противници на Индия в ядрения регион и може да се изтълкува като демонстрация от страна на Делхи на новите му военни способности.   \r\nГоворителят на пакистанското външно министерство заяви, че държави, които „категорично заклеймяваха“ демонстрацията на подобни технологии в миналото, трябва да се погрижат да не се допуска милитаризация на космоса. Хвалбите в такива случаи напомнят на битката на Дон Кихот с вятърните мелници“. \r\n*** Амнести Интърнешънъл обвини сирийското правителство и руските му съюзници в четвъртък за поразяване на болнични съоръжения и училище, нанасяйки въздушни и артилерийски удари по бунтовната провинция Идлиб през последния месец, предава  AFP .  \r\nСлед осем години на война „сирийското правителство продължава да не уважава законите на войната и живота на гражданите“, се казва в съобщението.   \r\nСпоред сирийската  Обсерватория за човешки права ударите на режима от февруари насам по  контролираната от джихадистката групировка Хаят Тахрир ал-Шам провинция са отнели живота на поне 170 цивилни лица, хиляди са ранените.   \r\nПо данни на международната правозащитна организация „една болница, кръвна банка и други здравно-медицински съоръжения, както хлебарница и училище“ са сред поразените в Идлиб.   \r\nНа 15 март САЩ обвини Русия и сирийското правителство за ескалация на ситуацията в региона.", "date": "2019.03.28", "title": "Преглед на международните новини до 6 часа (Агенция „Фокус“)"}
{"url": "http://www.focus-news.net/news/2019/03/28/2639841/izvestiya-mariya-zaharova-otgovori-na-iskaneto-na-tramp-rusiya-da-napusne-venetsuela.html", "text": "Официалният представител на МВнР на РФ Мария Захарова посъветва САЩ да се научат да изпълняват обещания, които дават на международната общност, преди да направят поредното необмислено заявление, пише вестник  „Известия“ .   \r\nПо този начин тя коментира изказването на Доналд Тръмп, който в сряда, 27 март, призова РФ да напусне Венецуела. Той отбеляза, че за да постигне целта си Вашингтон ще използва всяка възможност.  \r\nЗахарова напомни, че президентът на САЩ още през декември миналата година обеща да изведе американските войски от Сирия, но и до ден днешен това така и не е сторено.   \r\n«Искам да се уточни: напуснахте ли или не? Преди да започнете да се разпореждате със съдбата на останалите страни, аз бих ви посъветвала също тъй свободно да изпълняват обещанията, които давате на международната общност», заявява Мария Захарова. \r\nПредседателят на Комитета в Държавната дума по международните въпроси Леонид Слуцкий също е възмутен от изявлението на Тръмп. Той го определя като „диво, в духа на колониалните маниери ». той  подчертава, че американският лидер няма право да диктува нито на Каракас, нито на Москва как да градят двустранните си отношения.   \r\nПреди това в сряда бяха публикувани части от писмените показания на държавния секретар на САЩ Майк Помпео, направени пред Конгреса, от които става ясно, че Вашингтон се кани да използва до 500 млн. щатски долара, за да смени властта във Венецуела.   \r\nНа 23 януари на фона на масовите протести в Боливарската република председателят на парламента Хуан Гуайдо се обяви да временен държавен глава. Подкрепиха го САЩ, Канада и редица други страни от Латинска Америка, както и по-голяма част от европейските държави. Като реакция венецуелският президент Николас Мадуро скъса дипломатически отношения със САЩ, обвини Вашингтон в опит за държавен преврат. Подкрепиха го Куба, Русия, Китай, Боливия, Никарагуа, Сирия и Турция.   \r\nНа 25 март вестник El Comercio съобщи, че два самолета с руски военнослужещи и 35 тона товари още на 23 март са се приземили в Каракас на международното летище. По-късно дипломатически източник съобщи, че руските самолети пристигат по линията на двустранното военно-техническо сътрудничество между Венецуела и РФ.   \r\nНа 26 март Камарата на представителите в американския Конгрес единодушно прие законопроект, според който американските власти ще се борят с руското влияние във Венецуела. Според документа РФ подкрепя тесни връзки с действащите венецуелски власти, в това число и с президента на страната Николас Мадуро, чийто режим Вашингтон смята за нелегитимен.   \r\nДен преди това Сергей Лавров в телефонен разговор с Майк Помпео обяви, че опитите на Вашингтон да организира държавен преврат в Боливарската република са неприкрита намеса във вътрешните работи на страната.    Ивелина Ватова", "date": "2019.03.28", "title": "\"Известия\": Мария Захарова отговори на искането на Тръмп Русия да напусне Венецуела"}
{"url": "http://www.focus-news.net/news/2019/03/28/2639856/sport-de-hea-ostava-v-manchestar-yunayted-samo-ako-klubat-si-osiguri-myasto-v-shampionskata-liga.html", "text": "Испанецът Давид де Хеа държи Манчестър Юнайтед да си осигури участие в Шампионската лига през следващия сезон, преди да подпише нов договор с клуба, информира британският вестник  Manchester Evening News . \r\nВ последните сезони испанският национал е сред най-важните играчи на \"червените дяволи\" от Манчестър. В момента обаче ръководството на клуба не успява да го убеди да подпише нов договор. \r\nНастоящият му договор изтича през лятото на 2020-та година. Тази ситуация е много деликатна за клуба, тъй като има вероятност да изгуби Де Хеа, и то на сравнително ниска цена за качествата му.", "date": "2019.03.28", "title": "Спорт: Де Хеа остава в Манчестър Юнайтед само ако клубът си осигури място в Шампионската лига"}
{"url": "http://www.focus-news.net/news/2019/03/28/2639857/gd-granichna-politsiya-intenziven-e-trafikat-na-gkpp-kapitan-andreevo-i-lesovo-na-izhod-za-tovarni-avtomobili.html", "text": "На българо-турската граница на ГКПП Капитан Андреево и на ГКПП Лесово трафикът е интензивен на изход от товарни автомобили. Това съобщиха от пресцентъра на  ГД \"Гранична полиция\" . Информацията за трафика на българските гранични контролно-пропускателни пунктове е към 06.00 ч.  \r\nНа българо-сръбската, българо-македонската, българо-гръцката и на българо-румънската граница трафикът е нормален на всички гранични контролно-пропускателни пунктове.", "date": "2019.03.28", "title": "ГД \"Гранична полиция\": Интензивен е трафикът на ГКПП \"Капитан Андреево\" и \"Лесово\" на изход за товарни автомобили"}
{"url": "http://www.focus-news.net/news/2019/03/28/2639859/predstoyashti-sabitiya-v-stranata-za-28-mart-agentsiya-fokus.html", "text": "*** \r\nОт 10.00 часа вицепрезидентът Илияна Йотова ще открие осмото издание на Европейския форум за социално предприемачество пред Палата №11 на Международен панаир – Пловдив. \r\n*** \r\nОт 09.00 часа започва пленарното заседание на Народното събрание.  \r\n*** \r\nОт 11.00 часа в Народния театър „Иван Вазов“ от министрите Красимир Вълчев и Боил Банов ще подпишат Споразумение за сътрудничество между училища и детски градини и държавните културни институти в страната.  \r\n*** \r\nОт 08.00 часа в Централата на ПП ГЕРБ представители на ГЕРБ и СДС ще проведат среща във връзка с предстоящите избори за Европейски парламент. След срещата ще бъде даден брифинг за представителите на медиите.  \r\n*** \r\nОт 09.00 часа 22 състав на Специализирания наказателен съд ще гледа делото срещу Васил Г., Кристиян М. и др., обвинени в участие в ръководството на престъпна организация или група. \r\n*** \r\nОт 09.00 часа 18 състав на Специализирания наказателен съд ще гледа делото срещу Петър П. и Иван Ч., обвинени в участие в ръководството на престъпна организация или група. \r\n*** \r\nОт 09.30 часа в София Хотел Балкан, зала „Сердика“, Представителството на Европейската комисия в България организира представяне и дискусия по годишния доклад за България, който се издава в рамките на Европейския семестър.  \r\n*** \r\nОт 09.30 часа в София Хотел Балкан, зала „Роял“, ще се проведе Икономически форум за Германия. \r\n*** \r\nОт 10.00 часа Столичният общински съвет ще проведе заседание.  \r\n*** \r\nОт 10.00 часа в двора на ВМА ще се проведе тренировъчно занятие по активиране на военномедицинския кризисен щаб по сигнал „Бедствие” и действия на медицинските екипи при ситуация с голям брой пострадали. \r\n*** \r\nОт 10.00 часа 17 състав на Специализирания наказателен съд ще гледа делото срещу Ангел П., Анатоли Д. и др. обвинени в организиране и ръководене на организирана престъпна група.  \r\n*** \r\nОт 10.00 часа 12 състав на Специализирания наказателен съд ще гледа делото срещу Камен Б., Ивайло Б. и др. обвинени в организиране и ръководене на организирана престъпна група.  \r\n*** \r\nОт 10.00 часа 16 състав на Специализирания наказателен съд ще гледа делото срещу Виктор Б, Емил И. и др. обвинени в организиране и ръководене на организирана престъпна група.  \r\n*** \r\nОт 10.00 часа 12 състав на Софийския градски съд ще гледа делото срещу съдия Люба П. от Районен съд-Раднево (ГЛ.VIII. Престъпления против дейността на държани органи и обществени организации) \r\n*** \r\nОт 10.00 часа в Park Center Sofia на бул. „Арсеналски“ 2 ще се проведе кръводарителската акция. \r\n*** \r\nОт 10.30 часа 18 състав на Специализирания наказателен съд ще гледа делото срещу Любен Х., квалифицирани състави на изнудване.  \r\n*** \r\nОт 10.30 часа 23 състав на Специализирания наказателен съд ще гледа делото срещу Мирослав Ст., производство на чл. 69 НПК.  \r\n*** \r\nОт 11.00 часа 18 състав на Специализирания наказателен съд ще гледа делото срещу Николай П. и Виктор И., обвинени в организиране и ръководене на организирана престъпна група. \r\n*** \r\nОт 11.00 часа в Soho на ул. „Искър“ № 4 Фонд на фондовете ще подпише оперативно споразумение за изпълнение на втория от Фондовете за ускоряване и начално финансиране (ФУНФ), финансиран със средства по Оперативна програма „Иновации и конкурентоспособност“ 2014-2020 (ОПИК). \r\n*** \r\nОт 11.30 часа в сградата на бул. „Цариградско шосе”, № 133 А, ще се проведе годишен отчет-анализ за дейността на Главна дирекция „Борба с организираната престъпност”. \r\n*** \r\nОт 12.00 часа 9 състав на Специализирания наказателен съд ще гледа делото срещу Илия Ст., Александър В. и др., обвинени в организиране и ръководене на организирана престъпна група. \r\n*** \r\nОт 13.00 часа в аулата на УСБАЛ ще се проведе лекция на тема „Ползите от доброто хранене при онкологичните заболявания“. \r\n*** \r\nОт 13.30 часа в киносалона на отдел „Пътна полиция“ към СДВР на ул. „Лъчезар Станчев“ 4 ще се проведе брифинг във връзка с официалното откриване на мотосезона.   \r\n*** \r\nОт 13.30 часа 13 състав на Специализирания наказателен съд ще гледа делото срещу Пламен И., Явор Ал. и др., обвинени в организиране и ръководене на организирана престъпна група. \r\n*** \r\nОт 14.00 часа 10 състав на Специализирания наказателен съд ще гледа делото срещу Атанас Д., Мартин В. и др., обвинени в организиране и ръководене на организирана престъпна група. \r\n*** \r\nОт 14.30 часа 6 състав на Специализирания наказателен съд ще гледа делото срещу Атанас А., Красимир Я. и др., обвинени в организиране и ръководене на организирана престъпна група. \r\n*** \r\nОт 16.30 часа в Института за исторически изследвания ще се проведе лекция на тема: “Фалшивите новини“ в идеологическата конфронтация между САЩ и СССР през Студената война“. \r\n*** \r\nОт 18.00 часа във фоайето /лоби бар/ на хотел SPS, бул. „Освобождение“ 3, ще бъде открита шизложба „Предизвикано вдъхновение“ на 4-ма майстори на живописта. \r\n*** \r\nОт 18.00 часа в Софийската света митрополия ще бъде представена книгата „Писмо до близък” на отец Владимир Дойчев. \r\n*** \r\nОт 18.30 часа в Национален студентски дом, пл. „Народно събрание\" 10, Националният литературен музей, Обществото на литературния кабинет „Димчо Дебелянов\", Националният студентски дом организират Поетичен разговор между поколенията. \r\n*** \r\nОт 17.30 часа в Градската библиотека ще се открие изложбата живопис „Приказна фантазия“ на Фирдес Халилова. \r\n*** \r\nВ ДТ „Никола Вапцаров“ ще започне 5-ото юбилейно издание на международния фестивал „Blagoevgrad Blues&Jazz”. \r\n*** \r\nОт 11.00 часа в зала „22-ри септември“ на Община Благоевград ще се проведе церемония по награждаване на журналисти в конкурса „Сърце и слово срещу наркотиците“. \r\n*** \r\nОт 10.00 часа в залата на Апелативна прокуратура - Бургас ще бъде проведен брифинг, на който пред медиите ще бъдат представени данните от отчетния доклад на Окръжна прокуратура – Бургас за изминалата 2018 г.   \r\n*** \r\nОт 18.00 часа в зала „Петя Дубарова“ на Културен център „Морско казино“ Панчо Владигеров-младши и Димо Димов ще представят общия си проект „В ярки багри“.  \r\n*** \r\nОт 19.00 часа в Гранд хотел „Приморец“ – Бургас ще се проведе благотворителен бал, организиран от Фондация „Мечта за дете“ и Фондация „Супер БЕБЕ“. \r\n*** \r\nОт 10.00 часа в Юнашкия салон ще се проведе Специализирана пролетна трудова борса, организирана от Регионалната дирекция по заетостта във Варна.   \r\n*** \r\nОт 11.30 часа в Областната администрация във Варна ще се проведат консултации за избор на членове на Районната избирателна комисия.  \r\n*** \r\nОт 14.00 до 16.00 ч. в офиса на ПП ГЕРЛ на ул. „Георги Бенковски” №1 общинският съветник Димитър Колев ще приема граждани. \r\n*** \r\nОт 18.30 часа в Арт Галерия Ларго на ул. „Хан Крум“ №8 ще се състои откриване на изложба – живопис на варненската артистична двойка Валентина Чернева и Милен Маринов.   \r\n***  \r\nОт 9.00 часа в голяма зала на Общината ще се проведе  Сесия на Великотърновски общински съвет.  \r\n***  \r\nОт 16.30 часа в Регионална библиотека „Петко Р. Славейков“ ще започне Научен интердисциплинарен семинар \"Информационно общество\" - \"Жените в математиката\" - проф. дмн Стефка Буюклиева - ВТУ \"Св. св. Кирил и Методий\".  \r\n***  \r\nОт 17.30 часа в Изложбени зали „Рафаел Михайлов“ ще бъде открита изложба „Силата на социалния плакат“ - селекция плакати на български автори, наградени на „Триенале на социалния плакат“ – Монс, Белгия, както и фотографии на Патрик Томбел .  \r\n***  \r\nО 19.30 часа в Клуб 7 гостува „Греховната любов на Зографа Захарий“ – моноспектакъл на Любомир Бъчваров.  \r\n*** \r\nОт 17.00 часа в Конферентната зала на Общински съвет-Враца ще се проведе обществена консултация във връзка с приемане на  Наредба за изменение и допълнение на Наредба за организация на движението при кратковременно платено паркиране – „Синя зона – гр. Враца. \r\n***  \r\nОт 18.30 часа в НЧ „Напредък-1869“ ще започне Концерт на Фолклорен ансамбъл „Сидер войвода”, посветен на 150 годишнината на  Народно читалище „Напредък-1869” Горна Оряховица.  \r\n*** \r\nОт 09.30 часа в Държавен куклен театър „Дора Габе“ ще се проведе Куклен спектакъл „Жабокът и слънчевата дъщеря“. \r\n*** \r\nОт 10.30 часа в Младежки център - Добрич, зала 6, ще се проведе лекция на тема „Първи грижи за новороденото“.  \r\n*** \r\nОт 11.00 часа в Държавен куклен театър „Дора Габе“ ще се проведе Куклен спектакъл „С буквите напред“. \r\n*** \r\nОт 17.30 часа в Регионална библиотека „Дора Габе“ ще се проведе литературна среща с Младен Стоянов. \r\n*** \r\nОт 19.00 часа в Концертна зала „Добрич“ ще бъде представен спектакъла „Майстори на комедията“. \r\n*** \r\nОт 11.00 часа в зала № 301 на Областна администрация – Кърджали Областният управител Никола Чанев е насрочил консултации за състава на РИК в 9-ти Кърджалийски избирателен район. \r\n*** \r\nОт 16.00 часа пред Драматичен театър – Ловеч ще се състои показ на образци въоръжение и оборудване на Сухопътните войски, в рамките на националната информационна кампания на Министерството на отбраната „Бъди войник“. От 18.30 часа в залата на Драматичен театър Ловеч ще се проведе концерт. \r\n*** \r\nОт 10.30 часа в 7-ма аудитория на ПУ „Паисий Хилендарски“ще се проведе дискусионна среща със студенти на тема „Какво прави Европа за мен?“. \r\n*** \r\nОт 18.00 часа в Екомузей с аквариум ще бъде открита изложбата „Как направихме Екомузея!“. \r\n*** \r\nОт 9.00 часа ще се проведе заседание на Пловдивския общински съвет.  \r\n*** \r\nОт 11.00 часа в Заседателната зала на Областна администрация – Пловдив ще се проведат консултации за състава на 16 и 17 РИК във връзка с изборите за членове на Европейския парламент. \r\n*** \r\nОт 16.00 часа в залата на Народно читалище „Съзнание 1907” ще се проведе граждански диалог на тема „Регионално развитие“.  \r\n*** \r\nОт 18.00 часа в РБ „Захарий Княжески“ ще се състои представяне на книгата „Убийството на невъзможното“ от Райнхолд Меснер, посветена на алпиниста Боян Петров. \r\n*** \r\nОт 18.00 часа в западната зала на Художествена галерия - Стара Загора ще бъде представена изложба, посветена на Художествена галерия „Жорж Папазов“. \r\n*** \r\nОт 18.00 часа в Международен младежки център ще се проведе „Красивите лица на Стара Загора“ – среща с Първан Симеонов. \r\n*** \r\nОт 18.00 часа в Художествена галерия ще бъде представена Изложба живопис – изпрани творби от Художествена галерия „Жорж Папазов“ гр. Ямбол. \r\n*** \r\nОт 19.00 часа в Драматичен театър ще бъде представена постановката „Паника в хотела“ от Рей Куни. \r\n*** \r\nОт 19.30 часа в Куклен театър ще се проведе Спектакъл за възрастни на Държавен куклен театър  -Стара Загора. \r\n*** \r\nОт 19.00 часа в зала „Сливен“ маестро от Дания ще дирижира концерт на Сливенския симфоничен оркестър. \r\n*** \r\nОт 10.00 часа в зала № 201 на Областната администрация областният управител на Смолян Недялко Славов свиква консултации за състав на Районна избирателна комисия – Смолян. \r\n*** \r\nОт 13.00 часа  в Сесийна зала на Община Смолян ще се проведе заседание на Общински съвет – Смолян.   \r\n*** \r\nОт 15.00 часа в Тържествената зала на Административен съд – Смолян, ще се проведе годишно отчетно събрание на съдиите и служителите в Административен съд – Смолян, на което Председателят на съда Игнат Колчев ще представи резюме на Годишния отчетен доклад за работата на съда през 2018 г.  \r\n*** \r\nОт 14.00 часа в заседателната  зала на Община Трън ще се проведе заседание на Общинския съвет.  \r\n*** \r\nОт 10.00 часа в сградата на Областна администрация Хасково (малка зала на І етаж), ще се проведат консултации за състава на Районна избирателна комисия – Хасково. \r\n***   \r\nОт 9.00 часа в зала 363 на общината ще се проведе заседание на Общински съвет.", "date": "2019.03.28", "title": "Предстоящи събития в страната за 28 март (Агенция „Фокус“)"}
{"url": "http://www.focus-news.net/news/2019/03/28/2639840/the-guardian-deputatite-othvarliha-vsichki-alternativni-optsii-za-brekzit.html", "text": "При нито едно от осемте индикативни гласувания не се постигна мнозинство. Митническият съюз все повече се доближава. Първият опит британските депутати да постигнат консенсус за Брекзит приключи в задънена улица и с поредното объркване, след като Камарата на общините отхвърли всяка възможност да направи крачка напред, макар и с почти пълно разцепление по отношение на идеята за митническия съюз, пише  The Guardian .   \r\nОливър Летуин, ветеран сред депутатите консерватори, обяви, че резултатите са „отчайващи“, но се надява, че новият кръг на гласувания, който трябва да се проведе в идващия понеделник, ще е по-добър.  В отминалия понеделник с 329 гласа срещу 302 депутатите от Долната камара приеха допълнение към пакета от документи за Брекзит, което позволява да се предприеме поредица от гласувания. Така в сряда депутатите можеха да проведат необвързващи гласувания по толкова опции, колкото те сами определят като брой за гласуване.   \r\nПравителството отправи критика за начина, по който парламентаристите поеха контрола, като определи ситуацията като опасен конституционен прецедент. С тази цел то се обяви против предстоящия вот в понеделник, като подтикна трима младши министри да подадат оставки, за да могат да подкрепят плана.  Консерваторите-депутати в сряда също получиха разпореждане да гласуват против бизнес предложението, необходимо за да може дебатът изобщо да се състои. В сряда съотношението на гласувалите „за“ и „против“ беше  331:287, като 33 тори се бунтуваха.   \r\nЛейбъристката партия също призова своите депутати да подкрепят някои от плановете, например утвърдителен референдум.  Това накара министъра по жилищните политики  Мелани Он да подаде оставка с аргумента, че тя не би могла да подкрепи подобен вот.   Ивелина Ватова", "date": "2019.03.28", "title": "The Guardian: Депутатите отхвърлиха всички алтернативни опции за Брекзит"}
{"url": "http://www.focus-news.net/news/2019/03/28/2639858/aktualna-patna-obstanovka.html", "text": "Температурите са в интервала от -4 °С до +9°С. Времето над страната е предимно ясно. Слаб вятър духа в областите: Видин, Търговище, Добрич, Шумен, Варна, Русе, Кюстендил, Хасково и Смолян. \r\nПътните настилки са сухи, по усойните и планински райони частично заснежени,  заледени, обработени и проходими при зимни условия. Ограничения за товарни автомобили: \r\nЗабранява се движението на моторни превозни средства, предназначени за превоз на товари с техническа допустима максимална са над 12 тона, включително състав с ремаркета и полуремаркета, селскостопанска и земеделска техника, трактори и специализирана строителна техника, както следва: \r\nЦелогодишно за периода на официалните празници: последния работен ден преди празници – от 16:00 часа до 20:00 часа и последния почивен /празничен/ ден – от 14:00 часа до 20:00 часа. Забраната се отнася за всички периоди, в които е определен повече от един празничен ден. \r\nОграниченията важат само за участъците от републиканската пътна мрежа, както следва: \r\n•\tВсички автомагистрали;  \r\n•\tпът I-1 с. Ребърково-Ботевград, като движението се пренасочва по път II-16 Ребърково-Своге-София; \r\n•\tпът I-1 Благоевград-ГКПП „Кулата“; \r\n•\tпът I-4 п. в. „Коритна“-Велико Търново-Шумен; \r\n•\tпът I-5 Русе-Велико Търново; \r\n•\tпът I-8 ГКПП „Калотина“-София; \r\n•\tпът I-9 Варна-Бургас; \r\n•\tпът II-18 Околовръстен път София; \r\n•\tпът II-99 Бургас-Царево. \r\nЗабраната не важи за моторни превозни средства, които извършват превози на опасни товари (ADR), живи животни, бързо развалящи се хранителни продукти и товари на температурен режим. Състояние на автомагистралите: \r\nАМ „Тракия“:  \r\nОбласт София: Движението от км 11+530 до км 16+560 в посока Бургас е ограничено поради ремонтно – възстановителни дейности на виадукти при км 13+140 и км 15+940. Движението се осъществява двупосочно в платното посока София. През празничните и почивни дни се въвежда реверсивно движение както следва:  \r\n- В деня преди празничния или почивен ден се обособяват две ленти в посока Бургас и една в посока София.  \r\n- За последния почивен или празничен ден се обособяват две ленти в посока София и една в посока Бургас. Срок до 31.07.2019 г. \r\nДвижението от км 18+530 до км 23+330 в посока Бургас е ограничено поради ремонтно – възстановителни дейности на виадукт при км 20+840. Движението се осъществява двупосочно в платното посока София. През празничните и почивни дни се въвежда реверсивно движение както следва:  \r\n- В деня преди празничния или почивен ден се обособяват две ленти в посока Бургас и една в посока София. \r\n- За последния почивен или празничен ден се обособяват две ленти в посока София и една в посока Бургас. Срок до 30.06.2019 г.; \r\nДвижението при Мухово от км 45+200 до км 46+266 в посока Бургас се осъществява с повишено внимание поради обезопасяване на пътния участък. Срок до 31.05.2019 г.;  \r\nДвижението от 45+900 до км 53+000 и в двете посоки се осъществява с повишено Внимание поради констатирани неравности по пътната настилка. Скоростта на движение се ограничава до 90 км/ч. Срок 31.05.2019 г.; \r\nОбласт Пазарджик: \r\nДвижението в участъка от километър 88+994 до километър 89+354 в района на пътен възел „Пазарджик“ се осъществява двупосочно в една лента в платното посока София, поради ремонтни дейности на платното посока Бургас. Ремонтните дейности включват смяна на греди, хидроизолация, полагане на нови асфалтови пластове и хоризонтална маркировка. Почасовите ограничения са следните: \r\n•Предвидено е двупосочно преминаване, като се обособяват по една лента за движение в двете посоки от км 88+994 до км 89+354 за периода от 10:00 часа всеки понеделник до 13:00 часа всеки петък; \r\n•Предвидено е двупосочно преминаване, като се обособяват две ленти за движение в посока Бургас и една лента за движение в посока София от км 88+994 до км 89+354 за периода от 13:00 часа всеки петък до 17:00 часа всяка събота; \r\n•Предвидено е двупосочно преминаване,като се обособяват една лента за движение в посока Бургас и две ленти за движение в посока София от км 88+994 до км 89+354 за периода от 17:00 часа всяка събота до 10:00 часа всеки понеделник. \r\nЧасовият диапазон на реверсивното движение може да се променя при необходимост.  \r\nАлтернативни маршрути: \r\nПърви вариант: ПВ „Церово“ на АМ „Тракия – път III-8402 /Виноградец – Карабунар – Злокучене – Септември/ – път I-8 /Лозен – Звъничево – Пазарджик/ – път II-37 /Пазарджик/ – пътен възел „Пазарджик“ на АМ “Тракия“. \r\nВтори вариант: пътен възел „Церово“ на АМ „Тракия – път III-8402 /Виноградец – Карабунар – Злокучене – Септември/ – път I-8 /Лозен – Звъничево – Пазарджик/ – пътен възел „Цалапица“ на АМ “Тракия“. \r\nТрети вариант: пътен възел „Калугерово“ – път III-803 /Динката – Драгор/ – път II-37 – пътен възел „Пазарджик“ на АМ “Тракия“. Срок до 31.05.2019 г.; \r\nДвижението от км 77+747 до км 78+117 в посока Бургас се ограничава по активна и аварийна лента поради ремонтни дейности на моста над река „Тополница“ при км 77+950. Движението се осъществява в изпреварващата лента. Срок до 30.04.2019 г.; \r\nОбласт Стара Загора: \r\nДвижението в участъка Чирпан – Стара Загора от км 168+000 до км 208+100 се осъществява с максимална скорост 90 км/ч и повишено внимание в двете посоки с цел осигуряване безопасността на движението поради неравности на пътната настилка. Срок до 31.03.2019 г. \r\nВременно се ограничава движението в изпреварващата лента по АМ „Тракия“ при км 169+200 в посока София поради ремонт на мантинела в средна разделителна ивица. Движението се осъществява в активната лента за движение. Срок до 17:30 ч на 28.03.2019 г. \r\nАМ „Хемус“:  \r\nОбласт София: \r\nДвижението при Потоп от км 16+760 до км 19+600 в посока Варна се осъществява с повишено внимание поради ремонтни дейности в аварийната лента по виадукт при км 19+250. Скоростта на движение е ограничена до 70 км/ч. Срок до 31.05.2019 г.; \r\nДвижението при Потоп от км 18+230 до км 20+620 в посока Варна е ограничено поради ремонтно-възстановителни дейности на виадукт при км 19+270. Движението се осъществява двупосочно в платното посока София.  \r\nПрез празничните и почивни дни се въвежда реверсивно движение както следва:  \r\n- В деня преди празничния или почивен ден - обособяват се две ленти в посока Варна и една в посока София.  \r\n- За последния почивен или празничен ден - обособяват се две ленти в посока София и една в посока Варна. \r\nПри благоприятни атмосферни условия ограничението се въвежда в участъка от км 14+210 до км 22+620 поради извършване на ремонтни дейности на асфалтовата настилка от км 16+530 до км 20+620. Срок до 15.12.2019 г. \r\nДвижението от км 30+260 до км 35+450 /от п.в. „Витинска река“ до служебна пътна връзка/ е ограничено за МПС над 12 тона само в посока София поради ремонтно-възстановителни дейности по виадукт при км 33+600 и тунел „Витиня“. Движението се осъществява по обходен маршрут през път I-1 Ботевград – София. Срок 31.05.2019 г.;  \r\nДвижението от км 31+996 до км 33+780 в посока София е ограничено поради ремонтно-възстановителни дейности на виaдукт при км 33+600 и тунел „Витиня“ /лява тръба посока София/. Движението се осъществява двупосочно в дясното платно /посока Варна/ с една лента посока София и една лента посока Варна. Сигнализацията за организация на временно движение е от км 29+860 до км 36+150. Срок до 31.03.2019 г.; \r\nДвижението от км 33+960 до км 40+310 в посока Варна е ограничено поради ремонтно-възстановителни дейности на виадукти при км 36+450 /Коренишки дол/ и км 37+920. Движението се осъществява двупосочно в платното посока София. Срок 15.12.2019 г.  \r\nДвижението от км 48+800 до км 53+690 в посока Варна е ограничено поради ремонтни дейности по виадукт при км 51+360. Движението се осъществява двупосочно в платното посока София. Срок 31.05.2019 г.; \r\nОбласт Варна: \r\nДвижението в участъка Неофит Рилски – Девня от км 389+717 до км 400+100 се осъществява двупосочно в дясното платно посока София – Варна поради ремонтни дейности. Затворено за движение е лявото платно в посока София. Ограничено е качването в посока София на пътен възел \"Неофит Рилски\", като движението е пренасочено по път I-2 Варна – Шумен от пътен възел „Девня“ до пътен възел „Каспичан“. Ограничено е слизането от АМ \"Хемус\" на пътен възел \"Неофит Рилски\", като движението е пренасочено по път I-2 Шумен – Варна. Срок до 31.03.2019 г.; \r\nАМ „Марица“: няма ограничения. \r\nАМ „Черно море“:  \r\nOбласт Варна: \r\nДвижението от км 0+000 до км 8+600 се осъществява двупосочно в едно платно посока Варна – Бургас поради ремонтни дейности. Движението се осъществява при пълно затваряне на платното посока Бургас – Варна и се пренасочва в платно посока Бургас. Срок до 31.03.2019 г.; \r\nАМ „Струма“:  \r\nОПУ Перник: \r\nДвижението по АМ „Струма“ в тунел „Големо Бучино“ в дясна и лява тунелна тръба с частично отбиване на движението от 10:00 до 15:30 часа. От 10:00 до 12:30 часа се ограничава движението в изпреварваща лента в платното посока Благоевград и движението се осъществява в активна лента. От 13:00 до 15:30 часа се ограничава движението в изпреварваща лента в платното посока София и движението осъществява в активна лента поради ремонт на системата за видеонаблюдение на тунела. Участъкът е сигнализиран с пътни. Срок до 28.03.2019 г. Въведени ограничения по основните пътни направления: \r\n1. Проходи: \r\n- „Върбишки“ - затворен за всички МПС. Срок: целогодишно;  \r\n- „Златишки“ - затворен за всички МПС. Срок: целогодишно; \r\n- „Айтоски“ - отворен за всички МПС; \r\n- „Котленски“ - отворен за всички МПС; \r\n- „Обзорски“ - отворен за всички МПС; \r\n- „Предел“ - отворен за всички МПС;  \r\n- „Републиката“ - отворен за всички МПС;  \r\n- „Ришки“ - отворен за всички МПС; \r\n- „Рожен“ - отворен за всички МПС; \r\n- „Печинско“ - отворен за всички МПС; \r\n- „Превала“ – отворен за всички МПС; \r\n- „Вратник“ - забранен за МПС над 10 т. Срок: целогодишно; \r\n- „Дюлински“ - забранен за МПС над 3,5 т. Срок: целогодишно; \r\n- „Пампорово“ - забранен за МПС над 3,5 т.; \r\n- „Петрохан“ - забранен за МПС над 12 т. както и тегленето на ремаркета и полуремаркета. Срок целогодишно; \r\n- „Троянски“ – забранен за МПС над 12 т.; \r\n- „Твърдишки“ - забранен за МПС над 10 т. Срок: целогодишно; \r\n- „Шипка“ - забранено е движението на МПС, предназначени за превоз на товари с технически допустима максимална маса над 12 т от категория N3, както и тегленето на ремаркета и полуремаркета с технически допустима максимална маса над 10 т от категория О4. Срок: целогодишно.; Състояние на републиканската пътна мрежа: \r\nОграничения в движението на МПС по първокласната пътна мрежа: \r\n- път I-1 /Е79/ Граница Румъния-Видин-Монтана-Враца-София-Благоевград-Кулата-граница Гърция: \r\nОбласт София: \r\nДвижението в участъка Жерково – Елешница от км 224+600 до км 229+700 е ограничено за всички МПС поради намален габарит на пътното тяло. Срок до 30.09.2019 г.;  \r\nДвижението на товарни МПС над 15 т. в участъка от Александров мост до границата с област Перник от км 276+162 до км 282+485 е ограничено. Срок до 30.09.2019 г.;  \r\nВъвежда се реверсивно движение в участъка София – Перник при Владая от км 276+162 до км 277+610 и от км 278+567 до км 281+800 в последния празничен ден и всяка неделя от 10:00 до 18:00 часа. Обособяват се две ленти в посока София и една в посока Перник. Срок 31.12.2019 г.; \r\nДвижението в участъка София – Перник от км 281+900 (при разклонението за с. Драгичево) до км 282+315 се осъществява в една лента /преди кръстовището и отваряне след него/ поради ремонтни дейности в активната лента на платното посока София. Движението се извършва в изпреварващата лента и скоростта на движение се ограничава до 40 км/ч. Срок 30.03.2019 г.; \r\nДвижението в участъка Ботевград – София от км 192+000 /Чурек/ до км 215+600 /Ботевград/ се осъществява с повишено внимание поради неравности по пътната настилка. Скоростта на движение е ограничена до 60 км/ч. Срок 31.03.2019 г.; \r\nДвижението по път Ботевград – София в участъка с. Врачеш – м. Рибник от км 196+000 до км 205+600 се осъществява в една лента поради ремонтни дейности на асфалтовата настилка. Движението се извършва двупосочно в лентата посока Ботевград, като скоростта се ограничава до 40 км/ч. Срок до 30.04.2019 г.; \r\nДвижението по път Ботевград – София се осъществява в една лента поради ремонт на анкерна стена при км 210+200 /проход „Витиня“/. Движението се регулира от светофарна уредба. Срок 29.04.2019 г.; \r\nОбласт Перник:  \r\nДвижението по път София – Перник в участъка от граница София до кръстовище Драгичево от км 282+485 до км 285+600 е ограничено за тежкотоварни автомобили с тегло над 15 т. Участъкът е сигнализиран с пътни знаци. Движението е пренасочено по АМ „Люлин“. Срок до 31.12.2019 г.; \r\nВъведено е реверсивно движение по път София – Перник в участъците от км 285+660 /кръстовище Драгичево/ до км 286+847 /бензиностанция „Петрол“/ както следва: \r\n- всеки петък, както и в последния работен ден преди празници от 12:00 ч. до 20:00 ч., и в първия почивен /празничен/ ден от 08:00 ч. до 14:00 ч.: две ленти в посока Перник и една лента в посока София. През останалото време от седмицата остава в сила постоянната организация на движение, която осигурява две ленти в посока влизане в София и една лента в посока изход от София. По преценка на директорите на ОПУ, съобразно метеорологичните условия и пътната обстановка, реверсивното движение може да бъде отменено или цитираните часови периоди да бъдат променяни. Срок до 10.04.2019 г.; \r\nДвижението в участъка (с магистрален габарит) от км 23+000 – нов (км 291+500 – стар) до км 24+000 – нов (км 292+500 – стар) в посока Перник – Кулата се осъществява с повишено внимание и скоростта на движение е ограничена до 80 км/ч поради неравности на пътното платно. Срок до 31.05.2019 г.; \r\nОбласт Благоевград: \r\nДвижението в участъка от гр. Благоевград до с. Железница от км 356+100 до км 371+000 се осъществява с повишено внимание поради полагане на хоризонтална маркировка. Срок до 29.03.2019 г. \r\n- път І-2 Граница Румъния-Русе-Цар Калоян-Разград-Шумен-Девня-Варна:  \r\nОбласт Русе: \r\nДвижението в участъка Русе – Разград при км 7+845 в участъка на ремонта се осъществява в посока Дунав мост – Русе и обратно в две ленти във всяко платно за горепосочените посоки поради изпълнението на обект: „Изграждане на пешеходна връзка – надлез между кв. „Родина 3“ и кв. „Чародейка“. Въведено е ограничение на скоростта до 20 км/ч. Срок до 21.06.2019 г.; \r\n- път І-3 Гара Бяла-Плевен-Луковит-Коритна-Ябланица-Ботевград:  \r\nОбласт София:  \r\nДвижението по път Правец – Разлив – Трудовец – Ботевград в участъка от км 193+345 /отклонение за пътен възел „Правец“/ до км 204+200 /заустване в път І-1 Видин-Враца-Ботевград/ е ограничено за движение на МПС над 12 т.  \r\nОбходен маршрут: АМ „Хемус“ п.в. „Правец“, по път ІІ-17 Мездра – Ботевград, пътен възел І-3, пътен възел „Ботевград“ на АМ „Хемус“ и обратно. Срок до 30.06.2019 г. \r\n- път І-4 Коритна-Български Извор-Микре-Севлиево-В. Търново-Омуртаг-Търговище-Шумен:  \r\nОбласт Търговище:  \r\nДвижението в участъка Търговище – опорен пункт Белокопитово от км 248+000 до км 250+300 се осъществява в една лента поради ремонтни дейности във връзка със строителството на обект: АМ „Хемус”. Срок до 31.10.2019 г.; \r\n- път І-5 Русе-В.Търново-Шипка-Стара Загора-Хасково-Кърджали-Маказа-граница Гърция: \r\nОбласт Габрово: \r\nДвижението в участъка Габрово – вр. Шипка при км 164+150 се осъществява с повишено внимание поради пропаднал участък. Поставена е необходимата сигнализация. Срок до 31.03.2019 г.; \r\nОбласт Кърджали: \r\nДвижението по път Кърджали – Маказа в участъка Надлез Кирково – ГКПП „Маказа“ е ограничено за МПС над 3,5 т. Срок до 31.12.2019 г.; \r\nДвижението по път Черноочене – Кърджали само в посока от Черноочене към Кърджали е ограничено за движение на МПС над 15 т. Срок до 31.12.2019 г. \r\nОбходни маршрути: \r\n- направление Хасково – Кърджали: път І-5, път ІІІ-505 (с. Манастир), път ІІІ-507 Г. Войводино – Мост – Чифлик – Кърджали. \r\n- направление Асеновград – Кърджали: път ІІ-58, път І-5 посока Хасково, път ІІІ-505 (с. Манастир), път ІІІ-507 Г. Войводино – Мост – Чифлик – Кърджали. \r\n- направление Минерални бани – Кърджали: път ІІІ-506, път І-5 посока Хасково, път ІІІ-505 (с. Манастир), път ІІІ-507 Г.Войводино – Мост – Чифлик – Кърджали; \r\n- път І-6 Граница Македония-Гърляно-Кюстендил-Перник-София-Пирдоп-Карлово-Сливен-Карнобат-Бургас:  \r\nОбласт Перник: \r\nДвижението в участъка с. Байкалско до п.в. Батановци от км 44+000 до км 74+000 се осъществява с повишено внимание поради подмяна на ограничителни системи. Движението се регулира с пътни знаци. Срок до 28.03.2019 г. \r\nОбласт Пловдив: \r\nДвижението по път Карлово – Сопот при км 254 в посока София се извършва в една лента поради изграждане на ново кръгово кръстовище. Срок до 19.04.2019 г. \r\nОбласт Бургас:  \r\nДвижението в участъка Карнобат – Черноград от км 446+500 до км 453+800 се осъществява в една лента на определени участъци поради частични ремонтни дейности на асфалтовата настилка, полагане на хоризонтална маркировка и изпълнение на земни работи. Участъкът е сигнализиран с пътни знаци. Срок до 28.06.2019 г. \r\n- път І-7 Граница Румъния-Силистра-Дулово-Преслав-Върбишки проход-Петолъчката-Елхово-Лесово-граница Турция: няма ограничения. \r\n- път І-8 Граница Сърбия-Драгоман-София-Ихтиман-Пазарджик-Пловдив-Хасково-Капитан Андреево-граница Турция: \r\nОбласт София:  \r\nДвижението в участъка Вакарел – Ихтиман от км 110+700 до км 118+800 е ограничено за всички МПС поради намален габарит на пътното тяло. Срок до 31.08.2019 г.; \r\nОбласт Хасково:  \r\nДвижението в участъка гр. Свиленград – Капитан Андреево от км 370+500 до км 377+900 е ограничено за движение поради пропадане на насип. Срок до 30.06.2019 г. \r\nОбходен маршрут: гр. Свиленград – ПВ „Свиленград” – АМ „Марица” – ПВ „Капитан Андреево” – с. Капитан Андреево. Срок до 30.06.2019 г. \r\n- път І-9 граница Румъния-Дуранкулак-Балчик-Варна-Бургас-Звездец-Малко Търново-граница Турция:  \r\nОбласт Варна:  \r\nДвижението в участъка Кранево – Варна при км 83+100 е ограничено за движение на МПС над 10 т. \r\nОбходен маршрут: Кичево – Оброчище. Срок до 28.02.2020 г.; \r\nОбласт Бургас: \r\nДвижението в участъка Обзор – Баня от км 172+000 до км 184+000 се извършва с повишено внимание поради частични ремонтни дейности на асфалтовата настилка. Участъкът е сигнализиран с пътни знаци. Срок 29.03.2019 г.; \r\nДвижението в участъка Баня – Слънчев бряг от км 189+000 до км 191+000 се с осъществява с повишено внимание поради ремонтни дейности на водостоци. Участъкът е сигнализиран с пътни знаци. Срок 29.03.2019 г.; \r\nДвижението в участъка Варна – Бургас в района на с. Баня от км 183+920 до км 184+595 се осъществява при стеснение на едното платно за движение поради ремонт на водосток. Работния участък е върху едната пътна лента с дължина до 50 м. Скоростта на движение се ограничена до 50 км/ч. Срок до 31.05.2019 г.; \r\nДвижението по път Слънчев Бряг – Бургас в участъка при обхода на гр. на Ахелой от км 207+726 до км 212+233 се осъществява в една лента поради изпълнение на строително-монтажни работи, като скоростта на движение се ограничава до 40 км/ч. в кръстовищата и до 70 км/ч. в останалите участъци. Срок до 03.04.2019 г.; \r\nДвижението в участъка Слънчев бряг – Бургас в района на обход на гр. Поморие от км 222+849 до км 225+522 километраж по проект или от км 222+289.41 до км 224+962.32 километраж по съществуващ път се осъществява с повишено внимание поради изграждане на второ пътно платно. Движението на МПС се организира в двете ново изградени платна, като скоростта на движение е намалена до 50 км/ч в участъците на съществуващите кръстовища. Движението се регулира от пътни знаци. Срок до 01.07.2019 г.; \r\nДвижението по път Баня – Слънчев бряг от км 184+000 до км 186+000 се осъществява с повишено внимание поради частични на ремонтни дейности на асфалтовата настилка, ремонт на водостоци и оформяне на банкети. Участъкът е сигнализиран с пътни знаци. Срок до 08.04.2019 г. Състояние на републиканската пътна мрежа:   \r\n1. Ремонтни дейности и временна организация на движението /ВОД/:  \r\nОПУ-Благоевград: \r\nВременно са въведени следните ограничения за движение на МПС:  \r\nПът III-108: Движението по път III-108 АМ Струма – с. Рибник е ограничено за МПС над 12 т. поради аварийни ремонтни дейности.  \r\nОбходен маршрут: Път III-198 с. Дрангово – с. Ръждак – гр. Петрич и обратно. Срок до 31.07.2019 г. \r\nРемонтни дейности: няма. \r\nОПУ-Бургас: \r\nВременно са въведени следните ограничения за движение на МПС: \r\nПът II-99: Движението по път ІІ-99 Бургас – Царево при км 14+882 е забранено за МПС с тегло над 12 т. Обходен маршрут: общинския път Черноморец – Созопол. Срок до 31.05.2019 г. \r\nПът III-908: Движението по път III-908 Варовник – Вълчаново ханче от км 22+400 до 39+300 е ограничено на МПС над 10 т. поради стесняване на пътното платно. Срок до 21.12.2019 г.; \r\nПът III-7306: Движението по път ІІІ-7306 Черница – Сунгурларе – Чубра е ограничено за МПС над 10 т. поради стесняване на пътното платно. Срок 21.12.2019 г. \r\nРемонтни дейности: \r\nПът III-539: Движението по път III-539 Трояново – Айтос от км 23+900 до км 25+100 се осъществява с повишено внимание поради довършителни дейности свързани с работа по банкети, поставяне на ОСП /мантинели/, полагане на хоризонтална маркировка, вертикална сигнализация и други. Скоростта е ограничена на 40 км/ч. Срок: до 30.06.2019 г.  \r\nПът III-795: Движението по път III-795 Житосвят – Карнобат от км 28+600 до км 53+000 се осъществява в една лента на определени участъци поради частични ремонтни дейности на асфалтовата настилка, полагане на хоризонтална маркировка и изпълнение на земни работи. Срок до 28.06.2019 г.  \r\nПът III-5391: Движението по път III-5391 Трояново – Аспарухово от км 3+000 до км 6+500 се осъществява в една лента на определени участъци поради частични ремонтни дейности на асфалтовата настилка, полагане на хоризонтална маркировка и изпълнение на земни работи. Срок до 30.06.2019 г. \r\nПът III-5391: Движението по път III-5391 Аспарухово – Крушево от км 0+900 до км 8+500.поради довършителни дейности свързани с работа по банкети и поставяне на хоризонтална маркировка, вертикална сигнализация и други. Скоростта е ограничена на 40 км/ч. Срок до 28.06.2019 г.  \r\nПът III-7306: Движението по път III-7306 Лозарево – Чубра от км 0+000 до км 19+000 се осъществява в една лента на определени участъци поради частични ремонтни дейности на асфалтовата настилка, полагане на хоризонтална маркировка и изпълнение на земни работи. Срок до 28.06.2019 г. \r\nПът ІІІ –7909: Движението по път III-7909 Братово – Равнец от км 12+400 до км 25+600 поради довършителни дейности по асфалтовата настилка. Скоростта е ограничена на 40 км/ч. Срок до 30.06.2019 г.  \r\nОПУ-Варна: \r\nВременно са въведени следните ограничения за движение на МПС:  \r\nПът III-2902: Движението по път III-2902 Панорама — Куманово при км 11+300 се осъществява с повишено внимание и ограничение на скоростта до 30 км/ч поради неравности на асфалтовата настилка. Срок до 31.05.2019 г. \r\nРемонтни дейности: няма ограничения. \r\nОПУ-В. Търново: \r\nВременно са въведени следните ограничения за движение на МПС:  \r\nПът III-407: Движението по път ІІІ-407 Лозен – Полски Тръмбеш е ограничено за движението на МПС с обща маса над 12 т. поради намален габарит на пътното тяло.  \r\nОбходен маршрут: Лозен – Драганово – Янтра – Поликраище – Полски Тръмбеш. Срок до 31.05.2019 г.; \r\nПът III-551: Движението по път ІІІ-551 Дебелец – Средни колиби – Елена е ограничено за МПС над 10 т. поради намален габарит на пътното тяло.  \r\nОбходен маршрут: Дебелец – В. Търново – Лясковски кантон – Миндя – Елена и обратно. Срок до 31.05.2019 г.; \r\nПът III-4073: Движението по път ІІІ-4073 Царски извор – Драганово от км 0+000 до км 5+500 е ограничено поради свлачище.  \r\nОбходен маршрут: Царски извор – Сушица – Драганово и обратно. Срок до 31.05.2019 г.; \r\nПът III-4082: Движението по път ІІІ-4082 Чешма – Кесарево е ограничено за МПС над 3,5 т поради намален габарит на пътното тяло.  \r\nОбходен маршрут: Чешма – Сливовица – Горско Ново село – Джулюница – Кесарево. Срок до 31.05.2019 г.; \r\nРемонтни дейности: \r\nПът III-5302: Движението по път III-5302 Миндя – Присово се осъществява в една лента с последователно пропускане в двете посоки поради извършване на основен ремонт. Движението се регулира със светофарна уредба регулировчици. Срок до 31.05.2019 г. \r\nПът ІІІ-662: Движението по път ІІІ-662 Твърдица – Елена в участъка от км 47+800 до км 48+000 се осъществява в една лента поради пропадане на пътното платно и образувало се свлачище. Срок до 31.05.2019 г. \r\nОПУ-Видин: \r\nВременно са въведени следните ограничения за движение на МПС: няма ограничения. \r\nРемонтни дейности: няма ограничения. \r\nОПУ-Враца: \r\nВременно са въведени следните ограничения за движение на МПС: \r\nПът II-11: Движението по път ІІ-11 Оряхово – Лесковец – граница с област Плевен от км 118+000 до км 119+000 е ограничено за МПС над 3.5 т. поради свлачищни процеси и намален габарит на пътното тяло. \r\nОбходен маршрут: Оряхово – Селановци /път ІІІ-306/ Галово – Остров /пътища ІV-ти клас/, път ІІ-11 граница с област Плевен. Срок 31.12.2019 г.; \r\nПът ІІІ-161: Движението по път ІІІ-161 Ребърково – Люти дол от км 0+000 до км 8+700 се осъществява при стеснение в двете посоки и ограничение за движението на МПС над 12 т. от км 0+000 до км 5+900 поради свлачищни процеси. Срок 31.12.2019 г.; \r\nПът III-308: Движението по път ІІІ-308 Своде – Караш – Хубавене – Роман в участъка от село Караш до село Хубавене е ограничено поради свлачище от км 25+000 до км 25+200. Срок 31.12.2019 г.; \r\nОбходен маршрут: Роман – Ябланица – Осикова Лъкавица – Правешка Лъкавица – Караш за пътуващите от Роман за Караш. Ябланица – Роман – Хубавене за пътуващите от София и Ловеч; \r\nРемонтни дейности: \r\nПът ІІІ-1306: Движението по път ІІІ-1306 Горно Пещене – кръстовище с път ІІ-15 /Враца – Мраморен/ от км 62+000 до км 62+300 се осъществява с повишено внимание поради възникнали свлачищни процеси. Една от лентите за движение е стеснена, като ограничението е сигнализирано с пътни знаци. Срок до 31.12.2019 г. \r\nОПУ-Габрово: \r\nВременно са въведени следните ограничения за движението на МПС: \r\nПът III–403 Движението по път III–403 Кормянско – Малки Вършец при км 10+080 е ограничено за пътни превозни средства с ширина, включително товара, по-голяма от 3,30 м поради стеснен мост над р. Крапец. Поставена е необходимата пътна сигнализация. Срок до 31.03.2019 г.; \r\nОбходен маршрут: По път III–401 Граница Ловеч – /Кормянско-Малки Вършец/ за ППС над 3,30 м, при км 46+800 по общински път до III–403 в с. Малки Вършец.  \r\nПът III-3011: Движението по път III-3011 Крамолин – В. Търново от км 22+129 до км 28+380 е ограничено за МПС над 10 т. поради намален габарит на пътното тяло при км 26+444. Срок до 31.03.2019 г.; \r\nПът III-5004: Движението по път III-5004 Чехлевци – Велчевци от км 10+940 до км 11+829, съвпадащ с ул. Малина в гр. Габрово е ограничено поради извършване на строителни дейности. Движението на МПС се осъществява през улици в урбанизирана територия на гр. Габрово. Срок до 31.03.2019 г. \r\nРемонтни дейности: \r\nПът II-44: Движението по път II-44 Севлиево – Драгановци от км 0+000 до км 14+600 се осъществява с повишено внимание поради извършване на строително монтажни работи. Срок до 22.06.2019 г.; \r\nПът III-5006: Движението по път III-5006 Габрово – Стоманеците при км 7+060 се осъществява с повишено внимание поради пропаднал участък на асфалтова настилка. Една от лентите за движение е стеснена, като е поставена необходимата сигнализация. Срок до 31.03.2019 г.; \r\nПът III-6072: Движението по път III-6072 Селище – Стоките при км 11+675 се осъществява с повишено внимание поради пропаднал участък на асфалтовата настилка. Поставена е необходимата сигнализация. Срок до 31.03.2019 г. \r\nОПУ-Добрич: \r\nВременно са въведени следните ограничения за движение на МПС: няма ограничения. \r\nРемонтни дейности:  \r\nПът II-71: Движението по път II-71 Добрич – Силистра от км 91+500 до км 101+800 се осъществява с повишено внимание поради частични ремонтни дейности на асфалтовата настилка. Движението се регулира с пътни знаци.Срок до 29.03.2019 г. \r\nОПУ-Кюстендил: \r\nВременно са въведени следните ограничения за движение на МПС: \r\nПът ІІІ-6222: Движението по път ІІІ-6222 Смоличано – Пелатиково от км 10+000 до км 14+000 е ограничено за товарни автомобили над 3,5 тона поради пропадане на част от пътното тяло при км 10+650, км 11+720, км 12+830 и км 13+360. Сигнализирано е с пътни знаци. \r\nОбходен маршрут: Згурово – Неделкова Гращица – Невестино – Друмохар – Ваксево и обратно. Срок до 31.03.2019 г. \r\nРемонтни дейности:  \r\nПът III-107: Движението по път III-107 между Пастра – Рилски манастир от км 27+700 до км 27+750 в участък от 50 метра се осъществява в една лента поради извършване на аварийно-възстановителни дейности. Участъкът е сигнализиран с пътни знаци. Срок до 29.03.2019 г.; \r\nПът III-623: Движението по път III-623 Бобов дол – Жедна от км 15+200 до км 15+270 се осъществява в една лента поради свличане на земна маса. Сигнализирано с пътни знаци. Срок до 29.03.2019 г.; \r\nОПУ-Кърджали: \r\nВременно са въведени следните ограничения за движение на МПС:  \r\nПът III-5009: Движението по път ІІІ-5009 Зорница – Бели пласт – Стремци– Кърджали е ограничено за МПС над 12 т.  \r\nОбходен маршрут: по път I-5 Хасково – Кърджали за МПС до 15 тона или по път III-507 Кърджали – Мост през с. Мост за всички МПС. Срок до 31.12.2019 г. \r\nРемонтни дейности:  \r\nПът II-59: Движението по път II-59 Карамфил – Крумовград от км 30+893 до км 36+784 се осъществява с повишено внимание поради извършване на подокопен дренаж, преоткосиране, ремонт на водостоци и облицовани окопи. Срок до 31.05.2019 г. ; \r\nПът II-59: Движението по път II-59 Крумовград – граница област Хасково от км 36+784 до км 55+845 се осъществява с повишено внимание поради извършване на подокопен дренаж, преоткосиране, ремонт на водостоци, облицовани окопи, реголи, локални ремонти на пътното тяло и асфалтови работи. Срок до 01.09.2019 г. \r\nОПУ-Ловеч:  \r\nВременно са въведени следните ограничения за движение на МПС:  \r\nПът ІІ-35: Движението по път ІІ-35 Плевен – Троян в района на обходен път на гр. Ловеч от км 42+830 до км 44+390 е ограничено поради ремонтни работи в тунел „Ловеч”.  \r\nОбходни маршрути за товарните автомобили над 12 т.: \r\n● За движещите се за и от гр. Троян: от гр. Ловеч, пътен възел „Софийска” по път ІІІ-401 през с. Изворче и с. Соколово до път І-4 при с. Микре, по път І-4 до пътен възел „Абланица” и по път ІІ-35 за гр. Троян и обратно. Движещите се от Троян към Плевен ползват същия маршрут. \r\n● За движещите се от гр. Варна и гр. Севлиево към гр. Ловеч и гр. Плевен от пътен възел Севлиево при км 85+700 на път І-4, по път ІІІ-403 Кормянско – Малък Вършец и път ІІІ-401 П. Славейково – Ловеч до гр. Ловеч, пътен възел „Баховица”. \r\n● За движещите се от гр. Варна и гр. Севлиево, към гр. Ловеч и гр. Плевен, които са пропуснали обхода по път ІІІ-403 и ІІІ-401, на път І-4 при пътен възел „Абланица” се насочват с табели Ж3 към кръстовището на път І-4 с път ІІІ-401 при с. Микре, от там по съществуващата организация към гр. Ловеч и гр. Плевен. \r\nЗа леките автомобили обходният маршрут е по улици през центъра на гр. Ловеч. \r\nДвижението се регулира с пътни знаци. Срок 30.04.2019 г. \r\nРемонтни дейности:  \r\nПът ІІ-35: Движението по път ІІ-35 Плевен – Троян в участъка на обходения път на гр. Ловеч от км 37+000 до км 42+830 се осъществява в едно платно поради ремонтни работи по настилката и мостово съоръжение. Затворено за движение е платното посока Плевен. Движението се осъществява двупосочно в платното посока Троян. Движението се регулира с пътни знаци. Срок до 30.05.2019 г. \r\nПът ІІ-35: Движението по път ІІ-35 Ловеч – Троян в участъка от Ловеч до разклон за с. Хлевене от км 44+390 до км 46+105 се осъществява в една лента поради частични ремонтни дейности по настилката. Водачите да се движат с повишено внимание и съобразена скорост. Срок 30.06.2019 г.; \r\nПът III-301: Движението по път III-301 Летница – Александрово от км 26+620 до км 27+285 се осъществява в една лента поради изграждане на стационарна контролна единица на електронна система за събиране такси за ползване на РПМ. Срок: 29.03.2019 г. \r\nПът III-358: Движението по път III-358 гр. Ябланица – гр. Тетевен от км 60+291 до км 76+200 се извършва с повишено внимание поради ремонтни дейности. Участъкът е сигнализиран с пътни знаци. Срок до 03.05.2019 г.; \r\nПът III-3701: Движението по път III-3701 Черни Вит – Тетевен от км 22+300 до км 36+382 се извършва с повишено внимание поради ремонтни дейности по банкети и откоси. Срок до 30.03.2019 г. \r\nОПУ-Монтана: \r\nВременно са въведени следните ограничения за движение на МПС:  \r\nПът II-11: Движението по път II-11 Добри дол – Орсоя от км 23+167 до км 31+800 е ограничено за МПС над 10 т. поради изпълнение на строително-монтажни дейности. За останалите участници в движението скоростта е ограничена до 30 км/ч. \r\nОбходен маршрут: \r\nЗа движещите се по пътя Козлодуй-Лом-Видин: Козлодуй – Вълчедръм – Дългоделци – Д. Церовене – Вирове – Монтана – Ружинци – Димово – Дунавци – Видин и обратно. Срок до 30.04.2019 г.;  \r\nПът II-81: Движението по път ІІ-81 Монтана – София през проход „Петрохан“ е ограничено за автомобили над 12 т.; \r\nОбходен маршрут: през гр. Своге. Срок до 03.04.2019 г.; \r\nПът II-81: Движението по път II-81 Расово – Лом в посока Монтана от км 144+000 до км 145+400 е ограничено за МПС над 10 т. поради извършване на строително монтажни работи. На определени участници скоростта е ограничена до 40 км/ч. \r\nОбходен маршрут:  \r\n- В посока от Монтана: по път II-81 с. Д. Церовене кръстовището с път III-818, по път III-818 до кръстовище с път II-11 с. Д. Цибър, по път II-11 до гр. Лом и обратно. \r\n- В посока Лом - Видин: по път II-11 Ковачица – Д. Цибър, по път III-818 Вълчедръм – Дългоделци до кръстовището с път II-81 с. Д. Церовене, по път II-81 Вирове – Монтана и по път 1-1 Ружинци – Димово – Дунавци – Видин и обратно. Срок до 30.04.2019 г.; \r\nПът ІІІ-112: Движението по път ІІІ-112 Тополовец – Монтана от км 10+500 до км 47+806 е ограничено за МПС над 12 т. поради на строително-монтажни работи. Срок до 05.07.2019 г. \r\nОбходен маршрут: път І-1/Е-79/ Видин – Димово – Ружинци – Белотинци – Смоляновци – Монтана и обратно. МПС до 12 тона да се движат с повишено внимание. \r\nПът III-8104: Движението по път ІІІ-8104 Замфирово – Пърличево от км 7+000 до км 7+700 е ограничено за всички МПС поради пропадане на участък от пътното тяло.  \r\nОбходен маршрут: по път ІІ-81 Боровци – Монтана, път І-1 /Е-79/ Монтана – Сумер, път ІІІ-1621 Сумер – Пърличево и обратно. Срок до 30.03.2019 г. \r\nРемонтни дейности:  \r\nПът ІІ-11: Движението по Път  ІІ-11 с. Орсоя - гр. Лом се осъществява в една лента, поради  рязане на храсти надвиснали над пътното платно. Движението се регулира от сигналисти на място. Срок до 18:00 часа на 30.04.2019 г. \r\nПът ІІ-13: Движението по път ІІ-13 Крапчене - Липен от км 0+000 до км 10+060 се осъществява в една лента поради извършване на ремонтни дейности по участъци от пътната настилка.  Движението е ограничено до 40 км/ч. Срок до 31.05.2019 г. \r\nПът III-102: Движението по път ІІІ-102 с. Горно Церовене – Монтана от км 75+000 до 80+500 се осъществява в една лента с повишено внимание поради изграждане на подпорна стена. Движението е ограничено до 40 км/ч. Срок до 30.04.2019 г.  \r\nПът ІІІ-816: Движението по път III-816 Монтана – с.Мърчево от км 0+000 до км 12+540 се осъществява в една лента поради ремонтни дейности на асфалтовата настилка. Движението се регулира от сигналисти. Срок до 28.03.2019 г. \r\nОПУ-Пазарджик:  \r\nВременно са въведени следните ограничения за движение на МПС: \r\nПът III-3704: Движението по път III-3704 Пазарджик – Ветрен при км 11+485 в с. Бошуля е ограничено за МПС над 10 т.  \r\nОбходен маршрут: гр. Пазарджик, път I-8 с. Звъничево – Септемврийски ханчета, път III-8402 гр. Септември, кръгово кръстовище с път III-3704 с. Бошуля. Срок до 21.12.2019 г. \r\nРемонтни дейности:  \r\nПът III-8003: Движението по път III-8003 с. Дюлево – разклона за Стрелча /път III-606/ се извършва в една лента от км 35+890 до км 35+910 поради срутище /пропадане на част от дясното платно/. Движението в участъка се извършва в лявото платно и е регулирано с пътни знаци. Срок до 21.12.2019 г.  \r\nОПУ-Перник: \r\nВременно са въведени следните ограничения за движение на МПС: \r\nПът II-63: Движението по път II-63 Брезник – Трън от км 42+200 до км 42+800 е ограничено поради ремонт на мост. Движението е пренасочено по изграден временен път, сигнализиран съгласно проект за ВОБД. Срок до 31.05.2019 г. \r\nПът ІІІ-637: Движението по път ІІІ-637 от с. Мрамор до разклон за с. Лева река е ограничено за МПС над 10 т. Срок до 31.07.2019 г. \r\nРемонтни дейности: няма ограничения. \r\nОПУ-Плевен: \r\nВременно са въведени следните ограничения за движение на МПС:  \r\nПът ІІІ-301: Движението по път III-301 край регулация с. Козар Белене – начало регулация гр. Левски от км 1+750 до км 5+753 е ограничено за МПС общо тегло над 7 т. \r\nОбходен маршрут: път III-303 Българене – Малчика – Аспарухово – Левски. Срок – целогодишно. \r\nПът ІІІ-304: Движението по път III-304 Изгрев – Трънчовица – Бацова махала – Новачене – Дебово от км 0+030 до км 24+650 е ограничено за транзитното движение на МПС над 15 т.; \r\nОбходен маршрут: по път ІІ-34 Плевен – Никопол. Срок – целогодишно. \r\nПът ІІІ-306: Движението по път III-306 Луковит – Оряхово в участъка Червен бряг – Чомаковци от км 9+715 до км 19+207 е ограничено поради демонтиране на стоманен мост над река Искър преди с. Чомаковци. \r\nОбходен маршрут: (Кнежа – Искър – Долни Дъбник – Телиш – Луковит) За движещите се МПС по път I-3 Бяла-Ботевград от гр. Луковит транзитно през гр. Червен бряг към с. Чомаковци, начало обход с кръстовище с РП III-306, в гр. Луковит, км 138+767, оттам отбивния маршрут следва трасето на път I-3 през с. Радомирци до обхода на гр. Долни Дъбник, гр. Искър и гр. Кнежа до кръстовище с път III-306 в гр. Кнежа и след това по трасето на път III-306 до с. Чомаковци. Срок до 04.07.2019 г.; \r\nПът ІІІ-3004: Движението по път III-3004 Опанец – Долна Митрополия от км 0+000 до км 6+125 в района на с. Опанец е ограничено за транзитно движение на МПС над 3.5 т. \r\nОбходен маршрут: по път І-3 Бяла – Плевен – Ботевград (от п.в. \"КАТ\" на км 88+973 към п.в. на км 95+099). Срок – целогодишно. \r\nПът ІІІ-3005: Движението по път III-3005 Ясен – Търнене – Градина в района на с. Ясен от км 1+793 до км 4+223 е ограничено за движение на МПС над 3.5 т., осигурен е сигнализиран обходен маршрут; Срок – целогодишно. \r\nПът ІІІ-3005: Движението по път III-3005 Ясен – Търнене – Градина – Петърница – Бъркач – Беглеж в района на с. Беглеж от км 21+062 до км 27+123 е ограничено за МПС над 8 т. \r\nОбходен маршрут: път ІІІ-3502 Брестовец – Горталово – Беглеж – Бежаново – Ъглен. Срок – целогодишно. \r\nПът ІІІ-3006: Движението по път III-3006 Рупци – Червен бряг от км 8+900 до км 9+221 в участъка на свлачище в землището на гр. Червен бряг е ограничено МПС над 12 т. поради свлачищни процеси. \r\nОбходен маршрут:  По І-3 до гр. Луковит, кръстовище с РП ІІІ-306, дясно, до гр. Червен бряг и обратно. Срок – целогодишно. \r\nРемонтни дейности: няма ограничения. \r\nОПУ-Пловдив:  \r\nВременно са въведени следните ограничения за движение на МПС: \r\nПът II-86: Движението по път II-86 Асеновград – Нареченски бани е ограничено за МПС с височина над 4 м. през тунелите. \r\nОбходен маршрут: път III-866 Кричим – Девин. \r\nПът ІІІ-667: Движението по път III-667 Плодовитово – Първомай при км 6+832 в района на мост над р. Марица е ограничено за МПС над 5 т. поради намален габарит на пътното платно на стоманения мост на р. Марица. \r\nОбходен маршрут: път ІІ-66 Стара Загора – Поповица и път І-8 София – Пловдив – Свиленград. Срок до 28.12.2019 г.; \r\nПът III-804: Движението по път III-804 Поповица – Болярци е ограничено за МПС над 12 т. поради намален габарит на пътното платно на мост в с. Поповица. Срок до 31.12.2019 г.; \r\nОбходен маршрут: път Поповица – Садово – Кочево – Болярци. \r\nПът III-8611: Движението по път III-8611 Белица – Загражден – Давидково в участъка от км 13+500 от Държавно ловно стопанство ”Кормисош” след с. Белица до границата с област Смолян при км 18+431 е ограничено за всички МПС. Срок целогодишно. \r\nРемонтни дейности: няма ограничения. \r\nОПУ-Разград: \r\nВременно са въведени следните ограничения за движение на МПС: няма ограничения. \r\nРемонтни дейности:  \r\nПът III-702: Движението по път III-702 в участъка от граница с Област Шумен до гр. Исперих от км 2+000 до км 22+125 се осъществява с повишено внимание в една лента поради частични ремонтни дейности. Движението се регулира с временна сигнализация и сигналисти. Срок до 30.04.2019 г. \r\nОПУ-Русе: \r\nВременно са въведени следните ограничения за движение на МПС:  \r\nПът ІІІ-202: Движението по път III-202 Русе – Щръклево – Нисово – Кацелово при км 36+945 е ограничено за МПС над 10 т. поради компрометирано експлоатационно състояние на мост до с. Кацелово при км 36+945 над р. Черни Лом. Едната лента е затворена за движение и е въведен пропускателен режим по свободната лента за движение. Въведено е ограничение на скоростта 40 км/ч. Срок до 01.04.2019 г. \r\nПът ІІІ-202 Движението път ІІІ-202 Нисово – Кацелово от км 17+750 до км 33+900 ограничено за всички МПС. Участъкът не се поддържа през целия зимен период.  \r\nОбходен маршрут: \r\nпът ІІІ-501 Русе – Иваново – Две могили, път ІІІ-5001 Две могили – Широково – Кацелово и обратно. Срок до 31.03.2019 г.; \r\nПът ІІІ-501 Движението път ІІІ-501 Борово – Бяла от км 46+665 до км 51+245 ограничено за всички МПС. Участъкът не се поддържа през целия зимен период. Обходен маршрут: \r\nгр.Борово – път І-5 /Русе – В.Търново/, кръгово кръстовище гр.Бяла и обратно. Срок до 31.03.2019 г. \r\nРемонтни дейности:  \r\nПът II-21: Движението по път II-21 Русе – Мартен от км 0+000 до км 0+293 се осъществява с повишено внимание спрямо създадената с вертикална, хоризонтална и светлинна сигнализация организация на движението поради ремонтни дейности свързани с реконструкция и удвояване на габарита на пътното тяло. Въведено е ограничение на скоростта до 40 км/ч. Срок до 14.04.2019 г.; \r\nПът III-501: Движението по път ІІІ-501 Русе – Басарбово при км 5+976 се извършва в едната лента с пропускателен режим поради авариен ремонт на дясна тротоарна конзола на мостово съоръжение. Участъкът е сигнализиран съгласно Наредба №3 за ВОБД. Въведено е ограничение на скоростта до 20 км/ч. Срок до 01.04.2019 г. \r\nОПУ-Силистра: \r\nВременно са въведени следните ограничения за движение на МПС: няма ограничения. \r\nРемонтни дейности:  \r\nПът II-21: Движението по път ІІ-21 Русе – Силистра в участъка с. Гарван – с. Калипетрово от км 83+000 до км 149+910 се осъществява в една лента поради частични ремонтни дейности на асфалтовата настилка. Движението се регулира от сигналисти, предупредителни пътни знаци и конуси. Срок до 29.03.2019 г. \r\nПът ІІ-71: Движението по път II-71 Силистра – Добрич в участъка разклон с. Срацимир – с. Богорово от км 7+000 до 8+000 се осъществява в една лента поради частични ремонтни дейности на асфалтовата настилка. Движението се регулира от сигналисти, предупредителни пътни знаци и конуси. Срок до 03.04.2019 г. \r\nПът ІІ-71: Движението по път II-71 Силистра – Добрич в участъка разклон с. Кайнарджа– граница с област Добрич от км 19+000 до км 32+220 се осъществява в една лента поради частични ремонтни дейности на асфалтовата настилка. Движението се регулира от сигналисти, предупредителни пътни знаци и конуси. Срок до 03.04.2019 г. \r\nОПУ-Сливен: \r\nВременно са въведени следните ограничения за движение на МПС: \r\nПът ІІІ-7006: Движението по път ІІІ-7006 Бероново – Градец в участъка от с. Садово до с. Градец от км 9+645 до км 13+042 е ограничено за движение на МПС над 12 т. поради намалена носимоспособност на мостово съоръжение на км 10+868. Срок 31.03.2019 г.; \r\nПът ІІІ-7306: Движението по път ІІІ-7306 Сунгурларе – Пъдарево в участъка с. Чубра – с. Пъдарево е ограничено за МПС над 12 т. поради намалена носимоспособност на пътното тяло в участъка на област Бургас. Срок до 31.03.2019 г. \r\nРемонтни дейности:  \r\nПът II-48: Движението по път II-48 Омуртаг – Котел – път I-7 от км 18+000 до км 62+300 се осъществява с повишено внимание поради ремонт но ОС /мантинела/. Участъкът е сигнализиран с пътни знаци. Срок на изпълнение до 31.03.2019 г. \r\nОПУ-Смолян: \r\nПът IІI-197: Движението по път IІI-197 Борино – Грохотно – Девин в с. Грохотно при км 82+120 се осъществява с повишено внимание в лявата лента с изчакване при разминаване поради разрушена стена от каменна зидария вдясно на пътя. Участъкът е сигнализиран с пътни знаци. Срок до 15.04.2019 г. \r\nПът III-861: Движението по път III-861 в отсечката гр. Лъки – пътно кръстовище за хижа Момчил юнак от км 31+040 до км 36+000 е ограничено за МПС с тегло над 12 т. с ремаркета и полуремаркета поради намален габарит на пътното тяло.  \r\nОбходен маршрут: Лъки – Югово – Чепеларе – Рожен и обратно. Срок до 31.03.2019 г.; \r\nПът ІІІ-8631: Движението по път ІІІ-8631 Момчиловци – Славейно – местност Момина вода от км 0+000 до км 5+993 е ограничено за МПС над 12 т. с ремаркета и полуремаркета поради стеснен габарит на пътното тяло. Движението в района се регулира с пътни знаци. Срок до 31.03.2019 г.; \r\nПът ІІІ-8683: Движението по път ІІІ-8683 с. Арда – с. Горна Арда от км 27+000 до км 29+500 е ограничено за МПС с тегло над 10 т. поради пропадане и стеснение на една от пътните ленти. Движението в района се регулира с пътни знаци. Срок до 31.03.2019 г. \r\nРемонтни дейности: \r\nПът II-86: Движението по път ІІ-86 гр. Смолян – с. Средногорци от км 109+370 до км 109+570 в участъка срутище при км 109+450 при разклон за с. Тикале се регулира със светофарна уредба и скоростта е ограничена до 20 км/ч. Трафикът се осъществява в една /дясната/ пътна лента. Срок до 31.03.2019 г. \r\nПът ІІ-86: Движението по път ІІ-86 Средногорци – Рудозем от км 125+727 до км 132+920 се осъществява с повишено внимание поради ремонтни дейности. Срок до 14.12.2019 г. \r\nПът IІI-864: Движението по път IІI-864 Проглед – Пампорово от км 2+375 до км 2+485 се осъществява в една лента поради направа на подпорна стена на аварирал участък. Участъкът е сигнализиран с пътни знаци. Срок до 31.03.2019 г. \r\nОПУ-София: \r\nВременно са въведени следните ограничения за движение на МПС:  \r\nПът II-81: Движението по път ІІ-81 Монтана – София през проход „Петрохан“ е ограничено за автомобили над 12 т., както и тегленето на ремаркета и полуремаркета. \r\nОбходен маршрут: през гр. Своге. Срок до 31.03.2019 г.; \r\nПът ІІ-82: Движението по път II-82 Костенец – Самоков от км 0+000 до км 39+176 е ограничено за товарни МПС над 10 т. в двете посоки. Срок до 31.08.2019 г.; \r\nПът III-801: Движението по път III-801 Вакарел – Белица – Панагюрище от км 0+000 до км 22+133 е ограничено за товарни автомобили с ремаркета и полуремаркета поради влошени експлоатационни характеристики на пътното тяло. Срок 31.03.2019 г. \r\nПът ІІІ-3701: Движението по път III-3701 в участък от края на с. Ямна до края на област Ловеч от км 16+600 до км 22+300 е ограничено за всички МПС поради свлачищни процеси.  \r\nОбходен маршрут: път II-37 Етрополе – Лъга – Джурово, път I-3 Джурово – Ябланица граница област Ловеч, път III-358 Ябланица – Гложене, път III-3701 Гложене – Черни Вит. Срок до 31.05.2019 г.; \r\nПът ІІІ-8001: Движението по път III-8001 Беренде извор – Беренде от км 4+700 до км 9+410 е ограничено за движение на МПС поради намален габарит на пътното платно. Срок до 30.09.2019 г.; \r\nПът ІІІ-8102: Движението по път III-8102 Чибаовци – Свидня от км 10+000 до км 16+750 е ограничено поради активирали се свлачища.  \r\nОбходен маршрут: до Чибаовци да се ползва път II-81, до Бучин проход път III-164 Бучин проход – Искрец – Свидня. Срок до 31.05.2019 г. \r\nРемонтни дейности: \r\nПът II-18: Движението по път II-18 Софийски околовръстен път в участъка с. Казичене посока АМ „Хемус“ от км 32+100 до км 32+400 се осъществява в една лента поради монтиране на портална рамка. Затворени за движение са две ленти, като движението се извършва в свободната лента. От 11:00 до 11:20 часа движението в платното посока АМ „Хемус“ се ограничава изцяло и се пренасочва през с. Казичене за лекотоварните автомобили, докато тежкотоварните МПС изчакват на място. Срок до 28.03.2019 г. \r\nПът II-81: Движението по път II-81 Костинброд – Петрохан от км 8+200 до км 51+235 е затруднено и се осъществява двупосочно в една лента на определени участъци поради ремонтни дейности на асфалтовата настилка. Временната организация се осъществява посредством пътни знаци и временни светофарни уредби. Срок до 30.03.2019 г. \r\nССТ: Движението по пътна връзка „Илиянско шосе“ при км 4+854 и пътен възел „Източна тангента“ при км 10+671 на Северна скоростна тангента /ССТ/ е ограничено поради ремонтни дейности /доизграждане на пътните платна/. Пътните възли са затворени с неподвижни ограничителни системи, вертикални пътни знаци и хоризонтална маркировка. Срок 01.03.2020 г. \r\nОПУ-Стара Загора: \r\nВременно са въведени следните ограничения за движение на МПС:  \r\nПът III-663: Движението по път III-663 Чирпан – Симеоновград в участъка с. Зетьово – с. Целина от км 7+200 до км 10+620 поради ремонтни дейности. Срок до 15.05.2019 г. \r\nОбходен маршрут: Път II-66 с. Ценово - / път III-663/.  \r\nПът ІІІ-807: Движението по път III-807 гр. Чирпан – с. Върбица в участъка с. Скобелево – с. Зетьово е ограничено за всички МПС поради аварирал мост над река Марица при км 7+600.  \r\nОбходни маршрути:  \r\n- път ІІ-66 Поповица – Плодовитово – Първомай – Скобелево;  \r\n- път ІІ-66 Чирпан – Плодовитово – Първомай – Скобелево;  \r\n- Скобелево – Първомай – Плодовитово – път ІІ-66. Срок до 31.12.2019 г. \r\nПът III-5005: Движението по път III-5005 връх ,,Шипка” – връх „Бузлуджа” от км 0+000 до км 12+213 е ограничено за МПС над 3.5 т. Срок до 30.05.2019 г. \r\nПът ІІІ-5031: Движението по път III-5031 Опан – Гълъбово е ограничено за МПС над 10 т.  \r\nОбходен маршрут: път І-5 Стара Загора – Димитровград и път ІІІ-554 Раднево – Гълъбово. Срок до 31.03.2019 г. \r\nРемонтни дейности: няма. \r\nОПУ-Търговище: \r\nВременно са въведени следните ограничения за движение на МПС: \r\nПът III-4009: Движението по път III-4009 Лиляк – Пресиян от км 7+484 до км 15+230 е ограничено за МПС над 5 т. поради свлачище в района на с. Александрово. Участъкът е сигнализиран с пътни знаци. Срок до 31.03.2019 г.; \r\nПът III-4082: Движението на МПС над 3,5 т. по път III-4082 Капище – Банковец от км 0+000 до 11+300 е ограничено поради ремонт на мост. Срок до 31.05.2019 г. \r\nРемонтни дейности: \r\nПът IIІ-704: Движението по път Менгишево – Плъстина от км 0+000 до км 3+247 се осъществява с повишено внимание поради ремонт на асфалтовата настилка. Срок до \r\n30.10.2019 г. \r\nПът III-4009: Движението по път III-4009 Лиляк – Александрово от км 9+800 до 10+200 се осъществява в една лента поради активизирано свлачище. Участъкът е сигнализиран с пътни знаци. Срок до 31.05.2019 г.; \r\nОПУ-Хасково: \r\nВременно са въведени следните ограничения за движение на МПС: \r\nПът III-597: Движението по път III-597 Ивайловград – Дъбовец – Малко градище – Лозен – Любимец в гр. Любимец при км 56+850 е ограничено за всички МПС поради закрит ж.п. прелез.  \r\nОбходен маршрут: гр. Любимец – с. Сива река – с. Малко градище – гр. Ивайловград. Срок до 31.12.2019 г.; \r\nПът III-5009: Движението на МПС над 12 т. по път III-5009 Козлец – Кърджали от км 0+000 до км 26+080 e ограничено. Срок до 31.12.2019 г. \r\nРемонтни дейности: \r\nПът III-663: Движението по път III-663 Димитровград – Симеоновград в участъка от разклона за гр. Стара Загора до гр. Симеоновград от км 34+600 до км 54+835 се осъществява в една лента поради частични ремонтни дейности на асфалтовата настилка. Движението през работните участъци се осъществява двупосочно в едната лента и се регулира с пътна сигнализация. Срок до 02.10.2019 г. \r\nОПУ-Шумен: \r\nВременно са въведени следните ограничения за движение на МПС:  \r\nПът ІІІ-731: Движението по път III-731 Радко Димитриево – Друмево e ограничено за МПС над 10 т. поради свлачищни процеси.  \r\nОбходен маршрут: Шумен – Овчарово – Друмево. Срок до 02.04.2019 г. \r\nРемонтни дейности: няма ограничения. \r\nОПУ-Ямбол: \r\nВременно са въведени следните ограничения за движение на МПС:  \r\nПът III-7008: Движението по път III-7008 Елхово – Изгрев от км 2+440 до  км 2+560 е ограничено, поради лошо експлоатационно състояние на дървен мост над р. Тунджа. \r\nОбходен маршрут: По изграден обходен път до моста с ограничение на скоростта до 30 км/ч. Срок до 30.06.2019 г. \r\nРемонтни дейности:  \r\nПът III-7008: Движението по път III-7008 Малък манастир – Голям манастир от км 18+059 до км 18+123 се осъществява в една лента, поради пропаднала настилка и пропаднал насип. Движението се регулира чрез пътни знаци. Срок до 30.06.2019 г. \r\nОпасност от падащи камъни: Искърско дефиле; Кресненско дефиле; проход на Републиката; път І-1 /Е-79/ Мездра-Ботевград, Видин-Монтана и в участъците от км 321+400 до км 321+500 и от км 352+650 до км 352+750; път I-4 София-Варна при с. Пролаз и Коритна-Български Извор-Микре; път I-5 /Е 85/ В. Търново-Дряново-Габрово-Шипка; път І-6 Коняво-разклон Клапаровци и София-Карлово-Бургас, проходи „Козница” и „Стражата”; път I-8 при кръстовище за с. Габровица; път I-9 Крушевец-М.Търново; път ІІ-19 Симитли- Г. Делчев; път II-35 Троян-Кърнаре; път II-37 Пещера-Батак-Ш. Поляна; път II-53 Стара река-Сливен; път ІІ-62 Самоков-Дупница /местност Дервена/; път ІІ-82 Самоков-София /Г.Окол-Пасарел-Кокаляне/; път II-84 Варвара-гара Костандово /кръстовище за Св. Петка/; път ІІ-86 Асеновград-Смолян; път ІІІ-102 Превала-Монтана; път ІІІ-104 Бобошево-Четирци; път ІІІ-107 Рила-Рилски Манастир; път III-305 Дерманци-Торос-Гложене; път ІІІ-488 Градец-Ичера-Сливен; път ІІІ-601 Горановци-Олтоманци; път ІІІ-606 в района на Копривщица; път ІІІ-622 Друмохар-Ваксево; път III-842 Юндола-Голямо Белово; път ІІІ-861 Юговско ханче-Югово-Лъки-Здравец; път ІІІ-865; Стояново-Ардино; път ІІІ-866 Смолян-Кричим-Стамболийски-път І-8; път ІІІ-3011 стената на яз. „Ал. Стамболийски”; път ІІІ-8611 Белица-Загражден, всички пътища на област Смолян; път II-55 от км 34+900 до км 45+000 на Прохода на Републиката има опасност от свличане на скални и земни маси; път ІІ-73 Шумен-Карнобат има опасност от свличане на скални и земни маси. Шофьорите да се движат с повишено внимание по тези участъци.", "date": "2019.03.28", "title": "Актуална пътна обстановка"}
{"url": "http://www.focus-news.net/news/2019/03/28/2639860/predstoyashti-mezhdunarodni-sabitiya-za-28-mart-agentsiya-fokus.html", "text": "***  Последен предизборен митинг на Петро Порошенко \r\n***  Ангела Меркел среща ръководител на Международния икономически форум \r\n***  Национална възпоменателна служба за жертвите на клането в джамията в Крайстчърч \r\n***  Премиерът Ли Къцян изнася ключова реч на форума в Боао  \r\n***  Висши представители на САЩ и Китай ще проведат търговски преговори \r\n***  Тръмп ще проведе митинг \"Да направим Америка отново велика\" \r\n***  Среща на Международната контактна група за Венецуела", "date": "2019.03.28", "title": "Предстоящи международни събития за 28 март (Агенция \"Фокус\")"}
{"url": "http://www.focus-news.net/news/2019/03/28/2639843/the-telegraph-tereza-mey-shte-se-ottegli-ako-deputatite-podkrepyat-sdelkata-y-za-brekzit.html", "text": "Тереза Мей ще напусне постовете си в правителството и в партията, ако депутатите подкрепят проекта й за излизане от Европейския съюз. В същото време хардлайнерите, привърженици на Брекзит, както и Демократичната юнионистка партия остават непоклатимо, пише  The Telegraph .  \r\nВ сряда премиерът заяви, че „съвсем ясно е чула“ какво е настроението в Консервативната партия и няма „застане на пътя“ на новия лидер да поеме товара за следващата фаза по преговорите за Брекзит.   \r\nИзтъкнати бунтовници сред торите, като например Борис Джонсън, отговориха, като обещаха подкрепа за сделката на Мей за Брекзит. Сега тя може да се гласува за трети път и в петък.   \r\nЗа британския Телеграф Борис Джонсън заяви, че „много, ама много съжалява“, че е сменил намеренията си, „но в края на краищата онова, заради което се борих, може и никога да не се случи.“   Ивелина Ватова", "date": "2019.03.28", "title": "The Telegraph: Тереза Мей ще се оттегли, ако депутатите подкрепят сделката й за Брекзит"}
{"url": "http://www.focus-news.net/news/2019/03/28/2639861/nimh-vremeto-shte-e-predimno-slanchevo-s-maksimalni-temperaturi-mezhdu-9-i-14.html", "text": "Днес ще е предимно слънчево с временни увеличения на облачността над Югозападна България, но ще е почти без валежи. Ще духа слаб до умерен изток-североизточен вятър и с него ще продължи да прониква хладен въздух. Максималните температури ще са предимно между 9° и 14°. Атмосферното налягане ще е по-високо от средното за месеца и ще продължи да се повишава. Такава е прогнозата за времето на  Националния институт по метеорология и хидрология (НИМХ) , съобщи за  Агенция „Фокус“  дежурният синоптик Георги Цеков. \r\nНад Черноморието ще бъде предимно слънчево, но хладно. Ще духа умерен вятър от изток-североизток. Максимални температури на въздуха: 9°-12°. Температурата на морската вода е 10°-11°. Вълнението на морето ще бъде 2 - 3 бала. \r\nНад планините ще е предимно слънчево. След обяд над масивите от Западна и Централна България ще има временни увеличения на облачността, но ще е почти без валежи. Ще духа умерен и силен североизточен вятър. Максималната температура на височина 1200 метра ще е около 2°, на 2000 метра - около минус 4°.", "date": "2019.03.28", "title": "НИМХ: Времето ще е предимно слънчево с максимални температури между 9° и 14°"}
{"url": "http://www.focus-news.net/news/2019/03/28/2639834/reuters-koy-mozhe-da-e-sledvashtiyat-britanski-premieri.html", "text": "В сряда Тереза Мей предложи да подаде оставка, ако нейният проект за Брекзит, който на два пъти беше отхвърлян в парламента, бъде одобрен от депутатите. Това е последният й опит да накара евроскептиците да  я подкрепят, предава  Reuters  и предлага списък на евентуални наследници за премиерския пост. Ето някои от основните: Майкъл Гоув, 51 години : Известен като активен участник в процеса за излизане на Великобритания от ЕС, не успя да заеме този пост след Дейвид Камерън, който подаде оставка ден след като изгуби референдума, и преди Тереза Мей. Смята се за един от най ефективните членове на кабинета, носител на нови политики, подкрепяше стратегията на Мей за Брекзит. В момента той води списъка на кандидатите и има 22 процента шансове да е следващият британски министър-председател.   Борис Джонсън, 54 години : бивш външен министър и най-голям критик на проекта на Мей за Брекзит, напусна кабинета през юли в знак на протест за начина, по който тя води преговорите с Брюксел. Много от евроскептиците го смятат за лицето на кампанията около референдума от 2016-та, на миналогодишната партийна конференция през октомври 2018 произнесе „бомбастична реч“, призовавайки консерваторите да се завърнат към традиционните си ценности – ниски данъци и силно управление и да не се опитва да подражава на лявата лейбъристка партия.  Дейвид Лидингтън, 62 година : на практика заместник премиерът на Великобритания, подкрепя привържениците на оставане в ЕС през 2016 на референдума и изигра ключова роля в провалените усилия на Камерън да поднови преговорите с Брюксел преди вота за Брекзит. През уикенда той обяви, че не мисли да поеме работата на Мей: „От близката ми работа с премиера един извод е важен – нямам амбиция да върша нейната работа“. Джеръми Хънт, 52 години : замести Джонсън като външен министър през юли 2018 г. с призива консерваторите да оставят настрана разликите си и да се обединят срещу общия враг: ЕС. На референдума той гласува за оставане в Съюза. Бил е 6 години здравен министър, което го направи твърде непопулярен.  Джейкъб Рийс-Мог, 49 години : доста ярък милионер, който си създаде имидж на английски джентълмен, изгради култ към радикалното напускане на ЕС като пое ръководството на влиятелната евроскептична депутатска група  ERG, той обяви, че е изпратил писмо на недоверие до Мей веднага, след като тя обяви проекта си за сделката по Брекзит. Той е обявил, че няма да поеме тази работа.   Доминик Рааб, 44 години : само за 5 месеца беше министър за Брекзит, напусна Мей в 2018 г. по повод проекта за споразумението за напускане с аргумента, че то не отговаря на обещанията на торите от изборите през 2017; приемат го като новодошъл в клуба на висшите  държавници, но е в по-ниските нива на държавното управление от 2010, има черен пояс по карате. Запитан дали иска да е министър-председател, отговорът му е категоричен: „Никога, твърдо никога!“ Саджид Джавид, 49 години : бивш банкер и висш експерт по свободните пазари, изпълнява няколко роли в кабинета и има добър рейтинг сред партийните членове; второ поколение имигранти от Пакистан, в офиса си има портрет на Маргарет Тачър. Гласува за оставане в ЕС, но го смятат за евроскептик.   Дейвид Дейвис, 69 години : водещ евроскептик, избран в юли 2016 да води преговорите с ЕС, две години по-късно напуска в знак на протест срещу плановете на Мей за продължителни връзки с блока; миналият месец заяви пред списание, че най-вероятно ще поеме партийния лидерски пост.    Ивелина Ватова", "date": "2019.03.28", "title": "Reuters: Кой може да е следващият британски премиер?"}
{"url": "http://www.focus-news.net/news/2019/03/28/2639864/vitseprezidentat-iliyana-yotova-shte-otkrie-osmoto-izdanie-na-evropeyskiya-forum-za-sotsialno-predpriemachestvo.html", "text": "Вицепрезидентът Илияна Йотова ще открие осмото издание на Европейския форум за социално предприемачество пред Палата №11 на Международен панаир – Пловдив от 10.00 часа. Това съобщиха от  прессекретариата на държавния глава .", "date": "2019.03.28", "title": "Вицепрезидентът Илияна Йотова ще открие осмото издание на Европейския форум за социално предприемачество"}
{"url": "http://www.focus-news.net/news/2019/03/28/2639862/sport-simona-halep-se-klasira-za-polufinalite-na-turnira-po-tenis-v-mayami.html", "text": "Симона Халеп се класира за полуфиналите на турнира по тенис от сериите „Мастърс“ в Маями. Поставената под номер две в основната схема румънка победи 18-ата в световната ранглиста Ван Циян от Китай с 6:4, 7:5 в двубой, продължил час и 39 минути.  \r\nЗа място на финал Халеп ще играе с победителката от мача между Каролина Плишкова и Маркета Вондроушова.", "date": "2019.03.28", "title": "Спорт: Симона Халеп се класира за полуфиналите на турнира по тенис в Маями"}
{"url": "http://www.focus-news.net/news/2019/03/28/2639866/ministrite-boil-banov-i-krasimir-valchev-shte-podpishat-sporazumenie-za-satrudnichestvo-mezhdu-uchilishta-detski-gradini-i-darzhavnite-kulturni-instituti-v-stranata.html", "text": "Министрите на културата и на образованието Боил Банов и Красимир Вълчев ще подпишат Споразумение за сътрудничество между училища и детски градини и държавните културни институти в страната. Това съобщиха от пресцентъра на  Министерството на културата . Събитието ще се състои от 11.00 часа в Народния театър „Иван Вазов“.", "date": "2019.03.28", "title": "Министрите Боил Банов и Красимир Вълчев ще подпишат Споразумение за сътрудничество между училища, детски градини и държавните културни институти в страната"}
{"url": "http://www.focus-news.net/news/2019/03/28/2639868/stolichniyat-obshtinski-savet-shte-razgleda-godishen-otchet-za-kachestvoto-na-atmosferniya-vazduh.html", "text": "Столичният общински съвет ще разгледа доклад относно одобрение на Годишен отчет за 2018 г. за изпълнението на „Програма за управление качеството на атмосферния въздух на територията на Столична община 2015 - 2020 г. Това е заложено като допълнителна точка към програмата на редовното заседание на  Столичния общински съвет . През месец март беше представена кампания за безплатна подмяна на стари печки от домакинствата. Кампанията е в изпълнение на проект „Българските общини работят заедно за подобряване качеството на атмосферния въздух“ по програма Лайф+ на Европейската комисия. Проектът се реализира съвместно с общините Бургас, Велико Търново, Монтана, Русе и Стара Загора. Общата стойност на проекта е 16 600 000 евро, като безвъзмездното финансиране по Програма Лайф+ на Европейската комисия е 10 000 000 евро. От 13 март гражданите на София могат да подават заявления за подмяна на отоплителните системи в районните администрации. На този етап само ще заявяват интерес за безвъзмездната смяна и с каква алтернатива биха искали да продължат занапред. Това е първата стъпка от един от проектите, който си поставя за цел изчистването на въздуха в големите градове на страната. От миналата година Столична община използва и мярката „зелен билет“ в дните със завишени нива на замърсяване на атмосферния въздух. Стойността на картата е 1 лв. и гражданите могат да я ползват през целия ден за всички линии.  По този начин се очаква да бъдат стимулирани жителите на града да ползват обществения транспорт.  Като друга мярка за опазване на въздуха чист е засилване на контрола за горене на нерегламентирани отпадъци.  \r\nПо време на заседанието ще бъде представена и информация от кмета на София Йорданка Фандъкова и старши комисар Георги Хаджиев – директор на СДВР, относно дейността през изминалата година за опазване на сигурността и обществения ред в столицата, както и за предприетите мерки за подобряването им през настоящата година.", "date": "2019.03.28", "title": "Столичният общински съвет ще разгледа Годишен отчет за качеството на атмосферния въздух"}
{"url": "http://www.focus-news.net/news/2019/03/28/2639872/sofiya-v-sofiyskata-sveta-mitropoliya-shte-bade-predstavena-knigata-pismo-do-blizak-na-otets-vladimir-doychev.html", "text": "В Софийската света митрополия ще бъде представена книгата „Писмо до близък” на отец Владимир Дойчев”, предаде репортер на  Агенция „Фокус“ . Събитието ще се проведе от 18.00 часа в салона на Софийската света митрополия на ул. „Цар Калоян” 7 с благословението на Негово светейшество Българския патриарх и Софийски митрополит Неофит.  \r\n„Писмо до близък” е третата книга с проповеди на известния столичен свещеник Владимир. Първите две - „Среща с Живота” и „Срещи със смъртта”, бяха преиздадени няколко пъти. „Писмо до близък” е тяхното естествено продължение. Книгата ще бъде представена лично от автора отец Владимир, с възможност за събеседване. Входът е свободен.  \r\nНикола ПЕТКОВ", "date": "2019.03.28", "title": "София: В Софийската света митрополия ще бъде представена книгата „Писмо до близък” на отец Владимир Дойчев"}
{"url": "http://www.focus-news.net/news/2019/03/28/2639865/predstaviteli-na-gerb-i-sds-shte-provedat-sledvashta-sreshta-vav-vrazka-s-predstoyashtite-izbori-za-evropeyski-parlament.html", "text": "Представители на ГЕРБ и СДС ще проведат следваща среща във връзка с предстоящите избори за Европейски парламент. Това съобщиха от пресцентъра на  ПП ГЕРБ . Срещата ще се проведе от 08.00 часа в Централата на ПП ГЕРБ. След срещата ще бъде даден брифинг за представителите на медиите.", "date": "2019.03.28", "title": "Представители на ГЕРБ и СДС ще проведат следваща среща във връзка с предстоящите избори за Европейски парламент"}
{"url": "http://www.focus-news.net/news/2019/03/28/2639873/shte-se-provede-godishen-otchet-analiz-za-deynostta-na-glavna-direktsiya-borba-s-organiziranata-prestapnost-prez-2018-godina.html", "text": "Годишен отчет-анализ за дейността на Главна дирекция „Борба с организираната престъпност” (ГДБОП) през 2018 година. Това съобщиха от пресцентъра на  МВР . След работното съвещание е предвиден брифинг, на който ще бъдат представени постигнатите резултати, от 11.30 часа в сградата на дирекцията на бул. „Цариградско шосе”, № 133 А.", "date": "2019.03.28", "title": "Ще се проведе годишен отчет-анализ за дейността на Главна дирекция „Борба с организираната престъпност” през 2018 година"}
{"url": "http://www.focus-news.net/news/2019/03/28/2639874/blagoevgrad-bez-zabavyaniya-se-izvarshva-preminavaneto-prez-granichnite-punktove-na-teritoriyata-na-yugozapadna-balgariya.html", "text": "Без забавяния се извършва преминаването през граничните пунктове на територията на Югозападна България. Това съобщиха за  Радио „Фокус“ – Пирин  от Главна дирекция „Гранична полиция“. На граничните пунктове „Кулата“, „Илинден“, „Златарево“ и „Станке Лисичково“ движението е нормално натоварено. Няма образували се задръствания или колони от автомобили. \r\nЛивия НИНОВА", "date": "2019.03.28", "title": "Благоевград: Без забавяния се извършва преминаването през граничните пунктове на територията на Югозападна България"}
{"url": "http://www.focus-news.net/news/2019/03/28/2639875/grazhdanski-dialog-na-tema-regionalno-razvitie-shte-se-provede-v-slivnitsa.html", "text": "Граждански диалог на тема регионално развитие ще се проведе в Сливница от 16.00 ч. в залата на Народно читалище „Съзнание 1907”. Това съобщиха от пресцентъра на  ПП ГЕРБ . Форумът е част от платформата за граждански диалог „Европа в нашия дом”. Участие в него ще вземат областният координатор на ГЕРБ-София област Галя Георгиева, народните представители Валентин Милушев, Васил Цветков и Мартин Тинчев, зам.-министърът на регионалното развитие и благоустройството Николай Нанков, както и зам. областният управител на София област Николай Николов.", "date": "2019.03.28", "title": "Граждански диалог на тема регионално развитие ще се проведе в Сливница"}
{"url": "http://www.focus-news.net/news/2019/03/28/2639877/dobrich-dvizhenieto-na-avtomobili-po-pat-71-v-posoka-silistra-se-regulira-s-patni-znatsi-i-se-osashtestvyava-s-povisheno-vnimanie-poradi-remont-na-asfaltova-nastilka.html", "text": "Движението на автомобили по път - 71 в посока Силистра се регулира с пътни знаци и се осъществява с повишено внимание поради ремонт на асфалтова настилка. Дейностите продължават до 29 март, предаде кореспондентът на  Радио „Фокус” – Варна . Няма въведени промени в движението на автомобили в областта. Ограничено е движението на МПС над 10 тона по път I- 9 в участъка от село Кранево в посока  Варна. Обходният маршрут е през селата Кичево и Оброчище. В Добрич заради дейности по интегрирания проект за обновяване на водния сектор в града временно е затворено движението на автомобили по едно от платната на бул. „3 март“ в района на Музея в Градския парк „Св. Георги“. Трафикът се осъществява двупосочно в другото платно. Работи се и по ул. „Никола Петков“. Затворена за движение на автомобили е и ул. „Райко Цончев“ заради дейности по водния проект. Временната организация ще важи до приключване на планираните дейности. В Добрич времето е ясно и слънчево, тихо е, температурата на въздуха е около 0 градусa. Пътните настилки са сухи, условията за пътуване са добри.  \r\nЖулиета НИКОЛОВА", "date": "2019.03.28", "title": "Добрич: Движението на автомобили по път - 71 в посока Силистра се регулира с пътни знаци и се осъществява с повишено внимание поради ремонт на асфалтова настилка"}
{"url": "http://www.focus-news.net/news/2019/03/28/2639845/the-daily-express-faradzh-preduprezhdava-parlamenta-izpravyate-se-pred-masivna-otritsatelna-reaktsiya.html", "text": "В сряда вечерта Найджъл Фарадж бясно предупреди Парламента, че се изправя пред „масивна отрицателна реакция“, пише  The Daily Express . \r\nГневът му бе предизвикан от факта, че не е ясно с какво мнозинство бяха отхвърлени осемте потенциални стратегии за напускане на ЕС. В Туитър той написа: „Няма мнозинство за нищо в Парламента, но в страната има мнозинство и то иска да се напусне ЕС. Нашите политици трябва да спрат да се опитват да не чуват нашия глас или ще се изправят пред масивна отрицателна реакция на гласоподавателите..” \r\nОбещанието на Мей да се оттегли след като се приеме проектът й за Брекзит, може да пробие най-сетне „стената“ и да даде възможност Островът да напусне ЕС на 22 май.   \r\nЗадава се трето гласуване за Брекзит, след като Демократично-юнионстката партия (ДЮП) обеща „конструктивен“ прогрес   \r\nПартията , която има 10 депутати и представлява опора за правителството на Тереза Мей, което управлява като кабинет на малцинството, е „ангажирана в продължаващи преговори“, съобщи  Sky News, пише британският всекидневник, като цитира източник от самата ДЮП. В същото време високопоставен правителствен източник съобщи на Reuters, че да се убеди ДЮП ще се окаже жизнено важен успех, за да може да се гарантира одобрението на Парламента, като това да се накарат евроскептичните консерватори да подкрепят сделката. В сряда вечерта ДЮП, която на два пъти гласува срещу проекта на Мей,  предупреди, че „дребните поправки няма да провалят“  преговорите за последната сделка на Тереза Мей по Брекзит с ЕС. След срещата лидер от ДЮП заяви пред The BBC: \"Онова, което хората трябва да направят, е да сдържат нервите си и да гледат към сделка, която да е в интерес на цялото Обединено кралство, Онова, което ръководи ДЮП е фактът, че Северна Ирландия не е изоставена, че икономическият и конституционен интегритет на Кралството е същият и че имаме какво да кажем за бъдещето на висок глас“.  \r\nТъй нужната възможност да се подкрепи Тереза Мей идва три дни след голямата драма около Брекзит в Камарата на общините, когато с мнозинство от 149 гласа депутатите отново отхвърлиха предложението на премиера.  В сряда те се обявиха срещу Брекзит без сделка и с 413 гласа приеха удължаване на действието на Член 50 до 2020 година.  Всяка отлагане ще даде „глътка въздух“ за премиера и правителството.  Ако обаче и третият вот ес провали, продължаване на действието на този член от Лисабонския договор може да продължи с месеци и дори години, което ще принуди Обединеното кралство да участва в майските избори за Европарламент. Всяко отлагане ще се нуждае от съгласието на останалите 27 държави в ЕС, с преговори за условията за удължаване на действието му, които трябва да се проведат преди срещата на върха през следващата седмица.  \r\nГоворителят на Мей заяви“ Премиерът е абсолютно категорична и се бори за напускането на ЕС от Великобритания на 29 март. Всичко, което тя правеше и желаеше  беше именно това да се случи. Тя не искаше да има удължаване на срока, но Парламентът на два пъти избра да отхвърли нейното предложение и сега ние сме длъжни да се сблъскаме с трудната ситуация, в която Парламентът ни постави.“  \r\nГоворител на Европейската комисия заяви, че всичките 27 държави трябва да одобрят  удължаването на действието на Член 50: \"Европейският Съвет е онзи, който трябва да се съобрази с подобно искане, като се даде приоритет на необходимостта да се гарантира функционирането на европейските институции и да се вземат под внимание причините за подобно удължаване на действието и за допустимите срокове, в които това може да бъде направено.“    Ивелина Ватова", "date": "2019.03.28", "title": "The Daily Express: Фарадж предупреждава парламента: „изправяте се пред масивна отрицателна реакция“"}
{"url": "http://www.focus-news.net/news/2019/03/28/2639876/sofiya-v-grada-shte-se-provede-brifing-na-patna-politsiya-vav-vrazka-s-ofitsialnoto-otkrivane-na-motosezona.html", "text": "В града ще се проведе брифинг на „Пътна полиция“ във връзка с официалното откриване на мотосезона. Това съобщиха от пресцентъра на  МВР . Брифингът ще се състои от 13.30 часа в киносалона на отдел „Пътна полиция“ към СДВР на ул. „Лъчезар Станчев“ 4. Пътни полицаи и представители на столични мотоклубове ще съобщят подробности по повод официалното откриване на мотосезон 2019. Той започва на 30 март и тази година ще премине под надслов „Бъди разумен на пътя, започни от себе си“.", "date": "2019.03.28", "title": "София: В града ще се проведе брифинг на „Пътна полиция“ във връзка с официалното откриване на мотосезона"}
{"url": "http://www.focus-news.net/news/2019/03/28/2639879/burgas-pancho-vladigerov-mladshi-i-dimo-dimov-shte-predstavyat-obshtiya-si-proekt-v-yarki-bagri-v-kulturen-tsentar-morsko-kazino.html", "text": "Представяне на диска „В ярки багри“ на клавирното дуо Панчо Владигеров – младши  и Димо Димов ще се състои в зала „Петя Дубарова“ на Културен център „Морско казино“ от 18.00 часа. Това съобщиха от пресцентъра на  Община Бургас . „В ярки багри“ е проект, който комбинира аудио и видео съдържание с произведения за две пиана на Панчо Владигеров, изпълнени от клавирно дуо Панчо Владигеров младши и Димо Димов. Дискът представя музикалното наследство на Владигеров и чрез архивни материали и се посвещава на 120 г. от рождението му. Входът е свободен.", "date": "2019.03.28", "title": "Бургас: Панчо Владигеров-младши и Димо Димов ще представят общия си проект „В ярки багри“ в Културен център „Морско казино“"}
{"url": "http://www.focus-news.net/news/2019/03/28/2639882/kyustendil-rastitelnata-zashtita-na-ovoshtnite-nasazhdeniya-shte-bade-obsadena-na-seminar-v-doma-na-naukata-i-tehnikata.html", "text": "Растителната защита на овощните насаждения ще бъде обсъдена на семинар в Кюстендил. Това съобщиха за  Радио „Фокус” – Кюстендил  от Териториалната организация на Национална служба за съвети в земеделието. Семинарът ще се състои от 10.30 часа в залата на Дома на науката и техниката в града. Той се организира съвместно с Областна дирекция по безопасност на храните и Института по земеделие в Кюстендил. Пред участниците в семинара ще бъдат представени болести и неприятелите по черешата, ябълката, крушата и сливата, както и борбата с тях. Ще бъде засегната и темата за замърсяване на земеделската продукция с остатъци от продукти за растителна защита. В рамките на срещата ще бъдат представени възможности за подпомагане на земеделските стопани по Програмата за развитие на селските райони. \r\nВенцеслав ИЛЧЕВ", "date": "2019.03.28", "title": "Кюстендил: Растителната защита на овощните насаждения ще бъде обсъдена на семинар в Дома на науката и техниката"}
{"url": "http://www.focus-news.net/news/2019/03/28/2639871/api-prodalzhava-remontat-na-oshte-edin-viadukt-na-avtomagistrala-hemus-v-petak-i-sabota-shte-ima-dve-lenti-za-varna-i-edna-za-sofiya-a-v-nedelya-dve-za-sofiya-i-edna-za-varna.html", "text": "Движението от 14-ти до 23-ти километър на автомагистрала (АМ) „Хемус“ ще се осъществява двупосочно в платното за София поради ремонт на платното за Варна на виадукта при 19-ти км („Потоп). Това съобщиха от пресцентъра на  Агенция „Пътна инфраструктура“  (АПИ). През м. г. бяха ремонтирани колоните на съоръжението, т. нар. долно строене, и сега работата продължава по пътното платно. Съоръжението не е основно обновявано от въвеждането му в експлотация преди повече от 30 години. Дължината му е 525 метра. \r\nЗа улеснение на трафика в края на работната седмица - в петък и събота, в района на ремонтирания участък ще има две ленти в посока Варна и една за София, а в неделя и понеделник сутрин ще има две ленти за София и една за Варна. Агенция „Пътна инфраструктура“ апелира шофьорите да карат разумно и да спазват стриктно въведената временна организация на движението по време на строителните работи. Ремонтът е наложителен и трябва да бъде направен, за да се пътува след това много по-удобно по обновени пътни участъци. \r\nОт 26 март движението от 33-ти до 40-ти километър на АМ „Хемус“ се осъществява двупосочно в платното за София поради ремонта на два виадукта - при 36-ти км („Коренишки дол“) и при 37-ми км в платното за Варна. През м. г. беше обновено платното за София на двете съоръжения и сега трафикът преминава по тях. Очаква се предвидените дейности да завършат до края на строителния сезон. Ще се ремонтира както пътното платно, така и колоните на съоръженията. В момента на АМ „Хемус“ се ремонтира и тръбата за София на тунел „Витиня“. Движението се осъществява двупосочно в основно обновената тръба за Варна, която е с вентилационни, пожароизвестителни и осветителни системи. След ремонта и тръбата в посока столицата ще бъде в същия вид и същите системи за безопасност. \r\nНа АМ „Хемус“ на територията на област Варна се ремонтират 10,4 км от АМ „Хемус“ в платното в посока София (от км 389+717 до км 400+100). Това е участъкът между пътен възел „Неофит Рилски“ и естакада „Девня“. Движението се извършва двупосочно в платното за Варна и скоростта е ограничена до 90 км/ч. Очаква се строителните работи да завършат до 25 май т. г. Те включват фрезоване на асфалтовата настилка, демонтаж на стари и монтаж на нови бордюри, полагане на нов асфалт, ремонт на отводнителни съоръжения, профилиране на банкети, нова хоризонтална маркировка. \r\nНа АМ „Тракия“ се ремонтира платното за Бургас на три мостови съоръжения - при 13-ти, 15-ти и 20-ти километър. Виадуктите не са обновявани повече от 30 години. При извършването на строителните работи движението се осъществява двупосочно в платното за София. За улеснение на трафика в края на работната седмица - в петък и събота, в района на ремонтирания участък, ще има две ленти в посока Пловдив и една за София, а в неделя и понеделник сутрин ще има две ленти за София и една за Пловдив. \r\nПредвижда се строителните работи на АМ „Тракия“ да завършат преди началото на активния туристически сезон. На трите виадукта ще бъде направен ремонт на пътните плочи, греди, дилатационни фуги и тротоарни блокове, хидроизолация, нова асфалтова настилка, маркировка, нови предпазни парапети и мантинели. Съоръжението при 13-ти км е с дължина 254 м, при 15-ти км - 322 м, а при 20-ти км - 400 м. \r\nРемонтира се и мостът над река Тополница на АМ „Тракия“. До 30 април движението от 77-ми до 78-ми км в посока Пловдив е ограничено в активната и аварийната лента и се осъществява в изпреварващата. Предвиден е ремонт на дилатационна фуга, хидроизолация, възстановяване на бетонови повърхности на устой и греда, нова асфалтова настилка и хоризонтална маркировка. \r\nОт 7 март движението по моста над река Елшишка при км 89-ти на АМ „Тракия“ се осъщестява двупосочно в платното за София, поради ремонт на платното за Пловдив. Дейностите включват смяна на гредите на мостовото съоръжение, нова хидроизолация, асфалтиране и хоризонтална маркировка. Очаква се строителните работи да приключат до края на май т. г. В края на ноември миналата година завърши ремонтът на платното за София. За улеснение на трафика от 13 ч. всеки петък до 17 ч. в събота има две ленти в посока Пловдив и една за София. От 17 ч. всяка събота до 10 ч. в понеделник ще има две ленти за София и една лента за Пловдив.", "date": "2019.03.28", "title": "АПИ: Продължава ремонтът на още един виадукт на автомагистрала „Хемус“, в петък и събота ще има две ленти за Варна и една за София, а в неделя - две за София и една за Варна"}
{"url": "http://www.focus-news.net/news/2019/03/28/2639880/denyat-28-mart-v-balgarskata-istoriya.html", "text": "Поетът Димчо Дебелянов е роден на 28 март 1887 година в Копривщица. Авторът на “Помниш ли, помниш ли тихия двор...” и “Да се завърнеш в бащината къща”, оставя в българската поезия едни от най-хубавите български стихотворения. Той умира на южния фронт през Първата световна война на 2 октомври 1916 година, на 29-годишна възраст. \r\nНа 28 март са родени: историкът и министър-председател проф. Богдан Филов, историкът проф. Вера Мутафчиева (1929), композиторът Божидар Абрашев (1936), певецът Панайот Панайотов (1951), писателят Ивайло Дичев. На тази дата умира режисьорът Въло Радев. 2013 г. \r\nПрезидентът Росен Плевнелиев връчва на Мишлин Аби Самра, извънреден и пълномощен посланик на Ливанската република в Република България орден „Стара планина“ първа степен „за изключително големите ѝ заслуги за развитието и укрепването на българо-ливанските отношения и във връзка с окончателното ѝ отпътуване от страната“ 2012 г. \r\nПрезидентът Росен Плевнелиев връчва на проф. д-р Тацуро Мацумае огърлие „Стара планина“ „за особено значимите му заслуги за развитието на българо-японските отношения в областта на културата, образованието и науката“[ 1983 г. \r\nВ София се провежда среща на учени от балканските страни на тема \"Балканите – безядрена зона\". 1978 г.  \r\nВ София е открита изложба, посветена на Николай Рьорих. С това събитие Комитетът за култура започва изпълнението на програмата \"За издигане ролята на изкуството за всестранното развитие на личността\". \r\nНиколай Константинович Рьорих е руски художник, археолог, пътешественик и общественик. Учи едновременно в Петербургската художествена академия (1893-1897 г.) и в Юридическия факултет на Петербургския университет, който завършва през 1898 г., посещава лекции в Историко-филологическия факултет. Специализира живопис при Ф. Кормон в Париж (1900-1901 г.). От 1901 г. е секретар на Дружеството за поощряване на изобразителното изкуство, а в периода 1906-1918 г. е директор на рисувалното училище към дружеството. От 1909 г. е действителен член на Петербургската художествена академия. Член е на обединението \"Свят на изкуствата\" (председател от 1910 г. до 1919 г.). Негови творби са: цикъла \"Началото на Русия. Славяни\", \"Отвъдморски гости\", 1901; \"Строи се град\", 1902, “Небесен бой\", \"Знамение\", 1915, и др. От 1918 г. живее в чужбина (в началото на 20-те години - в САЩ; от 1923 г. с прекъсвания, а от 1936 г. постоянно в Индия). Провежда 2 големи експедиции в Централна и Източна Азия (1924-1928 г. и 1934-1935 г.). Създава серии от монголски, тибетски и хималайски планински пейзажи (\"Гуга Чохан\", 1931 г.; \"Знаците на Хесер\", 1940 г.; \"Хималаи. Нанда-Деви\", 1941 г.; \"Тибет. Манастир\", 1942 г.; \"Помни\", 1945 г., и др.). 1973 г.  \r\nПрез март месец опитите за смяна на имената на българите мюсюлмани довеждат до ескалация на напрежението в с. Корница, Благоевградски окръг. Хората от селото настояват да бъдат признати официално за \"турци\", децата им да се обучават на турски език и да не се посяга на имената им. На 28 март 1973 г. в селото влизат около 500 служители от МВР, срещу които селяните оказват силна съпротива. Убити са трима души от местното население, а няколко от милиционерите са ранени. 1967 г.  \r\nВ София стартира Първият конгрес на ТКЗС и се създава Съюз на ТКЗС. Приет е нов Примерен устав на ТКЗС и е взето решение да се обединят в единен съюз Съюзът на ТКЗС и Централният кооперативен съюз. 1957 г.  \r\nЗапочва осемдневно посещение на румънската правителствена делегация начело с първия секретар на ЦК на Румънската комунистическа партия Георге Георгиу-Деж в България. Между двете страни са декларирани общи позиции по \"стремежите на арабските народи за национална независимост\", по унгарските събития от 1956 г, както и нуждата от \"по-нататъшно укрепване на единството на страните от социалистическия лагер\". Разгледани са и проблемите на стопанското и научно-техническото сътрудничество с Румъния. 1952 г.  \r\nС разпореждане на Министерски съвет се въвеждат т.нар. безотчетни пари към основната заплата и \"представителните\" пари на министрите. 1946 г.  \r\nСталин лично нарежда на Георги Димитров каква линия трябва да следва комунистическата партия в България: \"Предвид отказа на опозицията да даде в Правителството свои представители, въпреки решението на тримата министри, препоръчваме да провеждате следната политика: 1. По всякакъв начин да игнорирате опозицията, да не водите повече с нея никакви преговори. 2. Да предприемете редица обмислени и умело организирани мерки, за да задушите опозицията...\". 1945 г.  \r\nЩабът на Първа българска армия изпраща до войските заповед за провеждане на настъпление в рамките на Мурската настъпателна операция. Ден по-рано, на 27 март 1945 г., в щаба на Първа българска армия е разработен планът за Мурската операция и следобед е изпратен в щаба на фронта за утвърждаване. От 29 март до 14 април Първа българска армия провежда Мурската настъпателна операция като съставна част на Виенската настъпателна операция на Втори и Трети украински фронт. Задачата на нашата армия е във взаимодействие с 57-а съветска армия да разгроми противостоящия противник и за 5–6 дена да овладее района южно и югоизточно от Нагканижа. В тези действия участват четири пехотни дивизии (8-а, 10-а, 12-а и 16-а), поддържани с артилерия и авиация от Трети украински фронт. Другите две дивизии (3-а и 11-а) остават заедно с Трета югославска армия да отбраняват р. Драва. Настъплението на Първа българска армия се развива успешно. Тя пробива укрепената линия “Маргит”, форсира последователно канала “Принципалис” и р. Мур и като преследва оттеглящия се противник, достига рубежа Велики Ког, Ястребци, Витан, Шаловци. Тук, след около 100-километрово вклинняване, настъплението на армията е спряно. Завършва Мурската операция. Изчерпали настъпателните си възможности, и нашите, и съветските войски преминават временно към отбрана. 1941 г.  \r\nОрганът на Съюза на занаятчийските сдружавания в България -\"Занаятчийска дума\" спира да излиза. Той се издава в София от ноември 1919 г. Негови редактори са Д. Динков, Ст. Ягоридков, Ст. Бъчваров и Н. Въжаров. 1928 г.  \r\nВ Бургас започва провеждането на учредителен събор от 13 делегати на Съюза на евангелските петдесятни църкви в България, оглавен от пастор Николай Николов (органи - вестник \"Петдесятни вести\" и списание \"Благовестител\"). Едновременно се оформя движението на Независимите петдесятни църкви около пастор Стоян Тинчев. 1927 г.  \r\nВ България влиза в сила Закон за народните читалища. 1924 г.  \r\nДемократическата партия се разцепва. Крилото на Андрей Ляпчев остава в Демократическия сговор с печатен орган вестник \"Пряпорец\", а крилото на Александър Малинов и Никола Мушанов възстановява самостоятелността на партията с печатен орган вестник \"Знаме\". На 5 октомври 1924 г. деветият конгрес на Демократическата партия потвърждава излизането от Сговора. На 28 октомври 1924 г. тя оформя своя парламентарна група от 17 депутати. 1920 г.  \r\nПровеждат се избори за XIX Обикновено народно събрание. БЗНС печели 110 места, БКП - 50, Демократическата партия - 24, Народната - 14, Прогресивнолибералната - 9, БРСДП (о) - 9, Радикалдемократическата - 8, Народнолибералната (Никола Генадиев) и Народнолибералната (Добри Петков) – по 3. 1913 г.  \r\nПровеждат се преговори между Сърбия и Гърция за общи действия срещу България. На 22 април 1913 г. в Атина е подписан предварителен съюзен протокол, а на 1 май е подписана и военна конвенция между двете страни. На 19 май 1913 г. в Солун е сключен окончателния съюзен договор между Сърбия и Гърция за общи действия срещу България. Те се споразумяват за обща граница. Двете държави се договарят да не допускат българско владение на запад от Вардар. 1895 г.  \r\nВ София завършва конгреса на македонските емигрантски дружества и братства в Княжество България и извън него (легална организация). Създаден е Македонски комитет с председател Трайко Китанчев. \r\nТрайко Цветков Китанчев е общественик и книжовник, деец на македоно-одринското революционно движение, редовен член на Българското книжовно дружество (дн. БАН). Роден е на 1 септември 1858 г. в с. Подмочани, Ресенско. Завършва Духовната семинария в Киев, след което записва право в Московския университет. Прекъсва обучението си поради заболяване и се завръща в България. Постъпва на работа като учител в училището при Петропавловския манастир \"Св. Петър и Павел\", а през 1882 г. се премества в Солунската българска мъжка гимназия \"Св. св. Кирил и Методий\". Уволнен, Китанчев заминава за България, където работи като учител в Пловдив, Габрово и София. От 1885 г. до 1890 г. е назначен за училищен инспектор в Търновско. По време на Сръбско-българската война 1885 г. се сражава като доброволец. През 1891 г. е осъден на 3 години затвор във връзка с убийството на финансовия министър Хр. Белчев. След излизането си от затвора Трайко Китанчев насочва своята дейност към обединяване на съществуващите в България македонски дружества в единна организация. През 1895 г. е избран на Първия конгрес на Върховния македоно–одрински комитет за негов председател. Взема активно участие в подготовката на четническата акция на ВМОК през 1895 г. Умира на 1 август 1895 г. 1876 г.  \r\nОт Влашко в България тайно се прехвърля една част от ръководните дейци на Първи (Търновски) революционен окръг - Христо Патрев, поп Харитон, дядо Никола Хаинченина, Тодор Кирков. 1859 г.  \r\nДраган Цанков започва да издава в Цариград униатския вестник \"България. Вестник за българските интереси\". Той излиза до април 1863 г. Негови сътрудници са Петко Р. Славейков, Тодор Икономов, Георги Миркович, Стефан Изворски, Христо Ваклидов. На тази дата са родени: 1955 г.  \r\nРоден е Ивайло Стефанов Дичев - български писател. През 1979 г. завършва английска филология в СУ “Св. Климент Охридски”. Работи като редактор във в-к \"Орбита\" и като сътрудник в Информационния център към Съюза на българските писатели. От 1985 до 1987 г. е редактор в издателство \"Български писател\". През 1991 г. специализира в Сорбоната. През 1992 г. защитава кандидатска дисертация \"Проблемът за автора и целостта на творбата\" Автор е на разкази, новели, романи, есета, научни публикации по проблеми на философията, естетиката и културологията. \r\nНегови съчинения са: \"Уча се да плача\" (1979 г.), \"Звезден календар\" (1982 г.), \"Идентификация\" (1987 г.), \"Миг след края на света\" (1988 г.), \"Граници между мен и мен\" (1990 г.), \"Еротика на авторството\" (1991 г.), \"Буквализми. Разказоиди\" (1991 г.). 1951 г.  \r\nРоден е Панайот Панайотов – български естраден изпълнител. Завършва Естрадния отдел при Българската държавна консерватория в класа на Стефан Атанасов през 1976 г. В периода 1974-1975 г. е солист на Представителния ансамбъл при ГУСВ - София. Работи с група \"Лира\". Започва да пее още като ученик в различни самодейни състави. В края на 70-те години има успешни изяви в различни международни конкурси, а песента \"Обич\" (муз. М. Аладжем) му носи голяма популярност. Представя се на \"Интерталант\" (1974 г.), който по това време няма конкурсен характер. Участва в \"Шлагерфестивал\" Дрезден (1979 г.) и \"Братиславска лира\" (1980 г.). През 1979 г. печели Голямата награда \"Златният Орфей\" и трета награда на фестивала \"Червеният карамфил\" в Сочи (бивш СССР). На фестивала в Кастълбар, Ирландия, получава специална награда за най-добър глас. Изпълнената от него песен \"Бащината къща\" (муз. А. Заберски) печели Голямата награда \"Златният Орфей\" през 1980 г. Концертира в СССР, Куба, Унгария, Турция, Полша и др. Негови албуми са: \"Обич\" (1981 г.), \"Сватба\" (1984 г.), \"Ванга\" (1990 г.), \"Здравей, обич моя\" (1991 г.), \"Без маска и грим (Роси и Панайот)\" (1993), \"Шопкиня\" (1994 г.), \"Певецът/Славяни\" (1996 г.), \"Маринела\" (1998 г.), \"20 Златни хита: Момчето, което говори с морето\" (1999 г.). 1936 г.  \r\nРоден е Божидар Абрашев - български композитор, музиколог, професор и доктор по изкуствознание. Завършва специалност \"Композиция\" в Музикалната академия в София, като ученик на П. Владигеров. Бил е преподавател е в Държавната музикална академия по симфонична оркестрация, елементарна теория на музиката и инструментознание. Автор е на около 60 опуса, 5 симфонии, 6 сонати, 1 кончерто гроссо; 2 оратории и около 300 аранжимента на народни песни. Негови съчинения са: Енциклопедия на музикалните инструменти (преведена в 27 държави), \"Оркестрово-звукова материя\" (1976 г.), \"Симфонична оркестрация (1992 г.), \"Обработка и оркестрация на българската народна музика\", ч. 1-2 (1990-1995 г.) и др. През 2001 г. е назначен за министър на културата, през 2005 г. е свален от този пост. Умира на 6 ноември 2006 г. 1930 г.  \r\nРоден е Богоя Сапунджиев – български архитект и сценограф. Завършва архитектура в Московския архитектурен институт през 1955 г. От 1958 г. е началник на Декоростроителния отдел и художествения постановчик в СИФ “Бояна”. Занимава се предимно с театрална сценография, с предпочитание към мащабните и функционални композиции - “Хроника на чувствата” (1962 г.), “Галилео Галилей” (1968 г.), “Най-добрият човек, когото познавам” (1973 г.), “Селянинът с колелото” (1974 г.), “Фильо и Макензен” (тв, 1978-1980 г.), “Хан Аспарух” (1981 г.), “Брегове в мъгла” (1986 г.) - в киното, а в театъра и операта - “Прокурорът” (1965 г.), “Иван Шишман” (1975 г.), “Ивайло” (1985 г.) и др. 1929 г.  \r\nРодена е Вера Мутафчиева – български историк, писател, белетрист. През 1951 г. завършва специалност “История“ в СУ “Св. Климент Охридски”. В годините 1950 – 1955 г. работи в Народната библиотека в София и в Института за история към БАН. От 1979 г. е директор на Центъра за древни езици и култура към Комитета за култура. От 1880 г. е директор на Българския изследователски институт в Австрия. От 1997 г. до 1998 г. е секретар на Съюза на българските писатели. През 1979-1991 г. работи в Института за литература към БАН, през 1991-1992 г. е в Центъра за литература към БАН, от 1992 г. - в Института за история. За една година е председател на Агенцията за българите в чужбина. През 1980 г. е лауреат на международната Хердерова награда. Тя е почетен член на БАН и носител на почетен знак на БАН “Проф. Марин Дринов” на лента. През 1999 г. й е връчен орден “Стара планина”. Същата година е наградена и с Голямата награда за литература на СУ “Св. Климент Охридски”. През 2000 г. получава званието “д-р хонорис кауза” на НБУ. Две години по-късно получава награда за принос в българската литература “Бронзов бухал”. Изследванията й са върху проблемите на историята на Османската империя и към източните култури и цивилизации. Автор е на книгите: “Летопис на смутното време” (1965-1966 г.), 1993 г., “Случаят Джем” (1967 г., 1999 г.), “Последните Шишмановци” (1969 г.), сборник с есета “И Клио е муза” (1969 г.), “Рицарят” (1970 г.), “Процесът - 1873” (1972 г.), “Белот на две ръце” (1973 г.), “Алкивиад Малки” (1975 г.), “Алкивиад Велики” (1976 г.), “Книга за Софроний” (1978 г.,) “Предречено от Пагане” (1980 г,), “Бомбите” (1985 г.), “Съединението прави силата” (1985 г.), “Белият свят” (1994 г.), “И страшно е, майко и весело ... Публицистика” (1997 г.), “Разгадавайки баща си. Опит за биография на Петър Мутафчиев” (1997 г.), “Нека се сбогуваме с XX в.” (1998 г.), “Бивалици” (2000-2001 г.) и др. Нейни научни съчинения са: “Османска социално-икономическа история. Изследвания” (1993 г.,1999 г.), “В сянката на Азия. Завладяването на България от османците и българските земи в османската държавна система” (1992 г.), “История. Учебник за V кл. на СОУ”, 1994 г.) “История на българския народ. От наченките на човешки живот по нашите земи до българското Възраждане” (1995 г.), “Турция. Между Изтока и Запада” (1998 г.). \r\nУмира след кратко, но тежко боледуване на 9 юни 2009 г. в София.Прахът ѝ е разпилян в Егейско море на 13 юли 2009 г. 1887 г.  \r\nРоден е Димчо Дебелянов - български поет - символист и романтик. През 1895 г. семейството му се преселва в Пловдив, където остава до 1904 г. От този период са и първите му стихотворни опити. След това живее в София. През 1906 г. печата в списание \"Съвременност\". Превежда от руски и френски език, следва право и литература, издава \"Българска антология\" заедно с Д. Подвързачов (1910 г.), съредактор с К. Константинов, Г. Райчев и Н. Янев на списание \"Звено\" (гл. ред. Д. Подвързачов). Участва като подпоручик в Първата световна война, загива на 2 октомври 1916 г. на южния фронт. Погребан е в двора на черква край Демирхисар, откъдето 15 години по-късно костите му са пренесени в Копривщица. Негови стихотворения са \"Помниш ли, помниш ли\", \"Спи градът\", \"Кръстопът на бъдещето\", \"Светла вяра\" и др. 1883 г.  \r\nРоден е Богдан Филов - български историк и политик. От 9 септември 1943 г. до 9 септември 1944 г. е член на регентството. Преди това три години заема поста министър-председател. От 1938 г. до 1942 г. заема поста министър на народното просвещение, а от 1942 г. в продължение на една година е министър на външните работи и изповеданията. От 1937 до 1944 г. е председател на БАН. През 1992 г. общото събрание на БАН посмъртно възстановява членството му. Учи класическа филология и сравнително езикознание във Вюрцбург, Германия (1901 г.) и в Лайпцигския университет (1902-1903 г.). Завършва римска история и археология във Фрайбург, Германия (1904 г.). От 1920 г. до 1944 г. е професор по археология в СУ “Св. Климент Охридски”. Една година е декан на Историко-филологическия факултет. От 1931 до 1932 г. е ректор на СУ “Св. Климент Охридски”. През 1923 г. влиза в Берлинската масонска ложа. Специализира класическа филология в Бон, Париж и Рим. В периода 1920-1944 г. е директор на Българския археологически институт с музей. След 9 септември 1944 г. Народния съд го осъжда на смърт, 5 млн. лв. глоба и конфискация на имуществото. Отнето му е и званието “академик”. На 1 февруари 1945 г. е разстрелян. Присъдата е отменена през 1996 г. Богдан Филов е автор на: “Антични паметници в Народния музей”, “Археологически паралели”, “Софийската църква, Св. София”, “Старобългарското изкуство”, “Римското владичество в България”, “Миниатюрите на Лондонското евангелие на цар Иван Александра” и др. 1874 г.  \r\nРоден е Стефан Макавеев Минчев – български литературен историк и критик. Завършва славянска филология във Висшето училище. Работи като учител в Казанлък, Пловдив и София. Инспектор е по български език и литература при Министерството на народната просвета. Негови съчинения са: “Из историята на българския роман. Материали за живота на Василя Друмева (Митрополит Климента)” (1908 г.), “Из историята на българския роман”, “Опит за литературно-исторически наблюдения върху развитието на романа през ХIХ в. до Освободителната война” (1877-1878 )” (1908 г.), “Из историята на българския роман. Побългаряване на чужди произведения” (1910 г.), “Чужди влияния в Друмевата драма “Иванку” (1912 г.). На тази дата умират: 2016 г.  \r\nУмира Ивон Фуркад - съпругата на Димитър Паница, основател на фондация \"Свободна и демократична България\". 2001 г.  \r\nУмира Въло Радев - български режисьор, оператор. Завършва ВГИК в Москва, специалност \"Операторско майсторство\". Оператор на филмите \"Димитровградци\", \"Години за любов\", \"В навечерието\", \"Тютюн\". Режисьор е: на \"Крадецът на праскови\", \"Цар и генерал\", \"Най-дългата нощ\", \"Черните ангели\", \"Корените на изгряващото слънце\", \"Осъдени души\" и \"Адаптация\". Носител е на \"Златна роза\" от кинофестивала във Варна за \"Цар и генерал\" (1966 г.) и за \"Най-дългата нощ\" (1967 г.); награда от Международна кинофестивал в Карлови Вари за \"Черните ангели\". Орден \"Стара планина\" (2002 г., посмъртно). 1985 г.  \r\nУмира Георги Караиванов - български поет, белетрист и драматург. Завършва гимназия и право в София. Член е на Съюза на българските писатели и негов секретар от 1934 г. до 1944 г. Негови стихосбирки са: “Път” (1923 г. ), “Анатема” (1925 г. ), “Иманяри” (1926 г. ) и “Синьото цвете” (1927 г. ); легендата “Божият съд” (1928 г.); повестта “Пендарата” (1928 г.); епическите поеми “Хайдути” (1931 г.) и “Герай Войвода” (1933 г.); романа “Бан Янука” (1932 г.); драмите “Хвъркатият конник” (1939 г.), “Боримечката” (1958 г.), “Юнашка майка” (1962 г. ) и др. Автор е на няколко книги за деца. 1976 г.  \r\nУмира Антон Маринович - български режисьор. Завършва право в СУ “Св. Климент Охридски”. Сътрудник е на списанията “Нашето кино” и “Филм и критика”. През 1942 г. е асистент-режисьор на Хр. Цанков в “Изпитание”, а през 1945 г. осъществява първата си самостоятелна постановка - “Ще дойдат нови дни”. Антон Маринович пръв филмира популярни оперни и театрални спектакли - “Иван Сусанин” (1950 г.), “Снаха” (1954 г.). Екранизира произведения от българската литературна класика: “Гераците” (1958 г.), “Сиромашка радост” (1958 г.). Интерпретира от своя гледна точка обновителните процеси в съзнанието на българските мюсюлмани - “Ребро Адамово” (1956 г.). Снима и приключенски трилъри - “Нощта срещу 13-ти” (1961 г.), “Златният зъб” (1962 г.), “Приключение в полунощ” (1964 г.). За изготвянето на историческата справка на Агенция “Фокус” са използвани следните източници: Енциклопедия “България” - Издателство на БАН, 1982 г.; \r\nЕнциклопедия “Британика” (2004 г.); \r\nБолшая Советская Энциклопедия (1970 г.); \r\nФамилна енциклопедия “Larousse”; \r\nИстория на Българите - Късно средновековие и Възраждане - Издателство “Знание” ЕООД, Книгоиздателска къща “Труд”, 2004 г.; \r\nИстория на Българите - От древността до края на XVI век - Издателство “Знание” ЕООД, Книгоиздателска къща “Труд”, 2003 г.; \r\nИстория на Българите - Българската дипломация от древността до наши дни - Издателство “Знание” ЕООД, Книгоиздателска къща “Труд”, 2003 г.; \r\nИстория на България по дати - Книгоиздателска къща “Труд”, 2003 г.; \r\nБългарски традиционен календар - БАН, Издателство Вион, 2002 г.; \r\nИстория на Балканите XIV - XX век - Издателска къща “Хермес”, 2002 г.; \r\nБългарска военна история - БАН, 1989 г.; \r\nИстория на войните в дати - Издателска къща “Емас”, 2001 г.; \r\nИстория на Русия - Книгоиздателска къща “Труд”, 2002 г.; \r\nИстория на Османската империя - Издателство “Рива”, 1999 г.; \r\nБългарска енциклопедия, БАН, Книгоиздателска къща “Труд”, 2003 г.; \r\nИсторически бюлетин – на “The New York Times”; \r\nИсторически бюлетин – на “The History Channel”; \r\nИсторически бюлетин – на “World of Quotes”; \r\nИсторически архив на Агенция “Фокус” - отдел “Архив и бази данни” и други.;", "date": "2019.03.28", "title": "Денят 28 март в българската история"}
{"url": "http://www.focus-news.net/news/2019/03/28/2639878/nezavisen-makedoniya-zoran-zaev-obeshta-predsrochni-parlamentarni-izbori-ako-pendarovski-zagubi-v-prezidentskata-nadprevara.html", "text": "Премиерът на югозападната ни съседка и лидер на управляващия СДСМ Зоран Заев обеща предсрочни парламентарни избори, ако кандидатът на партията Стево Пендаровски загуби в президентската надпревара, съобщава електронното издание на македонския вестник  „Независен“ . \r\nОт редакцията подчертават, че Заев все пак е изразил увереност в победата на управляващата коалиция в предстоящия вот за висшия държавен вот. „Вярвам, че Пендаровски ще спечели, зад него са всички етнически общности, обединени, и ако не спечелим, аз съм готов да обявя предсрочни парламентарни избори, но само при възможност за решение от Европейския съюз за отваряне на главите за преговори, за положително решение за Република Северна Македония. Ако Пендаровски не спечели изборите, Заев ще позволи на опозицията да призове за провеждането на предсрочни избори.  \r\nВ рамките на телевизионния дуел с лидера на ВМРО-ДПМНЕ Заев попита Християн Мицковски дали ще се оттегли от ръководния пост в партията, ако кандидатът й Гордана Силяновска Давкова загуби изборите. Мицковски обаче не отговори конкретно.  \r\nИ Заев, и Мицковски говорят за демократичен, кристално ясни процеси в страната, в случай на победа на партиите им.  Тереза Герова", "date": "2019.03.28", "title": "„Независен“ (Македония): Зоран Заев обеща предсрочни парламентарни избори, ако Пендаровски загуби в президентската надпревара"}
{"url": "http://www.focus-news.net/news/2019/03/28/2639869/tass-venetsuela-otnovo-ostana-bez-elektrichestvo-maduro-govori-za-ataka-sreshtu-tets.html", "text": "Венецуела отново остана без електричество, а причината за второто за месеца мащабно прекъсване на тока според държавния глава на страната Николас Мадуро е атака, предава  TACC . \r\n„Нападението е извършено с помощта на винтовка. Мястото, срещу което е открита стрелба, е е жизнено важно за подаването на електричество в страната“, подчерта венецуелският президент в обръщение по телевизията, цитирано от руската агенция. \r\nСъгласно думите на Мадуро, властите „имат доказателства, включително куршуми“, използвани при атаката“. Той допълни, че нападението е извършено от „наемател, убиец, изпратен от подготвящата преврат опозиция“. \r\nВ понеделник министърът на съобщенията и информацията на Венецуела Хорхе Родригес заяви, че голяма част от територията на страната е останала без електричество в резултат на саботаж в най-голямата водноелектрическа централа в страната. След това той докладва за почти пълното възстановяване на електроснабдяването в републиката, но скоро след това информира за нови сериозни прекъсвания в мрежата. \r\nНай-голямото прекъсване на електрозахранването във Венецуела се случи на 7 март, когато Каракас и повечето големи градове в страната останаха без електричество. В много райони бяха регистрирана вълна от грабежи. Венецуелският президент обвини за инцидента „американския империализъм\", но Вашинготн отрече обвиненията. Тереза Герова", "date": "2019.03.28", "title": "ТАСС: Венецуела отново остана без електричество, Мадуро говори за атака срещу ТЕЦ"}
{"url": "http://www.focus-news.net/news/2019/03/28/2639863/tsarygrad-tvrusiya-na-kakvo-se-nauchihme-v-kosovoi.html", "text": "Натовската война срещу Югославия се превърна преди всичко в урок за руската нация и държава, коментира първият руски телевизионен онлайн канал  „Царьград ТВ“ .   \r\nПрез 20-те години от началото на войната на НАТО срещу Югославия бе изговорено много за болката, трагедията, несправедливостта, за свръхтехнологичните бомби, падащи над сръбските домове и железопътни мостове, за развихрилия се световен хегемон, който си бе нарочил ритуална жертва сред европейските народи (разбира се, като се отчита особената близост на тази жертва с руснаците, за да ги подтикне към нанасяне на удари), за низостта на хуманитарните бомбардировки, за да „се предотврати геноцида“, които доведоха единствено до нов геноцид.   \r\nВсичко, изречено, ще е справедливо. И все пак косовската война от пролетта на 1999 година не беше само трагедия.  Това беше и миг на пробуждане, рубеж. При това за Русия в много по-голяма степен отколкото за самата Сърбия. Сърбите, ако се съди по продължаващия вече две десетилетия политически хаос, явно не са си направили всички изводи, които следваше да направят, от тази война. Затова пък, руснаците си направиха.   \r\nПовод за агресията бе ситуацията в Косово. Историческото сърце на Сърбия, без което е немислимо да си представим сръбското национално самосъзнание, през 20 в. се оказва в тежка демографска ситуация – то е заселено с албанци, за което съдейства комунистическият режим на Тито, предоставил на района автономия (за сръбското ухо това вероятно звучи както за руснаците – Узбекски автономен район във Владимировска област). В един момент сърбите откриват, че са малцинство в собствената си родина, оказват се сред чужди по религия и култура хора. Не стига това, ами и са преследвани и гонени.    \r\nОпитът на Слободан Милошевич да изпълни обещанието си — «Вас повече няма да ви бият » — доведе до разгръщане на истинска терористична война с подкрепата на западните държави, което е балкански първообраз на всички бъдещи „ислямски държави“. Западът, който провеждаше откровено антисръбска политика през цялото последно десетилетие на 20 в., подкрепяше етническите чистки в Хърватия, бомбардираше сърбите в Босна, а сега предприе настъпление в самата Сърбия. Той просто забрани на държавата да се самозащитава от терористите, а полицейските мерки обяви като „етнически чистки“. Така постави началото на същите онези „хуманитарни бомбардировки“, чийто резултат стана прогонването на сърбите от по-голяма част от района и провъзгласяването там на фейк-държава, оглавена от водача на бандитите Хашим Тачи (балканският Басаев, убиващ хората, за да продава органите им). \r\nРуснаците гледаха всичко това и не само, че не пожалиха сърбите, но и си направиха изводите, отлично осъзнавайки, че като избиват страна, чийто флаг е червено-синьо-бял, американците имат пред вид държава с  бяло-синьо-червено знаме. \r\nНа първо място, стана ясно, че в света на либералната хегемония няма никакъв държавен суверенитет. Държавата няма никакво право да защитава совите граници, да депортира незаконно проникналите граждани, да съхранява историческото и културното си лице в своите земи. Както показаха събитията от 2015 до 2019 г., либералната империя не признава правото на самозащита дори и за ЕС и за самите САЩ, та какво остава да се говори за някаква си Сърбия, Сирия или Русия.   \r\nНа второ място, оттук следва, че за да се притежава национален суверенитет, трябва да се притежава нещо повече от суверенитет, да си велика държава, желателно е и ядрена свръхдържава, която има свой готов отговор за всяка „хуманитарна бомбардировка“.   \r\nНа трето място, нужно е да се отчете, че всяка, и най-малката язвичка в държавното тяло – всеки сепаратистки или полусепаратистки район, всяко демографско изкривяване в състава на населението рано или късно се превръща в гнойна рана. \r\nНа четвърто място, очевидно стана също, че никаква обща система на международното право не съществува.  Т. нар. суверенитет и териториална цялост в рамките на Хелзинкските споразумения (между другото разпада на Югославия и СССР, които ги бяха подписали, се осъществи въпреки тези договори) съществуват само за страни и режими, които са симпатични на Запада, например аз Украйна, чиято територия, разбира се, е неприкосновена, докато за онези, които са му несимпатични, „косовският прецедент“ може да се приложи във всеки миг.   \r\nНякои изводи от това Русия си направи на официално държавно ниво, други – на народно, но хилядолетният държавен инстинкт на руския народ практически сработи мигновено. Начело застана действително силен лидер, който превърна националния суверенитет в основа на вътрешната и външната политика. На Кавказ беше намерено собственото „Косово“. Русия започна да създава своя въоръжена и геополитическа сила. Освен това, там, където можехме да използваме косовския инцидент в своя полза изобщо не се притеснявахме – било на Кавказ в 2008, на Украйна – през 2014. В последния случай - не всичко (по-точно, не всичко изведнъж). Историческата тенденция обаче е ясна: все ще удари часът, когато руснаците ще направят онова, което Западът ен позволи на сърбите да постигнат – ще живеят в една своя обща държава.   \r\nРуснаците гледаха какво се забранява на сърбите и как ги бият и скърцаха през зъби: «С нас така няма да бъде!» И действително с нас така не може да се постъпва.  Ивелина Ватова", "date": "2019.03.28", "title": "„Царьград ТВ“(Русия): На какво се научихме в Косово?"}
{"url": "http://www.focus-news.net/news/2019/03/28/2639870/parlamentat-shte-reshi-okonchatelno-dali-da-razsrochi-ili-oprosti-dalgovete-na-veroizpovedaniyata.html", "text": "Парламентът ще разгледа промените в Закона за вероизповеданията на второ четене. Това предвижда програмата за работа на Народното събрание. Законопроектът е внесен с подписите на председателя на ДПС Мустафа Карадайъ и председателя на ПГ на ГЕРБ Цветан Цветанов. Първоначално се предвиждаше дълговете да бъдат опростени към 31 декември 2018 г. Впоследствие обаче ПГ на ГЕРБ направи предложение между двете четения за отсрочването им до 10 години. Между двете четения от „Обединени патриоти“ предлагат вероизповеданията, на които е предоставена държавна субсидия, да бъдат длъжни да уведомяват Дирекция „Вероизповедания“ на Министерския съвет за всяко дарение или наследство на имущество от български юридически лица или с източник от чужбина. Предложението им бе отхвърлено от водещата Комисия по вероизповедания. Депутатите ще разгледат и текстовете, свързани със субсидиите на вероизповеданията. На вниманието им се поставят текстове, съгласно които държавна субсидия да се предоставя и за българските православни църковни общини в чужбина. Досега субсидия се предоставяше само на задгранични епархии или митрополии в диоцеза и юрисдикцията на Българската православна църква. Приетите поправки в закона предвиждат още субсидията, отпускана по държания бюджет, да се разпределя от Българската православна църква за източноправославното вероизповедание и от Главното мюфтийство за мюсюлманското. Промените предвиждат още държавната субсидия да остане в размер на 10 лв. за самоопределило се лице към вероизповеданията с над 1% от преброените лица в страната. За останалите вероизповедания се запазва правилото субсидията да не бъде по-малка от 15 млн. лева. Предлагат се и разпоредби, според които максималният размер на заплатата на свещенослужителите не бива да надвишава средната месечна заплата на наетите в икономическа дейност „Образование“. Досега заплатата не биваше да надвишава тази на педагогически специалист. За служителите на религиозни институции не е предвидена промяна и остава старата разпоредба, според която заплатата им не бива да надвишава тази на наетите в обществения сектор. Изключение от тези изисквания правят ръководните органи на вероизповеданията. На вниманието на депутатите се поставят изменения в Антикорупционния закон. Промените са внесени от председателя на Правна комисия и депутат от ГЕРБ Данаил Кирилов и народния представител от ДПС Хамид Хамид. Законопроектът предвижда разширяване на обхвата на лицата, заемащи висши публични длъжности, като се добави нова категория - директорът на следствената служба, неговите заместници. Вносителите предлагат да се изключат от обхвата на закона и общинските съветници. \r\nДепутатите ще разгледат и промените в Закона за устройство на Черноморското крайбрежие на първо четене. Със законопроекта се дава възможност за предварително изпълнение на някои заповеди на министъра на туризма. Сред тях са заповедите, с които се нарежда провеждането на търгове с тайно наддаване за отдаване под наем на обекти – изключителна държавна собственост, представляващи морски плажове, и заповедите за определяне на спечелили проведените търгове с тайно наддаване за отдаване под наем на обекти – изключителна държавна собственост, представляващи морски плажове, да подлежат на предварително изпълнение. Законопроектът предвижда забрана за поставяне на плажни принадлежности и палатки, а също и преминаването, паркирането и престоя на пътни превозни средства, ремаркета и полуремаркета, върху подвижни, неподвижни дюни с тревна растителност и облесени дюни, попадащи в границите на зона \"А\", зона \"Б\" или в урбанизираните територии на населените места след границите на зона \"А\", освен в случаите на разрешено строителство.  \r\nСлед пленарното заседание са свикани 5 парламентарни комисии. Комисията по здравеопазване ще проведе съвместно заседание с Комисията по взаимодействието с неправителствените организации и жалбите на гражданите. На заседанието ще бъде изслушан председателя на Надзорния съвет на Националната здравноосигурителна каса и на управителя на Националната здравноосигурителна каса относно готовността й за осъществяване дейностите на Център „Фонд за лечение на деца“ и Комисията за лечение в чужбина към Министерството на здравеопазването от 1 април 2019 г.", "date": "2019.03.28", "title": "Парламентът ще реши окончателно дали да разсрочи, или опрости дълговете на вероизповеданията"}
{"url": "http://www.focus-news.net/news/2019/03/28/2639885/stara-zagora-v-grada-shte-bade-predstavena-izlozhba-posvetena-na-hudozhestvena-galeriya-zhorzh-papazov-yambol.html", "text": "В града ще бъде представена изложбата „Живопис – Избрано от фонда на Художествена галерия „Жорж Папазов“ – Ямбол“. Това съобщиха от пресцентъра на  Община Стара Загора . Тя ще бъде открита от 18.00 часа в западната зала на Художествена галерия - Стара Загора. В експозицията са включени пейзажи, портрети, натюрморти и фигурални композиции, изпълнени с класически живописни техники. \r\nСпециално създадената изложба има за цел да представи високите постижения на художници, творили през XX в. и оставили трайна следа в българското изобразително изкуство и в културната традиция на Европа, поясни директорът на старозагорската галерия проф. д-р Марин Добрев.   \r\nЦенителите на изкуството ще могат да видят 50 творби на 34 майстори на четката, сред които: Александър Мутафов, Александър Петров, Атанас Яранов, Бенчо Обрешков, Борис Денев, Владимир Димитров-Майстора, Георги Баев, Дечко Узунов, Екатерина Савова-Ненова, Емил Стойчев, Енчо Пиронков, Златю Бояджиев, Илия Петров, Йордан Кацамунски, Калина Тасева, Найден Петков, Николай Русчуклиев, Петко Абаджиев, Петър Славов-Кера, Светлин Русев, Стоян Венев, Цанко Панов, Янаки Кавръков, Янаки Манасиев. \r\nАкцент в изложбата са художниците от Ямбол и ямболския регион: Жорж Папазов, Георги Попов-Джон, Елза Гоева, Иван Димов, Иван Славов, Невена Трънкова, Павел Бакалов, Панайот Панайотов, Паруш Гогов и Стефан Бъчваров. \r\nЕкспозицията включва картини от различни периоди на авторите –  както зрели творби, така и ранни и по-слабо познати произведения, всички обединени от неоспоримия талант на своите създатели. Уникалният стил и почерк на Владимир Димитров-Майстора (1882-1960) и Борис Денев (1883-1969) са представени в няколко виртуозно изпълнени малкоформатни картини. \r\nИнтерес предизвикват и няколко портрета на художници, сред които този на Васка Емануилова – един от най-често портретуваните български творци, с автор Георги Попов-Джон (1906-1960), както и автопортретите на Емил Стойчев (1935) и Янаки Манасиев (1932-1978). Иван Славов (1876-1937) е представен с живописен портрет, който е нетипичен за неговото творчество. Авторът е популярен основно с острите си карикатури срещу властта през първата половина на XX в. \r\nСпециално място в изложбата е отредено на ранните произведения на предвестника на сюрреализма Жорж Папазов (1894-1972) – пейзажи, които той рисува ок. 1916 по време на обучението си в Прага. \r\n Подборът на автори и произведения цели да представи богатството на живописния отдел на Художествена галерия „Жорж Папазов“ – Ямбол, наброяващ повече от 1100 творби. \r\nГостуващата експозиция е част от съвместна програма за обмяна на изложби между двете галерии.", "date": "2019.03.28", "title": "Стара Загора: В града ще бъде представена изложба, посветена на Художествена галерия „Жорж Папазов“ – Ямбол"}
{"url": "http://www.focus-news.net/news/2019/03/28/2639888/sofiyska-voda-vremenno-shte-prekasne-vodosnabdyavaneto-v-nyakoi-chasti-na-stolitsata.html", "text": "„Софийска вода” временно ще прекъсне водоснабдяването в някои части на столицата. Това съобщиха от пресцентъра на  дружеството . \r\nВъв връзка с изграждане на сградно водопроводно отклонение на ул. „Хайдушка гора“ в жк. „Белите брези“ се налага спиране на водоподаването от 10.00 до 18.00 часа на клиентите на „Софийска вода”, живеещи в района на: ул. „Хайдушка гора“ от ул. „Кюстендил“ до ул. „Дойран“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Хайдушка гора“ ъгъла с ул. „Кюстендил“. \r\nВъв връзка с изпълнение на строително-монтажни работи на ул. „Елемаг“ в жк. „Изгрев“ се налага спиране на водоподаването от 09.30 до 14.30 часа на клиентите на „Софийска вода”, живеещи в района на: ул. „Елемаг“ от ул. „Незабравка“ до ул. „Жетварка“, ул. „Самоков“ №78 и №80. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Елемаг“ ъгъла с ул. „Русаля“. \r\nВъв връзка с изграждане на сградно водопроводно отклонение на ул. „Чумерна“ в Центъра, район „Оборище“, се налага спиране на водоподаването от 09.30 до 17.00 часа на клиентите на „Софийска вода”, живеещи в района на: ул. „Росица“ от бул. „Васил Левски“ до ул. „Дунав“; ул. „Чумерна“ от ул. „Искър“ до ул. „Росица“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Росица“ №21. \r\nВъв връзка с изпълнение на строително-монтажни работи на ул. „Ветрен“ в жк. „Люлин 9“ се налага спиране на водоподаването от 09.00 до 21.00 часа на клиентите на „Софийска вода”, живеещи в района на: бул. „Сливница“ от ул. „Бръшлянска низина“ до ул. „Беравица“ южно платно, ул. „Ветрен“, ул. „Беравица“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: бул. „Сливница“ ъгъла с ул. „Беравица“. \r\nВъв връзка с подмяна на пожарен хидрант на ул. „Младен Павлов“ в жк. „Яворов“ се налага спиране на водоподаването от 09.30 до 17.00 часа на клиентите на „Софийска вода”, живеещи в района на: бул. „Цариградсо шосе“ от ул. „Георги Марков“ до ул. „Николай Ракитин“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: бул. „Цариградсо шосе“ №47. \r\nРемонтните дейности ще осигурят по-добро управление на водопроводната мрежа като максимално се ограничат зоните на евентуални бъдещи нарушения на водоснабдяването. \r\nЗасегнатите от прекъсването на водата, могат да получат повече информация от Телефонния център на “Софийска вода” АД на телефон 0800 12121 или да следят за развитието на всички текущи теренни дейности в реално време чрез Виртуалния информационен център на дружеството –", "date": "2019.03.28", "title": "„Софийска вода” временно ще прекъсне водоснабдяването в някои части на столицата"}
{"url": "http://www.focus-news.net/news/2019/03/28/2639884/plovdiv-shte-se-provedat-konsultatsii-za-sastava-na-16-i-17-rik-vav-vrazka-s-izborite-za-chlenove-na-evropeyskiya-parlament.html", "text": "Областният управител на област Пловдив Здравко Димитров насрочва консултации с представители на парламентарно представените партии и на коалиции и партии и коалиции от партии, които имат членове на Европейския парламент, но не са парламентарно представени, във връзка с предложения за състава на Районна избирателна комисия за 16-ти избирателен район Пловдив и 17-ти избирателен район област Пловдив, съобщиха от  Областна администрация . Това се прави в съответствие с изискването на чл. 60 от Изборния кодекс за произвеждането на избори за членове на Европейския парламент от Република България на 26.05.2019 г. Консултациите ще се проведат от 10,00 часа за 16 РИК и от 11,00 часа за 17 РИК в Заседателната зала на Областна администрация – Пловдив.", "date": "2019.03.28", "title": "Пловдив: Ще се проведат консултации за състава на 16 и 17 РИК във връзка с изборите за членове на Европейския парламент"}
{"url": "http://www.focus-news.net/news/2019/03/28/2639887/denyat-28-mart-v-svetovnata-istoriya.html", "text": "През 1521 г. португалският мореплавател Фернандо Магелан става първият европеец, осъществил контакт с филипинските аборигени. \r\nПрез 1776 г. в Москва е основан “Болшой театър” като сцена, на която могат да се изнасят оперни, балетни и драматични спектакли. “Большой театър” е един от най-известните центрове на руската музикално-театрална култура. Виенският филхармоничен оркестър изнася първия си концерт през 1842 г. През 1885 г. в САЩ официално е създадена Армията на спасението - международна религиозна филантропична организация с евангелистка насоченост. Волжският автомобилен завод пуска в експлоатация първия лек автомобил “Жигули” през 1971 година. Строителството на завода започва в град Толиати през 1966 г., а първият модел автомобил ВАЗ-2101 (Жигули) е разработен по лиценз на ФИАТ. По-късно автомобилът е преименуван на Лада. Николае Чаушеску застава начело на Румъния през 1974 година (от 1969 г. той е генерален секретар на Румънската комунистическа партия. От 1967 г. е председател на Държавния съвет на Социалистическа република Румъния, а през 1968 г. става върховен главнокомандващ на въоръжените сили). На 28 март 1921 г. след като се удря в подводна скала, потъва китайският параход “Хонконг”. Умират 1094 души. На 28 март са родени: генералисимус Франциско де Миранда - един от ръководителите на борбата за независимост на испанските колонии в Америка (1750), руският художник Алексей Боголюбов (1824), френският политик Аристид Бриан (1862). На  тази дата умират руският композитор Сергей Рахманинов, френският художник Марк Захарович Шагал. 2018 г.   \r\nПолша подписва договор със САЩ за доставка на система за противоракетна отбрана Patriot за сумата от 4.75 млрд. долара. 2017 г.  \r\nВлиза в сила безвизовият режим за Грузия, който позволява да пътуват до повечето държави-членки на Европейския съюз, с изключение на Ирландия и Обединеното кралство. 2015 г.  \r\nВ Нигерия се провеждат всеобщи избори. 2014 г.  \r\nРусия денонсира част от споразуменията с Украйна за Черноморския флот. 2012 г.  \r\nПри боеве между въоръжени групи в град Сабха, център на областта Фезан в южна Либия са убити над 50 човека. Националният преходен съвет на Либия признава, че е изправен пред национална криза на фона на ескалацията на насилие и доминацията на милициите. 2012 г.  \r\nВ Кабул двама англичани и един американец от силите на НАТО са застреляни от афганистанци с военна униформа. Убийствата са следствие на ескалиралата обстановка в страната след убийството на 17 афганистански цивилни от американски сержант и изгарянето на екземпляри на Корана в американска военна база. Разузнавателните служби на НАТО откриват около сградата на афганистанското министерство на отбраната 11 „колани на шахидите“ с експлозиви предназначени за терористично нападение. 2008 г.  \r\nНорвегия и Южна Корея признават независимостта на Косово 2002 г.  \r\nПровежда се среща на Арабската лига в Бейрут, на която за първи път е представена Арабската мирна инициатива, имаща за цел да се сложи край на арабско-израелския конфликт — нормализиране на отношенията между целия арабски регион и Израел, в замяна на пълно изтегляне от окупираните територии (включително Източен Йерусалим) и „справедливо разрешение“ на проблема с палестинските бежанци. Тази инициатива е повторно приета и на Срещата на върха в Риад през 2007 г. 1999 г.  \r\nСамолет F-117 “Стелт” от силите на НАТО, извършващ бомбардировки над Косово, е свален от сръбската противовъздушна отбрана. \r\nСамолети на НАТО, включително F-117 “Стелт”, атакуват позиции на сръбските войски в Косово на 24 март 1999 г. Бомбардировките са част от операцията на алианса, обявена в защита на интересите на косовското албанско население в района. Бомбардировките продължават до 10 юни 1999 г., когато Белград се съгласява да оттегли силите си от Косово. На територията на областта са разположени многонационални сили под командването на НАТО. Администрацията на Косово е поета от мисия на ООН /ЮНМИК/. Армията за освобождение на Косово, демилитаризирана през септември 1999 г., се трансформира в Корпус за защита на Косово с цивилни служители. През февруари 2000 г., институциите на “Република Косово” са разпуснати. От друга страна, мисията на ООН формира автономни институции - президент, парламент и правителство. 1974 г.  \r\nНиколае Чаушеску е избран за президент на Румъния. От 1969 г. той е генерален секретар на РКП. От 1967 г. е председател на Държавния съвет на Социалистическа република Румъния. През 1968 г. става върховен главнокомандващ на въоръжените сили. Като ръководител на румънските комунисти и държавник налага и усъвършенства тоталитарната система. Свален е от власт в резултат на преврат, извършен от ръководството на Румънската комунистическа партия през декември 1989 г. Заедно със съпругата си Елена е обвинен в кражба на 1 млрд. долара от държавата. Двамата са разстреляни. Погребани са в Генчя, Букурещ. 1971 г.  \r\nВолжският автомобилен завод пуска в експлоатация първия лек автомобил “Жигули”. \r\nСтроителството на завода започва в град Толиати през 1966 г. Първият модел автомобил ВАЗ-2101 (Жигули) е разработен по лиценз на ФИАТ. По-късно автомобилът е преименуван на Лада. ВАЗ-2101 е с класическо задно предаване и с двигател 1200 кубика с 60к. и има максимална скорост от 141 км/ч и ускорява от 0-100 км/ч за 22 сек. 1940 г.  \r\nАмериканските учени обявяват откриването на нов изотоп на урана – плутоний-239. 1939 г.  \r\nЗавършва Гражданската война в Испания, след което армията, водена от Франко, завзема Мадрид. \r\nФранко Баамонде е испански генералисимус. Управлява Испания като диктатор от 1939-1975 г. Завършва пехотна академия, участва в колониалните войни на Испания в Африка, командир е на Чуждестранния легион през 1921 г. Началник e на главния щаб на сухопътните войски през 1934 г., командир на испанския корпус в Африка (Мароко). Организира и ръководи въоръженото въстание на испанските демократични сили срещу комунистическата диктатура, в резултат на което избухва Испанската гражданска война (1936-1939 г.). След победата на патриотичните сили управлява чрез диктатура. Провъзгласен е за пожизнен държавен глава (“каудилио”) на Испания. Франко създава тоталитарна система в Испания. Става вожд на Испанската фаланга - организация на националистическите сили. До 1973 г. е председател на министерски съвет и върховен главнокомандващ на държавата. През 1947 г. прокарва закон за наследството на престола, съгласно който Испания “в съответствие с традицията” е провъзгласена за кралство. На 22 юли 1969 г. за бъдещ крал на Испания е обявен Хуан Карлос Бурбон. 1921 г.  \r\nСлед като се удря в подводна скала потъва китайският параход “Хонконг”. Умират 1094 души. 1891 г.  \r\nВ Лондон се състои първото Световно първенство по вдигане на тежести. Международната федерация по вдигане на тежести и културизъм (ФИХК) е основана през 1920 г. България членува в нея от 1951 г. 1885 г.  \r\nВ САЩ официално е създадена Армията на спасението. Тя е международна религиозна филантропична организация с евангелистка насоченост. Основана е през 1865 г. във Великобритания от Уилям Бут. Има много клонове и около 2 млн. членове. 1871 г. \r\nУчредена е Парижката комуна. \r\nВ Петербург е открита първата в Русия женска гимназия. \r\nВиенският филхармоничен оркестър изнася първия си концерт. \r\nНеаполитанското кралство предава на Франция остров Елба. \r\nЕкатерина II обявява всеобща амнистия за участниците в пугачовския бунт (Селската война 1773-1775 г.). Движението, ръководено от Пугачов, започва в средите на казаците. Особен размах на въстанието придава участието на крепостни селяни, чираци, работни хора и селяни, прикрепени към уралските заводи. Селската война започва с превземането от отряда на Пугачов на малките градове по р. Яик и с обсадата на Оренбург - най-голямата крепост в Югоизточна Русия. Отделни отряди на въстаниците превземат Кунгур, Красноуфимск, Самара, обсаждат Уфа, Екатеринбург и Челябинск. През март 1774 г. Пугачов търпи поражение близо до Татишчевата крепост в района на Оренбург. Въстаниците отстъпват към Урал, където тяхната армия се попълва от закрепостени към заводите селяни и работници от рудодобивните заводи. От Урал Пугачов се насочва към Казан и го превзема през 1774 г. Скоро пред града пристигат основните сили на царските войски, командвани от полковник И. И. Михелсон. В новото сражение Пугачов търпи поражение. С отряд от 500 души той преминава на десния бряг на Волга и се насочва надолу по течението на реката. По пътя си на юг отрядите на Пугачов превземат Алатир, Саранск, Пенза, Саратов. Последното си поражение Пугачов търпи след неуспешен опит да превземе Царицин. Той е заловен от група заможни казаци, които го предават на властите. Пугачов е откаран в дървена клетка в Москва. На 10 януари 1775 г. Е. И. Пугачов и неговите най-близки сподвижници са екзекутирани на Болотния площад в Москва. Селската война принуждава Екатерина II да предприеме серия от реформи за централизация и унификация на управителните органи в центъра и по места и за законодателно установяване на съсловните права на населението. \r\nВ Москва е основан “Болшой театър” като сцена, на която могат да се изнасят оперни, балетни и драматични спектакли. Той е център на руската музикално-театрална култура. Архитект на сградата е О. И. Бове. Тя е реконструирана през 1856 г. от архитект А. К. Кавос. Сградата е в стил руски ампир. В началото на XX в. световно признание получават певческата школа (Ф. И. Шаляпин, А. В. Нежданова, Л. В. Собинов) и балетната школа на “Болшой театър”. \r\nПо заповед на Екатерина ІІ е арестуван митрополит Арсений І, който се обявява срещу секуларизацията (предаване на църковни и манастирски имоти на държавата). На 7 април 1763 г. митрополит Арсений І е лишен от звание и е заточен като обикновен монах в Терапонтовия манастир на Архангелска епархия, а след това - в Николо-Корелския манастир. \r\nФернандо Магелан става първия европеец, осъществил контакт с местното филипинско население. Магелан е португалски мореплавател. Отначало е на португалска служба в Индия, след това в Африка. След уволнението си през 1512 г. постъпва на испанска служба. Карл V му дава средства, за да потърси път през Южна Америка към бреговете на Азия. Магелан потегля от Испания през 1519 г. с 5 кораба. Минава край бреговете на Южна Америка, навлиза в Тихия океан през протока, който е наречен на негово име. Пресича Тихия океан и стига до Филипинските острови. Там покръства местния владетел и го прави васал на Испания. Загива в сражение с филипинско племе на 27 април 1521 г. Неговият помощник Себастиан дел Кано връща остатъците от Магелановата експедиция в Испания. \r\nРоден е Александър Наумович Мита – руски режисьор. През 1961 г. завършва ВГИК. В първия си филм “Приятелю мой, Колка!” (1961 г.) разкрива бюрократизма във възпитанието на подрастващите. Негови са филмите: “Без страх и упрек” (1963 г.), “Звъни, отворете вратата” (1966 г.), “Точка,точка, запетая ...” (1973 г.), “Гори, гори, моя звезда” (1970 г.), “Приказка за това как цар Петър оженил своя арап” (1976 г.), “Екипаж” (1980 г.), “Приказка за странствания” (1983 г.), “Крачка” (1988 г.), “Изгубен в Сибир” (1991 г.), “Граница”(2002 г.). От 1991 г. преподава в Хамбургската киношкола. \r\nРоден е Иван Александрович Илин - руски религиозен философ, неохегелианец. Завършва Юридическия и Историко-филологическия факултет на Московския университет. От 1918 г. е професор в Московския университет. Автор е на най-значителния труд за Хегел в историята на руския идеализъм - \"Философията на Хегел като учение за конкретността на бога и човека\" 1918 г. (на немски език, 1946 г. , Берн). През 1922 г. е изгонен от Русия и до 1934 г. живее и преподава в Берлин, а от 1938 г. - в Швейцария. В чужбина са публикувани съчиненията му \"Религиозният смисъл на философията\" (1925 г., Париж), \"За съпротивлението на злото със сила\" (1925 г., Берлин), \"Аксиоми на религиозния опит\" (т. 1-2, 1953 г., Париж), \"За същността на правосъзнанието\" (1956 г., Мюнхен) и др. \r\nРоден е Аристид Бриан - френски политик. В периода 1906-1931 г. е 25 пъти министър на Франция, 17 от които - на външните работи, 11 пъти - министър-председател. Той е един от основателите и генерален секретар (1901 г.) на Френската социалистическа партия. Аристид Бриан е един от инициаторите на конференцията в Локарно през 1925 г. за гарантиране на неприкосновеността на границите в Европа, на пакта \"Бриан-Келог\" през 1928 г. и др. През 1926 г. заедно с Г. Щреземан получава Нобелова награда за мир. \r\nРоден е Алексей Петрович Боголюбов – руски художник. Рисува предимно морски пейзажи. По-известните му картини са в петроградския Зимен дворец: \"Фрегата в бурно море\", \"Златен рог\", \"Устието на Нева\", \"Нижниновгородски панаир\" и др. \r\nРоден е Франсиско де Миранда - венецуелски държавник, генералисимус. Той е един от ръководителите на борбата за независимост на испанските колонии в Америка. Стои начело на освободителната борба в Каракас (1810 г.). През 1812 г. е назначен за ръководител на Венецуелската република. След разгрома на венецуелската армия е заловен от испанските власти и изпратен в затвора (Кадис, Испания), където умира. \r\nУмира Марк Захарович Шагал - френски художник от руски произход, един от най-известните представители на Парижката школа. Учи в художествената академия в Петербург, където е повлиян от фовизма и кубизма. Там се среща с Робер Делоне и се вдъхновява от творчеството му. През 1914 г. Шагал открива изложба в Берлин и същата година се завръща в родината си. През 1915 г. се жени за Бела, която по-късно се появява многократно върху платната му. След преврата (1917 г.) е назначен за комисар по изобразителните изкуства във Витебска област. Заминава отново за Франция, като минава през Берлин, където създава серията гравюри на автобиографична тема “Моят живот” и създава мемоарна книга, която излиза през 1922 г. В Париж илюстрира изданията на “Мъртви души” на Гогол и “Басни” на Лафонтен. През 1932 г. посещава Амстердам, където преоткрива Рембранд. Малко преди Втората световна война в картините му се появяват библейски теми, наситени с драматизъм. През 1941 г. емигрира в Америка, където създава театрални декори (за творби на Стравински и Чайковски). След войната открива ретроспективни изложби в Нюйоркски музей, Чикаго, музеите за модерно изкуство в Париж, Амстердам, Торино, Базел, галерия “Тейт” в Лондон. Последните 20 години от живота си прекарва в Сен Пол дьо Ванс в Южна Франция. През този период интересите му са в областта на монументалистиката, прави витражи в Мец и Цюрих, в катедралата в Реймс, за сградата на Обединените нации, изработва тавана на Парижката опера. \r\nУмира Джек Бътлър Йейтс - ирландски художник. Основоположник и ръководител на ирландската национална живописна школа от ХХ в. Учи в Дъблин и в Уестминстърското художествено училище в Лондон. Негови картини се намират в галерията \"Тейт\" в Лондон и в Муниципалната галерия за съвременно изкуство в Дъблин. \r\nУмира Сергей Рахманинов – руски композитор, пианист, диригент. Завършва Московската консерватория (класа по пиано 1891 г., композиция 1892 г.). През 90-те години на ХIХ в. печели популярност като пианист, диригент и композитор. От 1904 г. до 1906 г. е диригент на Болшой театър. От декември 1917 г. е емигрант (от 1918 г. живее в САЩ). Негови по-известни произведения са четири концерта и \"Рапсодия по тема на Паганини за пиано и оркестър\", прелюдии, етюди картини за пиано, 3 симфонии, поемата \"Островът на мъртвите\" за оркестър, кантатата \"Пролет\", поемата \"Камбани\" за хор и оркестър, оперите \"Алеко\" (1892 г.), \"Скъперникът рицар\" и \"Франческа де Римини\" (1904 г.) и др. \r\nУмира Владимир Набоков - руски криминалист и политик; професор. Той е роден през 1869 г. Баща е на писателя Владимир Вл. Набоков. През 1890 г. завършва Юридическия факултет на Петербургския университет, след което работи като държавен чиновник. Преподавател е по наказателно право в Училището по правознание (1896-1904 г.). Редактор е на юридически издания \"Право\" и \"Правен вестник\", сътрудник на сп. \"Освобождение\". Заради защитата на обвиняеми от царския съд през 1904 г. е лишен от придворното звание камерхер. Набоков е един от основателите на Конституционнодемократичната партия, редактор и издател на нейния печатен орган \"Вестник на партията за народна свобода\" и вестник \"Реч\". Депутат е в първата Държавна дума, подписва Виборгското възвание. След Февруарската революция е в състава на Временното правителство. След болшевишкия преврат през ноември 1917 г., за да избегне арест, отива в Крим. През 1919 г. е министър на правосъдието. Емигрира от Русия през 1920 г. В Берлин работи съвместно с дясното кадетско крило. Убит е от емигрант монархист. Той е автор на “Спомени за временното правителство” (преиздадени в Москва през 1924 г.).", "date": "2019.03.28", "title": "Денят 28 март в световната история"}
{"url": "http://www.focus-news.net/news/2019/03/28/2639886/balgarskiyat-cherven-krast-podkrepya-globalna-kravodaritelska-kampaniya.html", "text": "Българският червен кръст подкрепя глобална кръводарителска кампания. Това съобщиха от пресцентъра на  БЧК . Българският червен кръст, Националният център по трансфузионна хематология (НЦТХ) и Park Center Sofia подкрепят НВО България и канят феновете на „Игра на тронове“ да отпразнуват финалния сезон на сериала, като покажат своята отдаденост, като дарят кръв. Кръводарителската акция ще се проведе на 28 и 29 март 2019 г. между 10.00 и 14.00 часа в Park Center Sofia на бул. „Арсеналски“ 2. \r\nАкцията е част от глобална кампания на HBO, която се провежда през месец март в различни градове в САЩ и Европа и е подкрепена от националните дружества на Червения кръст. Героите от „Игра на тронове“ проливаха кръвта си в името на Трона цели седем сезона в продължение на 67 епизода. Сега, в навечерието на финала, феновете ще могат да дарят кръв в името на хуманната кауза – спасяване на човешки живот.  \r\nОрганизаторите у нас се обръщат не само към любителите на поредицата, но и към феновете на доброто, с апел да се включат в тази инициатива и да станат редовни кръводарители.  \r\nИ докато проливането на кръв за домогване до Железния трон е история от света на Вестерос, то недостигът ѝ за различни животоспасяващи интервенции е реален проблем в световен мащаб. В България всеки ден повече от 500 души се нуждаят от преливане на кръв. Една трета от тях са деца. Кръвта няма заместител – тя се набавя единствено от кръводарители.  \r\nАкцията има специална страница   и Facebook “КРЪВ ЗА ТРОНА“. Кандидат-кръводарителите могат да се информират как да се подготвят за кръводаряване на   или  .", "date": "2019.03.28", "title": "Българският червен кръст подкрепя глобална кръводарителска кампания"}
{"url": "http://www.focus-news.net/news/2019/03/28/2639889/sliven-maestro-ot-daniya-shte-dirizhira-kontsert-na-slivenskiya-simfonichen-orkestar.html", "text": "Сливенският симфоничен оркестър подготвя концерт за днес. Това съобщиха от пресцентъра на  Община Сливен . Увертюрата „Италианката в Алжир“ на Росини, Концерт за флейта на Карл Ниелсен и Симфония №97 на Йозеф Хайдн са част от произведенията, които ще представи Сливенският симфоничен оркестър. Концертът ще се състои от 19.00 часа в зала „Сливен“. Гост-диригент ще бъде Бенхард Меби Фосс, Дания и солист Десислава Добрева. Билети могат да бъдат закупени на касата на зала „Сливен“ и каса №2 на Военен клуб – Сливен. За повече информация гражданите могат да позвънят на тел. 0879 261 483.", "date": "2019.03.28", "title": "Сливен: Маестро от Дания ще дирижира концерт на Сливенския симфоничен оркестър"}
{"url": "http://www.focus-news.net/news/2019/03/28/2639883/pregled-na-osnovnite-temi-v-dobrudzhanskiya-pechat.html", "text": "„Специализираният наказателен съд постанови присъда за обвинител от Окръжна прокуратура - Добрич“, с това заглавие на първа страница излиза днес вестник  „Добруджанска трибуна“ . Ако „пробацията“ за Румяна Желева бъде потвърдена, след влизането й в сила, прокурорката няма да има право да бъде магистрат. Желева е призната за виновна по обвинение за лъжесвидетелстване и за невинна по второ – престъпление по служба. Румяна Желева беше обвинена затова, че през 2012 г. съпругът й отказал на служители на МВР проверка за алкохол, а тя е възпрепятствала служителите на реда по време на проверката. Всекидневникът съобщава за тридневни тотални тапи по пътя Добрич-Варна. Граждани са подали сигнал в редакцията на вестника, че в зоната на ремонт на пътя няма работници и това е причина за 48-часово задръстване от коли. В пиковите часове се чака между 40 и 60 минути. „Делегация от руския град Тамбов посети Добрич“, съобщава изданието. Обсъдено е сключването на договор за побратимяване между двата града. За това вече има решение на Общинския съвет. Гостите са се срещнали с кмета на добруджанския град Йордан Йорданов. „Осъдиха прокурор от Добрич за лъжесвидетелстване“, съобщава на първа страница и другият регионален вестник  „Нова добруджанска трибуна“ . Присъдата на Румяна Желева е пробация за срок от 6 месеца заради лъжесвидетелстване. Специализираната прокуратура е внесла обвинителен акт в началото на миналата година. Обвинена е за извършване на две престъпления. Много инициативи организират в областта за Седмицата на гората, съобщава изданието. Включват се държавните горски и ловни стопанства в Добрич, Тервел, Балчик. Началото на проявите в областта е на 30 март в 10.00 часа. Тогава Държавно горско стопанство – Добрич организира залесяване в местността „Дъбовете“. На специализираната страница за литература, изкуство и култура за млади таланти са представени възпитаниците на Литературен клуб „Таланти“ към ОУ „Христо Ботев“ в Добрич с ръководител Димитрина Костова. На същата страница всекидневникът съобщава още за предстоящо този петък събитие – първа копка на новия православен храм „Св. Лука Кримски“. На събитието ще присъства Негово Високопреосвещенство Варненският и Великопреславски митрополит Йоан. Началото е в 13.30 часа, мястото – теренът, където ще бъде издигнат храмът.", "date": "2019.03.28", "title": "Преглед на основните теми в добруджанския печат"}
{"url": "http://www.focus-news.net/news/2019/03/28/2639890/sofiya-sveti-kipriyanovi-molitvi-shte-badat-otsluzheni-v-mitropolitskata-katedrala-sv-nedelya.html", "text": "В митрополитската катедрала „Св. Вмца Неделя” в София, след редовната света литургия, от 10.00 часа ще бъдат отслужени молитви на св. Киприян, предаде репортер на  Агенция \"Фокус\" . Тези молитви се четат срещу влиянието на всички зли сили. Ще бъде извършен и водосвет. Вечернята ще започне в 16.00 часа.  \r\nНикола ПЕТКОВ", "date": "2019.03.28", "title": "София: Свети Kиприянови молитви ще бъдат отслужени в митрополитската катедрала „Св. Неделя”"}
{"url": "http://www.focus-news.net/news/2019/03/28/2639893/pregled-na-osnovnite-temi-v-starozagorskiya-pechat.html", "text": "„Има ли нарушения в ползването на общински жилища в Стара Загора ще стане ясно днес“, е водещото заглавие във вестник  „Старозагорски новини . Общо 74 предложения са включени за обсъждане на предстоящата сесия на Общинския съвет Стара Загора на 28 март. Наред с вече публикуваните точки са постъпили и три допълнителни, за които Общинският съвет в началото на своето заседание ще вземе решение дали да бъдат включени в дневния ред. Най-дискусионно се очаква да бъде предложението на общинския съветник от местната коалиция „Истината за Стара Загора“ Янко Янков, който за пореден път внася искане за увеличение на заплатите на кметовете и кметските наместници в старозагорските села. Този път Янков предлага средствата, необходими за покриването на този разход, да дойдат от намаление на заплащането на всеки един от старейшините с по 100 лева. По този повод председателят на Общински съвет Стара Загора Таньо Брайков коментира, че искането не е нормативно издържано. „Янко Янков отново не е мотивирал направеното от него предложение. Наред с това чисто законово това искане не е издържано, тъй като за тази цел трябва да бъдат направени промени в Правилника за работата на местния парламент, което не се е случило“ обясни Брайков. Сред точките попада и обсъждането и приемането на доклада на Временната комисия, която имаше за цел да установи има ли нарушения при ползването на общински жилища. Председател на комисията е Янко Янков, а в своята работа съветниците са установили пропуски и нарушения. От тук нататък предстои обемният доклад да бъде приет, а с него да бъдат изпратени препоръки до администрацията.  \r\nПредседателят на ОбС Стара Загора Таньо Брайков акцентира на предложението за одобрение на Програмата за развитие на туризма в община Стара Загора. Според него тя е амбициозна и дава възможност за умерен възход на туристическата дейност още през тази година. По думите му регионът има огромен потенциал да се развива като разпознаваема туристическа дестинация и затова програмата е съгласувана с всички заинтересувани субекти в туристическия бранш, културни институти, хотелиери, ресторантьори и транспортни фирми в Стара Загора. Общинските съветници ще разгледат и предложение за учредяване на безвъзмездно право на ползване върху имот, частна общинска собственост „Автополигон“ в землището на сели Оряховица, с цел осигуряване на терен за обучение на млади шофьори от сдружението на автоинструкторите. Съгласно промените в Закона за туризма от 18 февруари 2019 г. в дневния ред на сесията е предвидено приемането на съгласуваните със закона промени в Наредбата за условията и реда за използване на спортните обекти, общинска собственост. Общинските съветници ще решават и за промяна в инвестиционната програма и вътрешни компенсирани промени по бюджета на Община Стара Загора за 2019 година. „Необходимо е да бъдат закупени допълнително лед светлини на „Аязмото“, а за Зоопарка са предвидени 18 000 лв., с които ще бъдат взети два бенгалски тигъра. Наред с това трябва да бъде осигурен софтуер за музей „Литературна Стара Загора“. Предвиждаме още изграждането на открит фитнес в парк „Артилерийски“. Всичко това няма да доведе до промяна в общата рамка на бюджета на Община Стара Загора“, посочи Таньо Брайков.  \r\n„Разследват ловци от Шипка и Шейново за незаконни трофеи“, четем още в броя. В подзаглавието на материала се пояснява, че единият от задържаните е бивш служител на МВР. Двама редовни ловци от дружинката на казанлъшкото село Шейново са били задържани по закона за МВР в хода на специализирана полицейска операция по сигнал за големи количества незаконно притежавани трофеи от благородни елени и сръндаци. Единият от задържаните е бившият служител на МВР Светлин П. К., от чийто дом в град Шипка са били иззети рога на 7 благородни елена и 18 сръндака. При огледа в жилището на 43-годишния пенсионер, който в момента работи на полигон за изпитване на стари и нови оръжия, са били намерени и незаконно нарезна пушка с оптика, 335 боеприпаса от различен калибър и 14 сигнални ракети, произвеждани в „Арсенал“, за които мъжът не е успял да представи документи за произход и начин на придобиване. Трофеи от 5 благородни елена и един сръндак са намерени в жилището на 58-годишен жител на Шейново, който също членува в местната дружинка, от там е иззета и самоделна пушка с нарезна цев.  \r\nОт двамата ловци са иззети и законно притежаваните им пушки, предстои да бъдат извършени балистични експертизи. Образувани са две досъдебни производства, предстои на мъжете да бъдат повдигнати обвинения и да се реши каква мярка за неотклонение ще им бъде поставена. Съобщението за полицейската акция предизвика истинско брожение в специализираните ловни сайтове, според участниците там и двамата задържани се ползвали с протекции, а на единия синът дори бил назначен за инструктор по ловна стрелба.  \r\n„Божия намеса“ спря сеч на кипариси в митрополитския дом“, е друг акцент в изданието. Оградни ленти с надписи „Моля, не паркирайте, предстои резитба на дървета на 27.03.2019“ бяха опънати вчера край Митрополитския дом. Първоначално беше съобщено, че ще бъдат рязани клони на дървета, но впоследствие стана известно, че е трябвало да бъдат отрязани и три вековни кипариса. Здрави, прави, величествени войници на пост! Причината - кореновата им система компрометирала на три места каменната ограда на владишката обител и имало опасност от срутване, което можело да застраши живота на преминаващите по ул. „Августа Траяна“ старозагорци. За премахването на кипарисите от Митрополията подали заявление миналата година и получили исканото разрешение от Общината. Организираната за вчера резитба обаче не се състоя. Като че ли с Божия намеса изпратената за целта вишка се е повредила. Повредата се е случила на място - пред митрополитския дом, и опитите на специалистите да отстранят техническата неизправност на вишката не са се увенчали с успех. Митрополитският дом на входа на парк „Аязмото“ е строен през 30-те години на миналия век. Тогава се предполага, че е направено и залесяването на двора му, който впоследствие беше разширен с фронт към парка. Когато обаче дърветата са били засадени, със сигурност не са действали настоящите разпоредби по Закона за устройство на територията „зелените дробчета“ да бъдат на 5 метра от оградата. Репортерска проверка на вестника на място установи, че действително каменният зид по протежението на ул. „Августа Траяна“ е компрометиран на няколко места, но едва ли отсичането на кипарисите ще реши проблема му. С или без кипарисите той трябва да бъде укрепен (или иззидан наново), защото е въпрос на време да се срути. За това обаче са необходими средства, които трябва да бъдат отпуснати не от общинския бюджет на Стара Загора, а от хазната на Българската православна църква. Да отсечеш дърво, за да спасиш ограда, не е европейска практика, а още по-малко би се понравила на създателя на „Аязмото“ - митрополит Методий Кусев, който за разлика от настоящите владици, е живял спартански, в килия от 2 на 2 метра.  \r\nВ този контекст медията призовава Старозагорската митрополия да намери решение за оградата си, без да пипа вековните дървета. А и Всевишният като че ли на 27 март даде нишан, че делото със сечта на кипарисите не е богоугодно.", "date": "2019.03.28", "title": "Преглед на основните теми в старозагорския печат"}
{"url": "http://www.focus-news.net/news/2019/03/28/2639897/blagoevgrad-dvizhenieto-po-glaven-pat-e-79-v-uchastaka-do-selo-zheleznitsa-da-se-izvarshva-s-povisheno-vnimanie-poradi-polagane-na-markirovka.html", "text": "Движението по главен път Е-79 в участъка от град Благоевград до село Железница от км 356+100 до км 371+000 трябва да се извършва с повишено внимание до 29 март поради полагане на хоризонтална маркировка. Това съобщиха за  Радио „Фокус“ – Пирин  от Областно пътно управление – Благоевград. Друга забрана за движението, но само на товарни автомобили с тегло над 12 тона е въведена по третокласен път-108 автомагистрала „Струма“ – село Рибник заради аварийни ремонтни дейности за срок до 31 юли. Въведен е обходен маршрут. Към този час трафикът по автомагистрала „Струма“, главен път Е-79 и второкласен път – 19 Симитли – Гоце Делчев е нормално натоварен. Няма образували се задръствания или колони от автомобили. Не са регистрирани тежки пътни инциденти. Повишена опасност от падащи камъни има в Кресненското дефиле и по второкласен път – 19 Симитли – Гоце Делчев. \r\nЛивия НИНОВА", "date": "2019.03.28", "title": "Благоевград: Движението по главен път Е-79 в участъка до село Железница да се извършва с повишено внимание поради полагане на маркировка"}
{"url": "http://www.focus-news.net/news/2019/03/28/2639894/sport-rodzhar-federer-se-klasira-za-chetvartfinalite-na-tunira-v-mayami.html", "text": "За 11-ти път в кариерата си Роджър Федерер се класира за четвъртфиналите на турнира от сериите „Мастърс“ в Маями. Швейцарецът се наложи на Даниил Медведев с 6:4, 6:2 в двубой, който продължи малко повече от час. В следващия кръг на надпреварата Федерер ще играе срещу Кевин Андерсън. \r\nПобедата гарантира на швейцареца четвъртата позиция в световната ранглиста. Единственият шанс да бъде изместен от нея е победа на Кевин Андерсън на турнира в Маями.", "date": "2019.03.28", "title": "Спорт: Роджър Федерер се класира за четвъртфиналите на тунира в Маями"}
{"url": "http://www.focus-news.net/news/2019/03/28/2639892/gazeta-express-kosovo-kosovo-e-albanska-provintsiya-tvardi-bivsh-prezident-na-stranata.html", "text": "Според бившия президент на Албания Алфред Мойсиу (2002-2007 г.) Косово е провинция на страната, съобщава електронното издание на водещия прищински ежедневник  Gazeta Express , като пояснява, че съответното Мойсиу е заявил пред тиранския обществен оператор RTSH. \r\n„Говоря за реалността. Както казах в Прищина в рамките на събитие: Косово е провинция на Албания. Това е истината. Говоря за Албания, за територията, населена с албанци“, цитира изданието думите на Мойсиу, според когото през последните векове Европа е разделила албанските територии. Поради тази причина – според бившия президент на страната, тя е „длъжница“ на албанците.  \r\nЗа първи път Мойсиу заговори за Косово като провинция на Албания през 2011 г., в рамките на посещение на мемориала на Адем Яшари, един от основателите на Армия за освобождение на Косово. „Това е реалността; не я измислям аз. Не трябва да се страхуваме или да сме резервирани за това“, припомня изданието думите му.   Тереза Герова", "date": "2019.03.28", "title": "Gazeta Express (Косово): Косово е албанска провинция, твърди бивш президент на страната"}
{"url": "http://www.focus-news.net/news/2019/03/28/2639895/zam-kmetat-na-sofiya-todor-chobanov-nedostig-na-mesta-ima-samo-za-detsa-v-yaslena-vazrast.html", "text": "Недостиг има само в яслената възраст, в градинската - от 3 години нагоре, няма недостиг. Това каза зам.-кметът на София Тодор Чобанов в предаването \"Сутрешен блок\" по  БНТ . \"Правим всичко възможно за преодоляването на този недостиг. Ще продължим да строим, но трябва да се сме наясно, че 100% прием няма никъде по света, това е една утопия. Очакваме между 3000-4000 деца да не получат места по тази услуга. Децата ще получават необходимата грижа, персоналът е разчетен за по-голям брой деца\", коментира зам.-кметът. \r\nТой категорично опроверга информацията за отделните спални помещения в детските градини. \"Те ще са отделени от игралните и занималните. Това са фалшиви новини. Няма модел за уреждане в градините и яслите\", заяви Чобанов.", "date": "2019.03.28", "title": "Зам.-кметът на София Тодор Чобанов: Недостиг на места има само за деца в яслена възраст"}
{"url": "http://www.focus-news.net/news/2019/03/28/2639900/kyustendil-obshtina-dupnitsa-organizira-informatsionna-sreshta-na-tema-evropeyskiyat-sayuz-i-mladite-hora.html", "text": "Община Дупница организира информационна среща на тема „Европейският съюз и младите хора“. Това съобщи за  Радио „Фокус” – Кюстендил  Христо Апостолов, пресаташе на Община Дупница. Срещата ще се състои от 15.00 часа в заседателната зала на Общината. Тя се организира съвместно с Национален младежки форум. На срещата са поканени ученици от средните училища на територията на общината, които ще бъдат запознати с възможностите за свободно пътуване, учене и работа в границите на Европейския съюз, с Европейската младежка стратегия и други актуални теми свързани с младите хора. \r\nВенцеслав ИЛЧЕВ", "date": "2019.03.28", "title": "Кюстендил: Община Дупница организира информационна среща на тема „Европейският съюз и младите хора“"}
{"url": "http://www.focus-news.net/news/2019/03/28/2639903/deputatat-ot-bsp-georgi-gyokov-se-sreshtna-s-kazanlashkiya-lekar-koyto-obyavi-gladna-stachka-predi-dni.html", "text": "Народният представител от „БСП за България” Георги Гьоков призова д-р Захари Стойчев от Казанлък да прекрати гладната стачка, която акушер-гинекологът започна на 25 март заради кризата в здравеопазването. Това съобщиха от пресцентъра на  БСП . Гьоков се срещна с лекаря, за да обсъдят проблемите и решенията за българското здравеопазване. Депутатът го запозна с частта „Здравеопазване” в стратегическия документ на левицата „Визия за България”, където грижата за човека е поставена на първо място.  \r\nЗаедно отидоха на протеста пред казанлъшката МБАЛ „Д-р Христо Стамболски”, който бе в защита на специалистите по здравни грижи. 73-годишният лекар колабира по време на протеста, той получи незабавна помощ от медицинските сестри, които вече 27 дни протестират, настоявайки за по-добри условия на труд и по-високо заплащане. „Да отпаднат лимитите в НЗОК и здравноосигурените хора да получават достъпна и безплатна медицинска помощ, каквато им се полага по Конституция, а общинските и областните болници да се финансират от държавния бюджет”, за това давам сигнал с моята  гладна стачка, каза д-р Стойчев. „Подкрепяме ви напълно и сме на ваша страна”, казаха Гьоков и общинският съветник Пламен Караджов пред протестиращите медицински сестри. Двамата заявиха, че винаги БСП е подкрепяло справедливите искания на българските граждани.  \r\n„МЗ не изпълнява своя обществен договор с работещите в здравеопазването. Съветът по здравеопазване към НС на БСП заяви, че реформата в системата изисква нов подход в управлението на човешките  ресурси и предлага по една средна стартова заплата за страната и две средни – за специалистите с магистърска степен. В здравеопазването пари има, но те потъват незнайно къде.”, подчерта Гьоков. Той припомни  предложенията на левицата, които нееднократно са обявявани в дискусии, пред медиите и в парламента: болниците да не са търговски дружества, а частните болници да не работят с ресурса на НЗОК. Сестрите благодариха за подкрепата  и подчертаха, че продължават да настояват за еднаква основна заплата за всички специалисти по здравни грижи, независимо от местоработата или собствеността на болницата, допълнителните възнаграждения и техните размери да са с регламентирани правила, връщане на медицинските стандарти, КТД да е задължителен за всички. Ако исканията им не се удовлетворят, те заявяват колективната си оставка на 7 април.", "date": "2019.03.28", "title": "Депутатът от БСП Георги Гьоков се срещна с казанлъшкия лекар, който обяви гладна стачка преди дни"}
{"url": "http://www.focus-news.net/news/2019/03/28/2639901/burgas-spokoyna-e-patnata-obstanovka-kam-tozi-chas-v-grada-i-oblastta.html", "text": "Спокойна е пътната обстановка към този час в Бургас и областта, съобщиха за  Радио „Фокус“ – Бургас  от Областно пътно управление. Пътните настилки там са сухи и нормално проходими. Времето е слънчево, температурите са от 2°-10°. Няма затворени пътища, а проходите на територията на областта са отворени за всички моторни превозни средства. Временно са въведени и някои ограничения за движение поради извършването на ремонтни дейности. Едното важи по пътя в участъка Обзор – Слънчев бряг от км 180+000 до км 202+000 и е в сила до 15 март т.г. Ограничение е въведено и в участъка Варна – Бургас в района на с. Баня от км 183+920 до км 184+595, където се извършва ремонт на водосток. Работният участък е върху едната пътна лента с дължина до 50 м. Максималната скорост на движение в посочения участък е намалена на 50 км/ч, а срокът е до 31 май т.г. В Бургас пътните настилки са сухи и проходими. Интензивно е движението по входно-изходните пътни артерии на град Бургас. Натоварен е трафикът в посока АМ „Тракия“, по пътя Бургас – кв. „Сарафово“, както и в района на пътен възел „Юг“. Струпване на автомобили се наблюдава и в районите на някои от възловите кръстовища в центъра на града – между булевардите „Сан Стефано“ и „Демокрация“, между улиците „Цар Петър“ и „Иван Вазов“, както и на кръстовището между бул. „Сан Стефано“ и ул. „Христо Ботев“. \r\nДеница ДИМИТРОВА", "date": "2019.03.28", "title": "Бургас: Спокойна е пътната обстановка към този час в града и областта"}
{"url": "http://www.focus-news.net/news/2019/03/28/2639899/grigori-grigorov-bdzh-postignahme-izpalnenie-na-grafika-za-dvizhenie-na-vlakovete-do-93-do-kraya-na-godinata-shte-stanat-96.html", "text": "Постигнахме изпълнение на графика за движение на влаковете до 93%, до края на годината ще станат 96%. Това каза председателят на Съвета на директорите на \"Холдинг БДЖ\" Григори Григоров в предаването „Сутрешен блок“ по  БНТ . „През декември закъсненията в минути дневно са били доста големи. За тези три месеца, в които ние сме в БДЖ, нашата цел беше с бързи организационни мерки да се фокусираме върху това, защото това е основният параметър, който показва удовлетворение на пътниците от услугата“, заяви председателят на Съвета на директорите на \"Холдинг БДЖ\". \r\nПо думите му БДЖ е постигнало изпълнение на графика за движение на влаковете до 93%. „Същевременно сме подготвили ред мероприятия, при които до края на годината това изпълнение ще стане на 96%“, отбеляза още той. \r\nНа въпрос дали има БДЖ идея как да се развива, Григоров коментира, че първото, което е направено е съветът да се запознае със ситуацията. „Тя може да се характеризира с две неща - бизнес процесите в компанията са достатъчно бавни и неефективни, което води до неизпълняване на програмата и второто което е през последната година и половина-две фокусът е бил леко изместен от оперативната дейност на дружеството и в резултат на това годните и отговарящите на изискването за безопасност локомотиви и вагони са по-малко от необходимите за осъществяване на графика“, заяви председателят на Съвета на директорите на \"Холдинг БДЖ\". По думите му като резултат се получава, че има достатъчно много закъснения на пътниците.", "date": "2019.03.28", "title": "Григори Григоров, БДЖ: Постигнахме изпълнение на графика за движение на влаковете до 93%, до края на годината ще станат 96%"}
{"url": "http://www.focus-news.net/news/2019/03/28/2639896/kazanlak-obshtinskiyat-savet-shte-provede-51-voto-si-redovno-zasedanie.html", "text": "Общинският съвет ще проведе днес 51-вото си редовно заседание, което е с начален час 09.30 часа, каза за  Радио „Фокус”  председателят на Общинския съвет Николай Златанов. Той поясни, че в дневния ред на сесията са включени 26 точки.  \r\nОбщинските съветници ще дискутират по въпроса за подписване на Споразумение за побратимяване между община Казанлък и община Дидимотика, Гърция. Предложението за побратимяване между двата града е постъпило в Община Казанлък през 2018г. от гръцкия град Дидимотика. \r\nСред акцентите на днешната сесия е и въпросът за увеличаване капацитета на Центъра за обществена подкрепа – от 60 на 80 потребители. Увеличението на капацитета на Центъра за обществена подкрепа е заложено в Областната стратегия за развитие на социалните услуги 2014 – 2020 г. в област Стара Загора и в Общинската стратегия за развитие на социалните услуги 2016 – 2020 г. \r\nОбщинските съветници ще разгледат и въпроса, да бъде предоставена част от общински имот в с. Горно Черковище за ползване от Сдружение „ Бъдеще за децата”. В общинския имот Сдружението ще предлага интегрирани услуги – социални грижи, здравеопазване, образование за възрастни, общностно развитие.  \r\nСлавяна ГАЙДАРОВА", "date": "2019.03.28", "title": "Казанлък: Общинският съвет ще проведе 51-вото си редовно заседание"}
{"url": "http://www.focus-news.net/news/2019/03/28/2639891/blagoevgrad-tseremoniya-po-nagrazhdavane-na-zhurnalisti-v-konkursa-sartse-i-slovo-sreshtu-narkotitsite-shte-se-provede-v-pamet-na-veronika-gerin.html", "text": "Церемония по награждаване на журналисти в конкурса в памет на Вероника Герин – „Сърце и слово срещу наркотиците“ ще се проведе в Благоевград. Това съобщиха от пресцентъра на  Общински съвет по наркотични вещества – Благоевград . Събитието ще се състои от 11.00 часа в зала „22-ри септември“ на Община Благоевград. Наградите се връчват от посланика на Ирландия в България Н. Пр. Майкъл Форбс и кмета на Благоевград д-р Атанас Камбитов.", "date": "2019.03.28", "title": "Благоевград: Церемония по награждаване на журналисти в конкурса „Сърце и слово срещу наркотиците“ ще се проведе в памет на Вероника Герин"}
{"url": "http://www.focus-news.net/news/2019/03/28/2639907/shumen-suhi-sa-patnite-nastilki-v-oblastta.html", "text": "Сухи са пътните настилки в област Шумен, предаде репортер на  Радио „Фокус“-Шумен . Видимостта е нормална. Времето е слънчево, температурата на въздуха е около 3 градуса. Няма нови промени в организацията на движение в областта. В сила е забраната за товарни автомобили над 10 тона по пътя Радко Димитриево-Друмево, обходът е Шумен- Овчарово- Друмево. Ришки проход е отворен за движение. Върбишки проход е затворен за всички видове превозни средства. С нормална интензивност е движението по републиканската пътна мрежа в региона. \r\nИвелина ИВАНОВА", "date": "2019.03.28", "title": "Шумен: Сухи са пътните настилки в областта"}
{"url": "http://www.focus-news.net/news/2019/03/28/2639908/plovdiv-vremenna-organizatsiya-na-dvizhenieto-na-mps-e-vavedena-prez-grad-karlovo-zaradi-izgrazhdane-na-kragovo-krastovishte-na-patya-sofiya-burgas.html", "text": "Временна организация на движението на моторните превозни средства е въведена през град Карлово заради изграждането на кръгово кръстовище при разклонението за Сопот, на пътя София – Бургас. Обходният маршрут е от кръстовището на ул. „Ген. Карцов“ и ул. „Дъбенско шосе“, по ул. „Дъбенско шосе“ до кръстовището на Околовръстен път и обратно. Това съобщиха за  Радио „Фокус“-Пловдив  от Областно пътно управление. \r\nЗабранено е движението на камиони над 12 тона през прохода Троян-Кърнаре. Забранено е преминаването на камиони по-високи от 4 метра през тунелите по пътя Асеновград-Нареченски бани. Обходният маршрут за водачите е по пътя Кричим-Девин. Ограничено е също движението на камиони над 12 тона по пътя Поповица-Болярци. Обходният маршрут за водачите е по пътя Поповица-Садово-Кочево-Болярци. Целогодишна е забраната за движение на всички моторни превозни средства по пътя Белица-Загражден-Давидково, в участъка от км 13 до км 18. Ограничено е преминаването на камиони над 5 тона при км 6 по пътя Плодовитово-Първомай, в района на моста над река Марица. Обходният маршрут за водачите е по пътя Стара Загора-Поповица и пътя София-Пловдив-Свиленград. \r\nПътните настилки са сухи. Времето е облачно, без валежи от дъжд. Температурите на въздуха са положителни. Движението в Пловдив е интензивно по булевардите „Христо Ботев, „Цар Борис III Обединител“, „Васил Априлов“, Руски“ и „Източен“. \r\nМария РУСЕВА", "date": "2019.03.28", "title": "Пловдив: Временна организация на движението на МПС е въведена през град Карлово заради изграждане на кръгово кръстовище на пътя София-Бургас"}
{"url": "http://www.focus-news.net/news/2019/03/28/2639905/plovdiv-chetirima-dushi-sa-zaginali-sled-katastrofata-na-patya-kalekovets-plovdiv-ot-km-90-do-km-97.html", "text": "Четирима души са загинали след катастрофата на пътя Калековец-Пловдив от км 90 до км 97, съобщи за  Радио „Фокус“-Пловдив  дежурният в Областно пътно управление. Пътният инцидент възникнал в 21.05 часа снощи между лек автомобил „Сеат Толедо“ с кърджалийска регистрация и „БМВ“ - с пловдивска регистрация. В първата кола са се предвижвали четирима души на 27, 31, 49 и 54 години, като всички са загинали на място след сблъсъка с „БМВ“-то, в което са се предвижвали двама души. Последните са транспортирани в болница с леки наранявания. \r\nМария РУСЕВА", "date": "2019.03.28", "title": "Пловдив: Четирима души са загинали след катастрофата на пътя Калековец-Пловдив от км 90 до км 97"}
{"url": "http://www.focus-news.net/news/2019/03/28/2639909/oblastniyat-upravitel-na-smolyan-nedyalko-slavov-svikva-konsultatsii-za-sastav-na-rayonna-izbiratelna-komisiya-smolyan.html", "text": "Областният управител на област Смолян Недялко Славов свиква  консултации за състав на Районна избирателна комисия – Смолян от 10.00 часа в зала № 201 на Областна администрация Смолян. Това съобщиха от  Областна администрация – Смолян . \r\nВ консултациите за състав на РИК-Смолян, за произвеждане на предстоящите избори за членове на Европейския парламент от Република България на 26 май 2019 г., могат да участват представители на парламентарно представените партии и коалиции в 44-то Народно събрание, както и партии и коалиции, които имат членове на Европейския парламент, но не са парламентарно представени.", "date": "2019.03.28", "title": "Областният управител на Смолян Недялко Славов свиква консултации за състав на Районна избирателна комисия – Смолян"}
{"url": "http://www.focus-news.net/news/2019/03/28/2639904/grigori-grigorov-bdzh-osnoven-prioritet-na-novoto-rakovodstvo-na-holdinga-e-fokusat-varhu-klienta.html", "text": "Досега може би фокусът е бил малко по-различен, но сега искаме да приложим една стара максима, че не пътникът следва влака, а влакът следва пътника. Това каза председателят на Съвета на директорите на \"Холдинг БДЖ\" Григори Григоров в предаването „Сутрешен блок“ по  БНТ . „Основните приоритети на новото ръководство са фокус върху клиента“, заяви председателят на Съвета на директорите на \"Холдинг БДЖ\". Той подчерта, че компанията трябва да се позиционира, като компания, предоставяща услуги за превоз на пътници и товари. „Ние ще направим всичко възможно нашите клиенти да се чувстват добре и да ползват тази услуга. Тя да бъде надеждна, качествена, удобна, евтина, достъпна и не на последно място сигурна“, отбеляза още той.", "date": "2019.03.28", "title": "Григори Григоров, БДЖ: Основен приоритет на новото ръководство на холдинга е фокусът върху клиента"}
{"url": "http://www.focus-news.net/news/2019/03/28/2639911/ivan-chenchev-bsp-tsvetanov-si-otide-no-modelat-si-ostava.html", "text": "Дори Борисов да махне някой от своите подчинени, ще дойде друг и моделът остава същият. Цветанов си отива, но моделът си остава. Това заяви пред  BG on AIR  народният представител от ПГ на „БСП за България“ Иван Ченчев. По думите му по време на изказването на Цветанов са станали ясни няколко неща – той е много притеснен и ГЕРБ отново разделя журналистите и се опитва да им казва как да работят, отговаряло се е избирателно на въпроси. „Цветанов говори повече от 20 минути, без нито един въпрос да му бъде зададен. Това за мен е гузно поведение“, коментира той.  \r\nЧенчев подчерта, че БСП от две години посочва корупцията като много голям проблем в държавата и е внесла и вот на недоверие по тази тема. „Тогава казаха, че няма корупция. Сега обаче тя излиза наяве. В България тя вече е облечена и със закони, което е много притеснително“, коментира той. По думите му БСП не само сега, а последователно е давала гласност за нередностите в държавата, защитавала е позиции и е заставала на страната на гражданите. Като примери той посочи случаите с апартамента на министъра на финансите Владислав Горанов, „Хасово гейт“, „Суджук гейт“.  Той припомни, че преди десет години, когато ГЕРБ са влезли в политиката, Борисов си е поставил за цел борбата с корупцията. За 10 години корупцията обаче е преборила неговата партия. По думите му, именно и с оглед на борбата с корупцията, изборът на Елена Йончева за водач на листата за предстоящите избори е бил най-правилен.  \r\nНа въпрос за връщане на БСП в Народното събрание, Ченчев обясни, че депутатите от левицата са напуснали, защото не са били чути по основни теми. БСП е внесла над 50 законопроекта, дори част от които, ако са били приети, са щели да помогнат на българските граждани да живеят поне малко по-добре. Той допълни, че по време на 26-часовите дебати за Изборния кодекс народните представители отново не са били чути. Ченчев подчерта, че левицата не иска да е част от този начин на правене на политика, когато едни закони се променят и след дни се обръщат обратно. Според него останалите партии в НС са в колаборация и приемат взаимноизгодните им закони. Той коментира, че решение за връщане  в парламента може да вземе само Националният съвет на партията. “Ние не сме съгласни с начина на работа на парламента. Той е изчерпан. Предсрочните парламентарни избори са задължителни, за да спасим България“, заключи Иван Ченчев.", "date": "2019.03.28", "title": "Иван Ченчев, БСП: Цветанов си отиде, но моделът си остава"}
{"url": "http://www.focus-news.net/news/2019/03/28/2639910/gabrovo-dvizhenieto-v-uchastak-ot-patya-mezhdu-sevlievo-i-selo-draganovtsi-se-osashtestvyava-s-povisheno-vnimanie-poradi-izvarshvane-na-stroitelno-montazhni-raboti.html", "text": "Сухи са пътните настилки на територията на област Габрово. Това казаха за  Радио „Фокус“ – Велико Търново  от Областно пътно управление-Габрово. Времето е предимно облачно. Температурата е 5 градуса. На прохода Шипка остава в сила ограничение за МПС за превоз на товари, с технически допустима максимална маса над 12 тона и ремаркета и полуремаркета, с технически допустима максимална маса над 10 тона. На път Габрово – връх Шипка, при км 164+150, движението се осъществява с повишено внимание поради пропаднал участък по асфалтова настилка. Поставена е необходимата сигнализация. \r\nОграничено е движението за автомобили над 10 тона по път Крамолин – Велико Търново. Забраната е въведена за отсечката от км 22 до км 28. Причината е намален габарит на пътното платно. Срокът за извършване на ремонтните дейности е до 31 март. \r\nДвижението по път Габрово – Стоманеците се осъществява с повишено внимание поради пропаднал участък на асфалтова настилка. Една от лентите за движение е стеснена, поставена е сигнализация. Срокът на въведената организация е до 31 март. Движението в участък от пътя между Севлиево и село Драгановци се осъществява с повишено внимание поради извършване на строително монтажни работи. Водачите да бъдат внимателни в участъка от км 0+000 до км 14+600. Срокът за приключването им е до 22 юни. Движението в участък от път Селище – Стоките се осъществява с повишено внимание поради пропаднал участък на асфалтовата настилка до 31 март. Поставена е необходимата сигнализация. \r\nНадежда КРЪСТЕВА", "date": "2019.03.28", "title": "Габрово: Движението в участък от пътя между Севлиево и село Драгановци се осъществява с повишено внимание поради извършване на строително-монтажни работи"}
{"url": "http://www.focus-news.net/news/2019/03/28/2639912/grigori-grigorov-bdzh-konyunkturata-na-tozi-pazar-e-takava-che-novi-vlakove-v-blizkite-tri-godini-nyama-kak-da-badat-dostaveni.html", "text": "Конюнктурата на този пазар е такава, че нови влакове в близките три години няма как да бъдат доставени. Това каза председателят на Съвета на директорите на \"Холдинг БДЖ\" Григори Григоров в предаването „Сутрешен блок“ по  БНТ . „Не смятам, че нашите клиенти в момента се чувстват добре, но ние за това сме тук, за да ги накараме да се чувстват по-добре. Естествено без подвижен състав, ние не можем да предоставим никаква услуга, така че подвижният състав е нашият втори основен фокус в работата“, заяви Григоров.  \r\nПо думите му конюнктурата на този пазар е такава, че нови влакове в близките три години няма как да бъдат доставени, тъй като процеса на производство отнема доста дълго време. „Само това е причината. Пари имаме за нови влакове. В рамките на тези три години с всички възможни ресурси, максимално ускорено, включително и с наемане на подвижен състав, ако се наложи ние ще се постараем да осигурим това ниво на качество на услугата, което нашите пътници заслужават“, коментира още той.", "date": "2019.03.28", "title": "Григори Григоров, БДЖ: Конюнктурата на този пазар е такава, че нови влакове в близките три години няма как да бъдат доставени"}
{"url": "http://www.focus-news.net/news/2019/03/28/2639915/kardzhali-oblastniyat-upravitel-nikola-chanev-e-nasrochil-konsultatsii-za-sastava-na-rik-v-9-ti-kardzhaliyski-izbiratelen-rayon.html", "text": "Областният управител Никола Чанев е насрочил консултации за състава на РИК в 9-ти Кърджалийски избирателен район. Това съобщиха от  пресцентъра на Областната администрация . Ще присъстват представителите на парламентарно представените партии и коалиции, и партиите и коалициите от партии, които имат членове на Европейския парламент, но не са парламентарно представени. Срещата ще се проведе от 11.00 часа в зала № 301 на Областна администрация - Кърджали. Срещата се свиква на основание чл. 60, ал. 1 от Изборния кодекс, във връзка с Указ № 53 на Президента на Република България (обн. в „ДВ“ бр. 24 от 2019 г.). Политическите сили ще търсят съгласие за състава на РИК за предстоящия евровот на 26 май 2019 г. Ако не се споразумеят, окончателното решение ще бъде взето от ЦИК.", "date": "2019.03.28", "title": "Кърджали: Областният управител Никола Чанев е насрочил консултации за състава на РИК в 9-ти Кърджалийски избирателен район"}
{"url": "http://www.focus-news.net/news/2019/03/28/2639917/smolyan-mokri-na-mesta-i-chastichno-zaledeni-po-usoynite-chasti-sa-patishtata-v-oblastta-nastilkite-sa-obraboteni.html", "text": "Проходими при зимни условия са пътищата в областта, съобщи за  Радио „Фокус“ – Смолян  дежурният в Областното пътно управление. Времето е облачно, без валежи, а температурата е в интервала от минус 4 до 3 градуса. Пътните настилки са мокри на места и частично заледени по усойните части, а настилките са обработени. Няма въведени ограничения по проходите и републиканските направления в областта, с изключение на Пампорово, където целогодишно е забранено движението на товарни автомобили над 3,5 тона. През нощта не са получавани сигнали за инциденти по пътищата в областта. \r\nПовишена е опасността от падащи камъни и свличане на земни маси по всички направления в областта, затова водачите трябва да шофират внимателно и със съобразена скорост. С повишено внимание трябва да се шофира по пътя от Михалково до границата с ОПУ – Пловдив заради осъществяване на рехабилитация на пътя и извършване на ремонтни дейности. Движението по пътя Борино – Грохотно – Девин, в района на село Грохотно се осъществява в лявата пътна лента чрез изчакване заради паднала подпорна стена с каменна зидария. Движението по пътя Смолян – Мадан, при срутището на разклона за село Тикале се регулира със светофарна уредба и скоростта е ограничена до 20 км/ч. Трафикът се осъществява в дясната пътна лента. \r\nВ Смолян пътните настилки са сухи. Автомобилният трафик в сутрешните часове е интензивен по централния бул. „България“, прилежащите към него улици и кръстовища и по входно-изходните артерии на града. \r\nНели ГЕРГЬОВСКА", "date": "2019.03.28", "title": "Смолян: Мокри на места и частично заледени по усойните части са пътищата в областта, настилките са обработени"}
{"url": "http://www.focus-news.net/news/2019/03/28/2639914/pazardzhik-remont-ogranichava-dvizhenieto-po-otsechkata-selo-dyulevo-strelcha.html", "text": "Натоварен е трафикът по главните пътища в област Пазарджик съобщи за  Радио „Фокус“ – Пазарджик  дежурният в Областно пътно управление. Пътните настилки са частично мокри. Движението по пътя от село Дюлево до разклона за Стрелча, се извършва в една лента в района на 35 км, поради  пропадане на част от дясното платно. Движението в участъка се извършва в лявото платно и е регулирано с пътни знаци. Въведено е ограничение на моста в село Бошуля, който е част от републиканската пътна мрежа. Там е забранено движението на товарни автомобили с тегло над 10 тона. Определеният обходен маршрут е през село Звъничево – Септемврийски ханчета – град Септември – село Бошуля. В Родопската част на областта има опасност от падащи камъни. Тя е най-голяма по направленията Пещера – Батак – Широка поляна, Варвара – Гара Костандово и Белово – Юндола. \r\nАлбена ЖИЛЕКОВА", "date": "2019.03.28", "title": "Пазарджик: Ремонт ограничава движението по отсечката село Дюлево-Стрелча"}
{"url": "http://www.focus-news.net/news/2019/03/28/2639913/dnevni-avaz-bosna-yohanes-han-pristiga-v-saraevo.html", "text": "Комисарят по европейска политика за съседство и преговори за разширяване Йоханес Хан пристига на посещение в Сараево, отбелязва електронното издание на босненския ежедневник  Dnevni Avaz .  \r\nКакто е обявено на интернет страницата на Европейската комисия, от столицата на Босна и Херцеговина Хан ще отпътува за Белград, където се очаква да пристигне на 29 март. \r\nХан обяви посещението си в Сараево по-рано. В изказване пред Европейския парламент, когато бе гласувана резолюция за ситуацията в БиХ, австриецът заяви, че възнамерява да пътува до Сараево в края на март. \r\nВ столицата на БиХ Хан ще се срещне с избрани представители и политически лидери на страната и ще изнесе реч пред депутатите в парламента. Очаква се еврокомисарят по разширяването да повтори добре известните позиции на Брюксел. На първо място той ще призове за бързо формиране на власт на всички нива,за да се продължи с осъществяването на реформите и по този начин да се отключи пътят към ЕС за страната.  \r\nХан, както и други официални лица от ЕС, непрекъснато предупреждава, че не трябва да се отлага съставянето на правителство в Сараево, тъй като това забавя предоставянето на страната на статут на кандидат за членство в Общността. \r\nЛипсата на власт блокира и влизането на БиХ в Световната търговска организация (СТО), което е особено важно за бизнес общността, подчертава изданието. Тереза Герова", "date": "2019.03.28", "title": "Dnevni Avaz (Босна): Йоханес Хан пристига в Сараево"}
{"url": "http://www.focus-news.net/news/2019/03/28/2639918/aleksandar-yordanov-i-iliya-lazarov-sa-kandidatite-na-sds-za-deputati-v-predstoyashtiya-evrovot.html", "text": "Александър Йорданов и Илия Лазаров са предложените от СДС кандидати за депутати в предстоящите европейски избори, на които ще се явят съвместно с управляващата партия ГЕРБ. Това каза председателят на Съюза на демократичните сили (СДС) Румен Христов, след среща с представители на ръководството на ГЕРБ, предаде репортер на  Агенция \"Фокус\" . В общата листа са включени 2-ма кандидати от СДС, от които единият ще бъде на 6-то място.     \r\n\"Приключи процесът на преговори с ГЕРБ. СДС ще даде всички сили за едно общо явяване\", изтъкна Христов. По думите му решението за избор на кандидатите е бил труден избор. „Имахме 15 номинации, 3-ма се отказахме - аз, г-н Кисьов, който беше сочен за сигурен кандидат за шестото избираемо място, и моят заместник Теодор Петков“, посочи той. Заедно с нашите партньори се спряхме на Александър Йорданов, който ще бъде на 6-то място. Вторият кандидат е главния секретар на СДС - Илия Лазаров\", допълни той.  \r\n\"Александър Йорданов - член на Групата на 39-те, председател на парламентарната група на СДС в 36-ото Народно събрание, председател на Комисията по външна политика, Председател на парламента, посланик в Полша, Естония, Литва, Латвия и Македония - знакова фигура\", коментира Христов.  \r\n\"На последно място, символично, е главният секретар на СДС Илия Лазаров, който ще \"бута листата\", ако мога така да кажа\", добави той. \r\nДаяна ДЮЛГЕРОВА", "date": "2019.03.28", "title": "Александър Йорданов и Илия Лазаров са кандидатите на СДС за депутати в предстоящия евровот"}
{"url": "http://www.focus-news.net/news/2019/03/28/2639916/burgas-pozhar-e-vazniknal-v-apartament-na-bl-34-v-zhk-zornitsa-nyama-postradali.html", "text": "Пожар е възникнал в апартамент на бл. 34 в ж.к. „Зорница“. Това съобщиха за  Радио „Фокус“-Бургас  от Община Бургас. „Сигналът е получен в 17.57 часа за това, че е възникнало запалване, вследствие на забравен на терасата котлон. От пожарът е изгорял аспираторът, кухненското оборудване, което се намира на самата тераса, нанесени са само материални щети, няма пострадали от инцидентът“, съобщи Цветелина Рандева, говорител на ОДМВР-Бургас. По думите ѝ два противопожарни автомобила са отишли на място и са потушили огъня. Общо пет сигнала за пожара са подадени в Бургас за изминалото денонощие. В 13.13 часа са горели сухи треви до бул. „Тодор Александров“, също така са горели сухи треви и в 13.49 в ж.к. „Изгрев“ до бл. 3-А. В 23.23 часа е получен сигнал за запален контейнер на ул. „Ивайло“, в оо.46 е получен сигнал за запалена тераса на ул. „Александровска“ 119. „Една катастрофа е възникнала в Бургас за изминалото денонощие, при която няма пострадали“, съобщиха от ОДМВР-Бургас. \r\nДеница ДИМИТРОВА", "date": "2019.03.28", "title": "Бургас: Пожар е възникнал в апартамент на бл. 34 в ж.к. „Зорница“, няма пострадали"}
{"url": "http://www.focus-news.net/news/2019/03/28/2639921/plovdiv-dni-na-knigata-2019-shte-se-provedat-v-asenovgrad.html", "text": "Дни на книгата ще се проведат в Асеновград, съобщиха за  Радио „Фокус“-Пловдив  от Общината. Събитието започва от 17.30 часа в Градската библиотека, където ще се открие изложбата живопис „Приказна фантазия“ на Фирдес Халилова.  \r\nНа 2 април, от 09.30 часа в ДГ „Зорница“ ще се проведе библиотечен урок „Театър с приказки”. На следващия ден в същия час в ДГ „Надежда” ще се състои библиотечен уъркшоп  „Моята първа книжка”, а от 17.30 часа в Градската библиотека ще се представи книгата „Техническа проверка” на Ангел Иванов.  \r\nНа 10 април, от 17.30 часа, на същото място ще се открие фотоизложбата „Съвременен прочит на Николай Хайтов” и представяне на новото издание на книгата „Диви разкази”.  \r\nНа 11 април в 17.30 часа в Градската библиотека ще се отбележи 90-годишнината от рождението на Йордан Радичков. Ще се представи книгата „Сибирски тетрадки” и ще се прожектира документален филм за писателя.  \r\nНа 12 април от 17.30 часа в НЧ „Родолюбие” ще се проведе среща-разговор с актрисата Стоянка Мутафова и представяне на книгата „Добър вечер, столетие мое”.  \r\nВъв вторник от 15.00 часа в Градската библиотека ще се наградят победителите в конкурса „Вълшебният свят на книгата” и ще се изпишат вълшебни великденски яйца.  \r\nНа 19 април от 17.30 часа в Градската библиотека ще се състоят творчески размисли „По върховете с Боян Петров” и среща с Радослава Ненова.  \r\nНа 22 април от 15.00 часа в ОУ „Отец Паисий” ще се проведе екоработилница „Книжни скулптури”, а от 17.00 часа в Градска библиотека ще се открие изложба на ученици от ОУ „Отец Паисий” „Екологично творчество”. Изявите в програмата „Дни на книгата 2019” са посветени на 100-годишнината от рождението на писателя Николай Хайтов.", "date": "2019.03.28", "title": "Пловдив: „Дни на книгата 2019“ ще се проведат в Асеновград"}
{"url": "http://www.focus-news.net/news/2019/03/28/2639906/vechernye-novosti-sarbiya-vulin-se-nadyava-che-nato-shte-priznae-za-prestaplenie-agresiyata-na-aliansa-sreshtu-sarbiya.html", "text": "Темата за 20-та годишнина от бомбардировките на НАТО срещу Югославия продължава да е актуална в сръбските медии. Електронното издание на водещия белградски ежедневник  „Вечернье Новости“  цитира министъра на отбраната на западната ни съседка Александър Вулин, който – съгласно думите му – все още се надява, че един ден Алиансът ще намери сили да признае за престъпление агресията срещу Сърбия. \r\n„Надявам се, че един ден те ще намерят сили и ще изразят съжаление за всяка жертва, убита тогава – не само за цивилни, но и за полицаи, войници“, привежда изданието думите на Вулин във връзка с годишнината от натовската операция „Съюзна сила“.  \r\nВулин е бил помолен да коментира изявлението на генералния секретар на НАТО Йенс Столтенберг, че намесата на Алианса не е била насочена срещу народа на Югославия, а целта й е била защита на цивилните в региона. „Едва ли ще признаят грешките си, но НАТО може поне да каже, че – ако не престъпление, то поне е допуснало грешка, въпреки че все пак е престъпление“, гласи отговорът на сръбския министър на отбраната, цитиран от изданието.  . Тереза Герова", "date": "2019.03.28", "title": "„Вечернье Новости“ (Сърбия): Вулин се надява, че НАТО ще признае за престъпление агресията на Алианса срещу Сърбия"}
{"url": "http://www.focus-news.net/news/2019/03/28/2639924/pregled-na-nyakoi-ot-osnovnite-temi-v-balkanskiya-pechat-agentsiya-fokus.html", "text": "Годишнината от бомбардировките на НАТО срещу Югославия, напрежението в отношенията между Турция и Гърция, телевизионният дуел между лидерите на СДСМ и ВМРО-ДПМНЕ и поредна обиколка на еврокомисаря по разширяването Йоханес Хан в региона  са част от основните теми, върху които акцентират водещите балканските печатни издания. \r\n***  Премиерът на югозападната ни съседка и лидер на управляващия СДСМ Зоран Заев обеща предсрочни парламентарни избори, ако кандидатът на партията Стево Пендаровски загуби в президентската надпревара, съобщава електронното издание на македонския вестник  „Независен“ . \r\nОт редакцията подчертават, че Заев все пак е изразил увереност в победата на управляващата коалиция в предстоящия вот за висшия държавен вот. „Вярвам, че Пендаровски ще спечели, зад него са всички етнически общности, обединени, и ако не спечелим, аз съм готов да обявя предсрочни парламентарни избори, но само при възможност за решение от Европейския съюз за отваряне на главите за преговори, за положително решение за Република Северна Македония. Ако Пендаровски не спечели изборите, Заев ще позволи на опозицията да призове за провеждането на предсрочни избори.  \r\nВ рамките на телевизионния дуел с лидера на ВМРО-ДПМНЕ Заев попита Християн Мицковски дали ще се оттегли от ръководния пост в партията, ако кандидатът й Гордана Силяновска Давкова загуби изборите. Мицковски обаче не отговори конкретно.  \r\nИ Заев, и Мицковски говорят за демократичен, кристално ясни процеси в страната, в случай на победа на партиите им. \r\n***  Електронното издание на водещия атински ежедневник  Kathimerini  публикува коментар за отношенията между Турция и Гърция, като подчертава, че в тях Анкара се води по модела „господар и слуга“.  \r\n„Турският президент Реджеп Тайип Ердоган определя темпото, но заплахите и надутите забележки, идващи от министрите в Анкара, не са по-малко агресивни“, обобщават в редакцията на изданието.  \r\nМинистърът на отбраната Хулуси Акар наскоро заяви, че Турция контролира Егейско и Черно море, Югоизточното Средиземноморие и Кипър. Всичко, с други думи, принадлежи на Турция. По-късно Анкара се опита да преработи забележките на Акар, може би защото те донякъде напомняха за кредото на Мусолини. Но същността на концепцията остава същата. \r\n„В края на краищата турски изтребители бяха изпратени над Агатониси, когато беше съобщено, че гръцкият премиер Алексис Ципрас ще посети острова в Егейско море навръх годишнината от началото на войната за независимост на страната от Османската империя. Някои турски вестници стигнаха дотам, че да твърдят, че островът принадлежи на Турция“, пише още гръцкото издание.  \r\n„Често се подчертава, че тактиката на тормоза на Турция е част от по-широка стратегия. Трудно е да се предвиди какво може да доведе тази стратегия, ако Анкара смята, че е настъпил благоприятен момент за нея. Реториката със сигурност не е насочена изключително към вътрешна употреба - особено в светлината на предстоящите местни избори в Турция - както много хора биха искали да повярват, особено тук, в Гърция. Поради тази причина Атина трябва да бъде постоянно нащрек, докато укрепва капацитета на гръцките въоръжени сили“, препоръчват от редакцията. \r\n„Въпреки това, тази турска политика на тормоз на Гърция има още едно измерение. Независимо от своите експанзионистични цели и дали действително намеренията на Анкара ще бъдат осъществени, във всички случаи турците се стремят да установят модел на отношения с гърците, основани на този между господар и слуга, при който Гърция няма да може да направи нищо без разрешението на Турция“, е заключението на Kathimerini.  \r\nМоже би е съвпадение, че тази политика се усеща още по-силно при наближаване на 200-годишнината от гръцкото въстание от 1821 г. „Но това, с което се сблъскваме, със сигурност е опит за възраждане на османизма при стриктни турски стандарти“, категоричен е гръцкият вестник. \r\nИ тъй като изглежда, че някои държавни служители в Атина нямат представа за развитието на гръцко-турските отношения, те трябва по-скоро да затворят устата си, препоръчва изданието. \r\n***  Темата за 20-та годишнина от бомбардировките на НАТО срещу Югославия продължава да е актуална в сръбските медии. Електронното издание на водещия белградски ежедневник  „Вечернье Новости“  цитира министъра на отбраната на западната ни съседка Александър Вулин, който – съгласно думите му – все още се надява, че един ден Алиансът ще намери сили да признае за престъпление агресията срещу Сърбия. \r\n„Надявам се, че един ден те ще намерят сили и ще изразят съжаление за всяка жертва, убита тогава – не само за цивилни, но и за полицаи, войници“, привежда изданието думите на Вулин във връзка с годишнината от натовската операция „Съюзна сила“.  \r\nВулин е бил помолен да коментира изявлението на генералния секретар на НАТО Йенс Столтенберг, че намесата на Алианса не е била насочена срещу народа на Югославия, а целта й е била защита на цивилните в региона. „Едва ли ще признаят грешките си, но НАТО може поне да каже, че – ако не престъпление, то поне е допуснало грешка, въпреки че все пак е престъпление“, гласи отговорът на сръбския министър на отбраната, цитиран от изданието. \r\n***  Според бившия президент на Албания Алфред Мойсиу (2002-2007 г.) Косово е провинция на страната, съобщава електронното издание на водещия прищински ежедневник  Gazeta Express , като пояснява, че съответното Мойсиу е заявил пред тиранския обществен оператор RTSH. \r\n„Говоря за реалността. Както казах в Прищина в рамките на събитие: Косово е провинция на Албания. Това е истината. Говоря за Албания, за територията, населена с албанци“, цитира изданието думите на Мойсиу, според когото през последните векове Европа е разделила албанските територии. Поради тази причина – според бившия президент на страната, тя е „длъжница“ на албанците.  \r\nЗа първи път Мойсиу заговори за Косово като провинция на Албания през 2011 г., в рамките на посещение на мемориала на Адем Яшари, един от основателите на Армия за освобождение на Косово. „Това е реалността; не я измислям аз. Не трябва да се страхуваме или да сме резервирани за това“, припомня изданието думите му.   \r\n***  Комисарят по европейска политика за съседство и преговори за разширяване Йоханес Хан пристига на посещение в Сараево, отбелязва електронното издание на босненския ежедневник  Dnevni Avaz .  \r\nКакто е обявено на интернет страницата на Европейската комисия, от столицата на Босна и Херцеговина Хан ще отпътува за Белград, където се очаква да пристигне на 29 март. \r\nХан обяви посещението си в Сараево по-рано. В изказване пред Европейския парламент, когато бе гласувана резолюция за ситуацията в БиХ, австриецът заяви, че възнамерява да пътува до Сараево в края на март. \r\nВ столицата на БиХ Хан ще се срещне с избрани представители и политически лидери на страната и ще изнесе реч пред депутатите в парламента. Очаква се еврокомисарят по разширяването да повтори добре известните позиции на Брюксел. На първо място той ще призове за бързо формиране на власт на всички нива,за да се продължи с осъществяването на реформите и по този начин да се отключи пътят към ЕС за страната.  \r\nХан, както и други официални лица от ЕС, непрекъснато предупреждава, че не трябва да се отлага съставянето на правителство в Сараево, тъй като това забавя предоставянето на страната на статут на кандидат за членство в Общността. \r\nЛипсата на власт блокира и влизането на БиХ в Световната търговска организация (СТО), което е особено важно за бизнес общността, подчертава изданието. \r\n***", "date": "2019.03.28", "title": "Преглед на някои от основните теми в балканския печат (Агенция „Фокус“)"}
{"url": "http://www.focus-news.net/news/2019/03/28/2639925/burgas-s-proleten-bal-v-grada-shte-zapochne-kampaniyata-rodi-dete-v-balgariya.html", "text": "В Гранд хотел „Приморец“ – Бургас от 19.00 часа ще се проведе благотворителен бал, организиран от Фондация „Мечта за дете“ и Фондация „Супер БЕБЕ“. Това съобщиха от пресцентъра на  Община Бургас . Тържественото събитие бележи старта на информационната кампания „Роди дете в България“ за района на община Бургас. Целта на кампанията е да бъдат мотивирани младите двойки навреме да раждат деца, предвид възрастта като фактор за безплодието. Кампанията се провежда със съдействието на Община Бургас.  \r\nВодещ на събитието ще бъде Мисис Баба 2019 г. Стефи Стаменова, известна като българската Шехерезада. А специален гост и лице на кампанията е младата майка на две деца и популярен влогър – Антоанет Пепе. Мотивиращи послания ще отправят нутриционистът Елена Терзиева, основател на Програма „Супер БЕБЕ“ и Ивелина Рускова – основател на Фондация „Мечта за дете“.  \r\nОрганизаторите са подготвили изненади за гостите на събитието, томбола с награди и музикални изпълнения на бургаски таланти.  \r\nЦелта на събитието е да се съберат средства за една бургаска двойка с репродуктивни проблеми, която ще бъде подпомогната финансово за инвитро процедура. Част от цената на куверта ще бъде заделена за каузата и на място ще се проведе благотворителен търг с творения на изкуството. Цената на куверта е 75 лв. и включва вечеря с тристепенно меню и сума за каузата.", "date": "2019.03.28", "title": "Бургас: С пролетен бал в града ще започне кампанията „Роди дете в България“"}
{"url": "http://www.focus-news.net/news/2019/03/28/2639919/premierat-boyko-borisov-daniela-daritkova-shte-bade-noviyat-predsedatel-na-pg-na-gerb.html", "text": "Даниела Дариткова ще бъде новият председател на ПГ на ГЕРБ. Това каза на брифинг министър-председателят Бойко Борисов след среща с представители на ръководството на СДС, предаде репортер на  Агенция \"Фокус\" . „Човек с качества и най-вече може да контролира групата в добрия смисъл на думата. До края на деня ще кажа кой ще замени г-жа Цачева, защото искам да направим всички проверки, за да не излезе нещо, което да ни накара да връщаме кандидатурата. В рамките на днешния ден това ще се случи“, подчерта Борисов. \r\nДаяна ДЮЛГЕРОВА", "date": "2019.03.28", "title": "Премиерът Бойко Борисов: Даниела Дариткова ще бъде новият председател на ПГ на ГЕРБ"}
{"url": "http://www.focus-news.net/news/2019/03/28/2639927/stara-zagora-zapochva-poreditsa-ot-sreshti-pod-nadslov-krasivite-litsa-na-stara-zagora.html", "text": "Община Стара Загора, Долап.бг и Международен младежки център Стара Загора организират срещи-разговори с видни земляци под надслов „Красивите лица на Стара Загора“. Проявите са посветени на 140-годишнината от възстановяването на Стара Загора. Това съобщиха от пресцентъра на  Община Стара Загора . Целта е среща на млади хора с изтъкнати специалисти от различен социален и професионален спектър, достигнали високо ниво на реализация и в същото време, останали верни и предани на родния град и на общността, за която допринасят максимално според възможностите си. \r\nСрещите ще се провеждат веднъж месечно от 18.00 часа в залата на Международния младежки център. Първата е с Първан Симеонов – изпълнителен директор на „Галъп интернешънъл болкан“. На  18 април  младите хора ще могат да се срещнат с Негово високо преосвещенство старозагорски митрополит Киприан, а на  30/31 май  с телевизионния журналист и водещ на предаването „Тази сутрин“ Антон Хекимян. \r\nНа  27 юни  пред младите хора ще говори проф. Минко Балкански, Почетен гражданин на Стара Загора, дарител в национален и регионален мащаб, създател на Международен научно-образователен център за ученици и студенти в старозагорското село Оряховица. \r\nНа  3 септември  срещата е отредена за световната оперна прима Веселина Кацарова, Почетен гражданин на Стара Загора.  \r\nЛюбомир Любенов, математик, основател и ръководител на Международната олимпиада за ученици „Математика без граници“, координатор за България на всички олимпиади в Азия ще разкаже за професионален път на  31 октомври , а на  28 ноември  е ред на доц.д-р Алексей Стоев – директор на Центъра за слънчево-космически изследвания, дългогодишен директор на НАОП „Юрий Гагарин“, председател на Националния съвет на БТС, пещерняк и изследовател. \r\nПоследната за годината среща е на  19 декември  с д-р Райчо Гънчев, създател на Прабългарската школа за оцеляване „Бага-тур“, автор на исторически романи, на сценарии за филми и сам участник в тях. \r\nВодеща на срещите е Росица Ранчева.", "date": "2019.03.28", "title": "Стара Загора: Започва поредица от срещи под надслов „Красивите лица на Стара Загора\""}
{"url": "http://www.focus-news.net/news/2019/03/28/2639928/kardzhali-filial-na-trakiyskiya-nauchen-institut-shte-bade-uchreden-v-grada.html", "text": "Известни изследователи на миналото и настоящето на района на Кърджали и областта  са взели решение да бъде учреден филиал на Тракийския научен институт в Кърджали. Това каза за  Радио „Фокус“  директорът на Регионалния исторически музей Даниела Коджаманова. Тя поясни, че специалисти, които работят в различни области на познанието и обществената дейност, като Уляна Ганева - директор на Регионалната библиотека, Гергана Димитрова – директор на отдел на Държавния архив-Кърджали, Камелия Чолакова - секретар на читалище „Обединение-1913“, Соня Костадинова – етнограф, са сред учредителите на филиала. За ръководител е избрана Даниела Коджаманова, която е учен археолог. На ръководството на Тракийския научен институт към БАН в лицето на проф. Васил Проданов, който гостува във връзка с Деня на Тракия в града, е било предадено решението за учредяване на филиала в Кърджали, за да бъде присъединен към института и няколкото такива филиали в страната. Целите на това формирование ще бъдат насочени към разработване на актуални теми за района, една от тях е да се напише история на Кърджали, като се проследят различните периоди от съществуването на населеното място, не само през последните столетия, за които досега е писано, но и средновековното и античното му минало. Даниела Коджаманова подчерта, че научен потенциал  в града има, а също и желание да бъдат инициирани не само свързани с миналата история, но и с настоящето на района дейности. Решено е да няма щатни служители. Необходимо е да се извърши библиографиране на многото досегашни изследвания и публикации в различни области за региона, както и да се присъединят млади учени към работата, каза още Даниела Коджаманова. На проведените разговори с ръководителя на Тракийския научен институт проф. Васил Проданов с община Кърджали са били дискутирани въпросите за уточняване на подходящо място, където да се помещава филиала и възможностите за създаване на история на град Кърджали и района. \r\nДарина ДЕЕНИЧИНА", "date": "2019.03.28", "title": "Кърджали: Филиал на Тракийския научен институт ще бъде учреден в града"}
{"url": "http://www.focus-news.net/news/2019/03/28/2639931/sofiya-92-dushi-sa-nastaneni-v-krizisniya-tsentar-za-bezdomni-hora-prez-izminaloto-denonoshtie.html", "text": "92 души са настанени в Кризисния център за бездомни хора в столичния кв. „Захарна фабрика“ през изминалото денонощие. Това съобщи за  Агенция „Фокус”  Йорданка Темелкова - директор на Центъра. По думите й нощта в Кризисния център е минала спокойно, без инциденти и извънредни ситуации. \r\nИрина ИВАНОВА", "date": "2019.03.28", "title": "София: 92 души са настанени в Кризисния център за бездомни хора през изминалото денонощие"}
{"url": "http://www.focus-news.net/news/2019/03/28/2639930/kyustendil-poradi-svlichane-na-zemna-masa-e-vavedena-vremenna-organizatsiya-na-dvizhenieto-v-uchastak-ot-patya-bobov-dol-zhedna.html", "text": "Поради свличане на земна маса е въведена временна организация на движението в участък от пътя Бобов дол – Жедна. Това съобщи за  Радио „Фокус” – Кюстендил  дежурният в Областно пътно управление – Кюстендил. По път III – 623 Бобов дол – Жедна, при километър 15, движението се извършва само в една лента. Мястото и сигнализирано с пътни знаци. Срокът на действие на въведената временна организация на движението е до 29 март. Движението между село Пастра и Рилски манастир се осъществява в едната лента заради аварийно-възстановителни дейности. Временната организация на движение е въведена в участък от 50 метра, сигнализиран с пътни знаци. Срокът е до 29 март 2019 година. Движението по Автомагистрала „Струма“, път Е-79 и пътят Радомир – Кюстендил – ГКПП – „Гюешево” се осъществява без проблеми. \r\nВенцеслав ИЛЧЕВ", "date": "2019.03.28", "title": "Кюстендил: Поради свличане на земна маса е въведена временна организация на движението в участък от пътя Бобов дол – Жедна"}
{"url": "http://www.focus-news.net/news/2019/03/28/2639922/dots-rumyana-kolarova-politolog-neobhodim-e-vitsepremier-koyto-da-otgovarya-za-otsenka-na-vazdeystvieto-pri-samneniya-za-lobistki-zakoni.html", "text": "Необходими са структурни промени в кабинета, като би могло да се създаде вицепремиерска позиция, отговаряща за оценка на въздействието при съмнения за лобистки закони и да работи подобни да не бъдат приемани. Това каза сутрешния блок „Добро утро, България“ на  Радио „Фокус“   политологът доц. Румяна Коларова. По думите й в парламента към този момент очевидно няма механизми, чрез които да се налагат санкции при конфликт на интереси в ситуация като „Апартаментгейт“. Подобен тип късогледо законодателство често след приемането му се налага да бъде коригирано под обществен натиск, уточни политологът.  „Също много важно е да има човек, който директно да отговаря за конфликт на интереси. Предварително, не след като всички медии започват да коментират политиците, които са в прожектора на вниманието да се оттеглят и да чакат някакъв вид произнасяне. Трябва да има вицепремиер, който да отговаря за контрола на конфликт на интереси и да носи както персонална, така и институционална отговорност“, каза тя. Доц. Румяна Коларова коментира още, че темата „Апартаментгейт“ не е затворена. До момента видяхме морални и индивидуални актове, очаква се обаче и управленско решение на проблема, обясни тя.  \r\nАнна АНГЕЛОВА", "date": "2019.03.28", "title": "Доц. Румяна Коларова, политолог: Необходим е вицепремиер, който да отговаря за оценка на въздействието при съмнения за лобистки закони"}
{"url": "http://www.focus-news.net/news/2019/03/28/2639929/razsledvat-se-prichinite-za-tezhkata-katastrofa-na-patya-kalekovets-plovdiv.html", "text": "Разследват се причините за тежката катастрофа на пътя Калековец-Пловдив, съобщи за  Радио „Фокус“-Пловдив  говорителят на ОДМВР-Пловдив. Пътният инцидент възникна на източно-обходния път /ІІ-56/, край жп надлез за село Скутаре. Сигналът е получен след 21.00 часа в сряда. Според първоначалната информация, „БМВ“ с пловдивска регистрация навлязло в лентата за насрещно движение и се ударило челно в „Сеат“ с кърждалийска регистрация. На място загинаха 31-годишният водач на втората кола и негови спътници, на 28, 49 и 54 години, всички от Кърждалийска област. В болница е настанен 20-годишен мъж, управлявал „БМВ“-то, медицинска помощ е оказана и на пътувалия заедно с него 17-годишен младеж. На двамата е взета кръвна проба за употреба на алкохол и наркотични вещества. Причините и обстоятелствата около тежкия инцидент се разследват в рамките на досъдебно производство. \r\nМария РУСЕВА", "date": "2019.03.28", "title": "Разследват се причините за тежката катастрофа на пътя Калековец-Пловдив"}
{"url": "http://www.focus-news.net/news/2019/03/28/2639926/veliko-tarnovo-otchet-za-izpalnenie-na-programa-za-upravlenie-na-obshtinata-za-2018-g-shte-priemat-obshtinskite-savetnitsi-po-vreme-na-dneshnoto-si-zasedanie.html", "text": "Отчет за изпълнение на Програма за управление на Община Велико Търново за 2018 година ще приемат общинските съветници по време на днешното си заседание, предаде репортер на  Радио „Фокус“ – Велико Търново . Те ще утвърдят и промените по бюджета и ще приемат бюджетна прогноза за периода 2020 – 2022 година на постъпленията от местни приходи и на разходите за местни дейности. Общински съвет ще приеме отчет за дейността на Местната комисия за борба срещу противообществените прояви на малолетните и непълнолетните за 2018 година и отчет-анализ по дейностите на Община Велико Търново относно подкрепата за личностно развитие за децата и учениците. Съветниците ще гласуват намаляване капацитета на Център за настаняване от семеен тип за деца без увреждания I и Център за настаняване от семеен тип за деца без увреждания II и увеличаване на капацитета на Дневен център за стари хора, „Център за социална рехабилитация и интеграция“ за лица с психични разстройства и интелектуални затруднения и „Център за социална рехабилитация и интеграция“ за възрастни и лица с увреждания над 18 години, както и увеличаване на капацитета на Дом за стари хора „Венета Ботева“. В дневния ред на днешното заседание са включени общо 27 точки. Сесията на Общински съвет – Велико Търново започва в 9.00 часа в Голяма зала на Община Велико Търново. \r\nНадежда КРЪСТЕВА", "date": "2019.03.28", "title": "Велико Търново: Отчет за изпълнение на Програма за управление на Общината за 2018 г. ще приемат общинските съветници по време на днешното си заседание"}
{"url": "http://www.focus-news.net/news/2019/03/28/2639902/kathimerini-v-otnosheniyata-si-s-gartsiya-turtsiya-sledva-modela-na-gospodar-i-sluga.html", "text": "Електронното издание на водещия атински ежедневник  Kathimerini  публикува коментар за отношенията между Турция и Гърция, като подчертава, че в тях Анкара се води по модела „господар и слуга“.  \r\n„Турският президент Реджеп Тайип Ердоган определя темпото, но заплахите и надутите забележки, идващи от министрите в Анкара, не са по-малко агресивни“, обобщават в редакцията на изданието.  \r\nМинистърът на отбраната Хулуси Акар наскоро заяви, че Турция контролира Егейско и Черно море, Югоизточното Средиземноморие и Кипър. Всичко, с други думи, принадлежи на Турция. По-късно Анкара се опита да преработи забележките на Акар, може би защото те донякъде напомняха за кредото на Мусолини. Но същността на концепцията остава същата. \r\n„В края на краищата турски изтребители бяха изпратени над Агатониси, когато беше съобщено, че гръцкият премиер Алексис Ципрас ще посети острова в Егейско море навръх годишнината от началото на войната за независимост на страната от Османската империя. Някои турски вестници стигнаха дотам, че да твърдят, че островът принадлежи на Турция“, пише още гръцкото издание.  \r\n„Често се подчертава, че тактиката на тормоза на Турция е част от по-широка стратегия. Трудно е да се предвиди какво може да доведе тази стратегия, ако Анкара смята, че е настъпил благоприятен момент за нея. Реториката със сигурност не е насочена изключително към вътрешна употреба - особено в светлината на предстоящите местни избори в Турция - както много хора биха искали да повярват, особено тук, в Гърция. Поради тази причина Атина трябва да бъде постоянно нащрек, докато укрепва капацитета на гръцките въоръжени сили“, препоръчват от редакцията. \r\n„Въпреки това, тази турска политика на тормоз на Гърция има още едно измерение. Независимо от своите експанзионистични цели и дали действително намеренията на Анкара ще бъдат осъществени, във всички случаи турците се стремят да установят модел на отношения с гърците, основани на този между господар и слуга, при който Гърция няма да може да направи нищо без разрешението на Турция“, е заключението на Kathimerini.  \r\nМоже би е съвпадение, че тази политика се усеща още по-силно при наближаване на 200-годишнината от гръцкото въстание от 1821 г. „Но това, с което се сблъскваме, със сигурност е опит за възраждане на османизма при стриктни турски стандарти“, категоричен е гръцкият вестник. \r\nИ тъй като изглежда, че някои държавни служители в Атина нямат представа за развитието на гръцко-турските отношения, те трябва по-скоро да затворят устата си, препоръчва изданието. Тереза Герова", "date": "2019.03.28", "title": "Kathimerini: В отношенията си с Гърция Турция следва модела на „господар и слуга“"}
{"url": "http://www.focus-news.net/news/2019/03/28/2639935/afp-maltiyskiyat-flot-poe-kontrol-nad-tanker-otvlechen-ot-migranti.html", "text": "Малтийският флот обяви, че е поел контрола над танкер, отвлечен по-рано от мигранти, спасени от Либия, предава  AFP . \r\nВ разпространеното съобщение се пояснява, че специална оперативна част на малтийските въоръжени сили се е качила на борда на плавателния съд и ще го ескортира до пристигането му на острова, където „ще бъде предаден на полицията за по-нататъшни разследвания\". \r\nДруга информация към момента не се привежда. Тереза Герова", "date": "2019.03.28", "title": "AFP: Малтийският флот пое контрол над танкер, отвлечен от мигранти"}
{"url": "http://www.focus-news.net/news/2019/03/28/2639898/evrodeputatat-ilhan-kyuchyuk-otlaganeto-na-paketa-mobilnost-beshe-dobar-hod-tsel-sega-e-tekstovete-da-vlyazat-v-plenarna-zala-vazmozhno-po-kasno.html", "text": "Отлагането на пакета „Мобилност“ беше добър ход, цел сега е текстовете да влязат в Пленарна зала възможно по-късно. Това каза за сутрешния блок „Добро утро, България“ на  Радио „Фокус“  евродепутатът Илхан Кючюк, зам.-председател на АЛДЕ и председател на младежката организация на ДПС. По думите му гласуването на предложенията в документа е планирано за следващата седмица. Председателят на ЕП Антонио Таяни взе правилното решение, спазвайки правилника на Европейския парламент - в противен случай щеше да настъпи хаос, добави той. „Сега текстовете отиват в ресорната комисия по Транспорт и туризъм. Гласуването там ще бъде следващата седмица. Има необходимост да се събере мнозинство за всеки един текст, който да бъде върнат обратно в Пленарна зала, а минимумът е 17 души. От 49 - 17 трябва да подкрепят дадено предложение, което вече е направено като такова, за да може да бъде изгласувано в зала“, обясни той. Илхан Кючюк коментира още, че Транспортна комисия трябва да излезе с консолидирано решение, но какво ще е то – не е ясно. Той уточни, че нормалната практика е да има срещи между докладчиците от всяка една политическа група, оформяйки компромиси. Към настоящия момент такива нямаше и затова гласуването беше невъзможно, обясни евродепутатът и добави, че добрата новина е, че все пак налице е бил политически дебат.  \r\nАнна АНГЕЛОВА", "date": "2019.03.28", "title": "Евродепутатът Илхан Кючюк: Отлагането на пакета „Мобилност“ беше добър ход, цел сега е текстовете да влязат в Пленарна зала възможно по-късно"}
{"url": "http://www.focus-news.net/news/2019/03/28/2639934/kyustendil-obshtina-dupnitsa-organizira-informatsionna-sreshta-na-tema-evropeyskiyat-sayuz-i-mladite-hora.html", "text": "Община Дупница организира информационна среща на тема „Европейският съюз и младите хора“. Това съобщи за  Радио „Фокус” – Кюстендил  Христо Апостолов, пресаташе на Община Дупница. Срещата ще се състои от 15.00 часа в заседателната зала на Общината. Тя се организира съвместно с Национален младежки форум. На срещата са поканени ученици от средните училища на територията на общината, които ще бъдат запознати с възможностите за свободно пътуване, учене и работа в границите на Европейския съюз, с Европейската младежка стратегия и други актуални теми свързани с младите хора. \r\nВенцеслав ИЛЧЕВ", "date": "2019.03.28", "title": "Кюстендил: Община Дупница организира информационна среща на тема „Европейският съюз и младите хора“"}
{"url": "http://www.focus-news.net/news/2019/03/28/2639939/pazardzhik-poradi-avariya-na-ulichen-vodoprovod-e-spryana-piteynata-voda-na-zhiveeshtite-na-pet-ulitsi-v-grada.html", "text": "Поради авария на уличен водопровод е спряна питейната вода на живеещите на пет улици в Пазарджик, съобщи дежурният във  ВиК – Пазарджик . Това са улиците  „Ст. Караджа“, „Витоша“, „Рила“, „Верила“ и „Гълъбец“. Към момента екипи на водоснабдителното дружество работят по отстраняване на авариите. Очакваният  час за възстановяване на водоподаването е 14.00 часа. \r\nАлбена ЖИЛЕКОВА", "date": "2019.03.28", "title": "Пазарджик: Поради авария на уличен водопровод е спряна питейната вода на живеещите на пет улици в града"}
{"url": "http://www.focus-news.net/news/2019/03/28/2639938/v-kyustendil-shte-se-provede-seminar-za-rastitelnata-zashtita-na-ovoshtnite-nasazhdeniya.html", "text": "Растителната защита на овощните насаждения ще бъде обсъдена на семинар в Кюстендил. Това съобщиха за  Радио „Фокус” – Кюстендил  от Териториалната организация на Национална служба за съвети в земеделието. Семинарът ще започне от 10.30 часа в залата на Дома на науката и техниката в града. Той се организира съвместно с Областна дирекция по безопасност на храните и Института по земеделие в Кюстендил. Пред участниците в семинара ще бъдат представени болести и неприятелите по черешата, ябълката, крушата и сливата, както и борбата с тях. Ще бъде засегната и темата за замърсяване на земеделската продукция с остатъци от продукти за растителна защита- В рамките на срещата ще бъдат представени възможности за подпомагане на земеделските стопани по Програмата за развитие на селските райони- \r\nВенцеслав ИЛЧЕВ", "date": "2019.03.28", "title": "В Кюстендил ще се проведе семинар за растителната защита на овощните насаждения"}
{"url": "http://www.focus-news.net/news/2019/03/28/2639936/pss-dobri-sa-usloviyata-za-turizam-v-planinite.html", "text": "Добри са условията за туризъм в планините. Това съобщиха за  Агенция „Фокус”  от  Планинска спасителна служба (ПСС)  към  Българския червен кръст . Температурите варират от минус 9 до 0 градуса. Най-студено е на връх Ботев, а в Рила има силен вятър и мъгла.  \r\nПистите в курортите са обработени и лифтовите съоръжения работят във всички туристически курорти, съобразно метеорологичните условия. Инциденти през изминалото денонощие няма. \r\nИнформация за обстановката в планините може да намерите на  . \r\nТелефоните на ПСС са: 02/ 9632000 и 088 1470 \r\nИрина ИВАНОВА", "date": "2019.03.28", "title": "ПСС: Добри са условията за туризъм в планините"}
{"url": "http://www.focus-news.net/news/2019/03/28/2639932/premierat-boyko-borisov-nadyavam-se-utre-sutrin-da-se-organizirame-i-da-badat-glasuvani-ostavkite-sled-skandala-s-apartamentite.html", "text": "Надявам се утре сутрин да се организираме и да бъдат гласувани оставките. Днес ще се подготвим, за да може и оставките, и назначенията да се направят в един ден. Това каза на брифинг министър-председателят Бойко Борисов след среща с представители на ръководството на СДС, предаде репортер на  Агенция \"Фокус\" . „Още от Брюксел казах, че ще има тежки наказания, тежки решения. Напуснаха се много важни и ключови постове. Г-н Цветанов освен, че беше председател на парламентарната група и на комисия, депутат, мисля, че в историята няма такива тежки санкции, които са наложени в една партия. Съответно министър и двама зам.-министри с оставки. Ако и другите партии действаха така, въобще нямаше да има какво да си приказваме днес. Поуки мисля, че всеки си е извадил. От моите санкции ли личи. Решен е въпросът с тези оставки – и морално, и физически. Всички са напуснали държавните си постове“, коментира премиерът. \r\nДаяна ДЮЛГЕРОВА", "date": "2019.03.28", "title": "Премиерът Бойко Борисов: Надявам се утре сутрин да се организираме и да бъдат гласувани оставките след скандала с апартаментите"}
{"url": "http://www.focus-news.net/news/2019/03/28/2639945/pregled-na-osnovnite-temi-v-burgaskiya-pechat.html", "text": "„Проучване сред бургаски ученици: 7% пият и пушат“, е водещото заглавие във вестник  „Черноморски фар“ . „12% се хранят два пъти дневно“, е подзаглавието на материала. 95 на 100 смятат, че не се хранят пълноценно, но пък 12% са отговорили, че сядат да хапват два пъти дневно. Това са част от данните в анкетно проучване, проведено сред 254 ученици на възраст от 14 до 17 години.  \r\n„Плаж „Липите“ остава див засега“, е друго заглавие от първите страници на днешния брой. „Не може да бъде осигурен пешеходен достъп“ и „Софианци се канеха да искат по 8 лева за чадър и шезлонг“, са подзаглавията на статията. Договор за един от последните диви плажове „Липите“ няма да бъде сключен поне засега. Това стана ясно след спешна заповед на министъра на туризма Николина Ангелкова.  \r\n„Окончателно: Океанариум няма да има“, е още една водеща новина в днешното издание. Договорът за представяне на концесия с цел изграждане и експлоатация на Океанариум в парк „Езеро“ бе прекратен. Това стана ясно на редовната сесия на Общински съвет-Бургас за март по предложение на зам.-кметът по финанси Красимир Стойчев.  \r\n„Премахваме сезонната промяна на часа през 2021 година“, четем още от първите страници на вестника. Голямо мнозинство гласува в подкрепа на предложението на Комисията по транспорт и туризъм на Европейския парламент за премахване на сезонната промяна на часа през 2021 година. „Кмет поиска камери за 12 села“,  \r\n„На 15 септември иновативни учителки поемат първокласници“ и „Електронното кандидатстване за забавачка тръгва в понеделник“, са други акценти във вестника днес.  \r\nТемата на деня е: „Дъщерята и внучката на Жулиета Шишманова идват в Бургас за престижен турнир“. „Гимнастички от 11 държави излизат на подиума“ и „Форумът помага градът ни да кандидатства за Европейското първенство“, са подзаглавията на материала.", "date": "2019.03.28", "title": "Преглед на основните теми в бургаския печат"}
{"url": "http://www.focus-news.net/news/2019/03/28/2639942/veliko-tarnovo-shte-se-sastoi-preskonferentsiya-za-polucheni-prestizhni-nagradi-ot-obshtinata-v-sotsialnata-sfera.html", "text": "В 11.00 часа в Зала 302 на Община Велико Търново ще се състои пресконференция за получени престижни награди от Община Велико Търново в социалната сфера. Това съобщиха от  пресцентъра на Общината.", "date": "2019.03.28", "title": "Велико Търново: Ще се състои пресконференция за получени престижни награди от Общината  в социалната сфера"}
{"url": "http://www.focus-news.net/news/2019/03/28/2639941/tsvetan-tsvetanov-gerb-pp-gerb-i-sds-se-sporazumyaha-da-uchastvat-s-edinna-lista-na-predstoyashtite-evropeyski-izbori.html", "text": "ПП ГЕРБ и СДС се споразумяха да участват с единна листа на предстоящите европейски избори на 26 май 2019 г. Това каза зам.-председателят на ГЕРБ и председател на изборния щаб на партията Цветан Цветанов след среща с представители на ръководството на СДС, предаде репортер на  Агенция „Фокус“ . „ПП ГЕРБ и СДС се споразумяха да участват с единна листа на предстоящите европейски избори на 26 май 2019 г. Нашата цел е да изпратим максимален брой на депутати от България в ЕНП, която за нас е гарант за съхраняването на духа и ценностите на Европа“, посочи той. „В политическото споразумение се обединяваме около следното. Избраните евродепутати от общата листа на ГЕРБ и СДС да поемат категоричен ангажимент, че през целия си мандат ще бъдат част от ПГ на ЕНП е ЕП. В листата да има двама представители на СДС, като единият от тях на 6-то място“, обясни Цветанов. „Обединяваме се около решението нашите избраници да работят за приемането на България в Шенген и еврозоната и против Европа на две скорости, както и всякакви разделителни линии между държавите-членки на ЕС“, отбеляза зам.-председателят на ГЕРБ.  \r\nДаяна ДЮЛГЕРОВА", "date": "2019.03.28", "title": "Цветан Цветанов, ГЕРБ: ПП ГЕРБ и СДС се споразумяха да участват с единна листа на предстоящите европейски избори"}
{"url": "http://www.focus-news.net/news/2019/03/28/2639947/plovdiv-za-poredna-godina-obshtina-asenovgrad-stava-chast-ot-svetovnata-initsiativa-chasat-na-zemyata-na-30-mart.html", "text": "За поредна година Община Асеновград става част от световната инициатива „Часът на Земята”, която ще се проведе на 30 март, от 20.30 до 21.30 ч. Това съобщиха за  Радио „Фокус“-Пловдив  от Общината. Надсловът на събитието е „Свържи се с природата”, а фокусът е насочен към опазването на биоразнообразието. \r\nИнициативата приканва да изгасим осветлението за един час. В рамките на 60 минути притъмняват фасадите на знакови сгради и културни паметници. Община Асеновград ще бъде сред участниците. \r\nПриродозащитната кампания започва през март 2007 г. в Австралия. В България се провежда за първи път през 2009 г., като с всяка изминала година нейните привърженици стават все повече. През 2018 г. в инициативата взеха участие над 110 общини, сред които и Асеновград, национални институции, паметници, Народна библиотека „Св. св. Кирил и Методий”, Софийския университет, Президентството, Парламентът, БНБ и др.", "date": "2019.03.28", "title": "Пловдив: За поредна година Община Асеновград става част от световната инициатива „Часът на Земята” на 30 март"}
{"url": "http://www.focus-news.net/news/2019/03/28/2639944/mkd-makedoniya-nov-shans-za-sp-zaev-se-sreshta-s-liderite-na-albanskite-opozitsionni-partii-v-tarsene-na-kvalifitsirano-mnozinstvo.html", "text": "Министър-председателят на Македония Зоран Заев ще проведе срещи в Събранието с лидерите на албанските опозиционни партии с цел осигуряване на необходимото квалифицирано мнозинство за приемане на новия Закон за прокуратурата и решаването на статута на Специализираната прокуратура, съобщава скопското електронно издание  МКД . \r\nВъв вечерните часове на деня на заседание се събират и работните групи на СДСМ и ВМРО-ДПМНЕ. Срещата – третата по ред, ще се проведе в сградата на Министерството на правосъдието на югозападната ни съседка.  \r\nОт редакцията поясняват, че основна тема на дискусиите ще бъде бъдещето на СП. Същевременно се припомня, че късно в сряда предложенията на опозицията за институцията са изпратени до правосъдния министър Рената Дескоска. \r\nПреди два дни лидерът на ВМРО-ДПМНЕ Христиан Мицковски се срещна с осемте независими депутати, които бяха изключени от партията след гласуването им в подкрепа на конституционни промени. \r\nУправляващата коалиция търси мнозинство от две трети в Събранието, за да приеме промените в Закона за прокуратурата, който определя статута на СП. Европейската комисия изисква този закон да бъде приет с широк консенсус  като условие страната да получи дата за преговори с ЕС през юни. Тереза Герова", "date": "2019.03.28", "title": "МКД (Македония): Нов шанс за СП: Заев се среща с лидерите на албанските опозиционни партии в търсене на квалифицирано мнозинство"}
{"url": "http://www.focus-news.net/news/2019/03/28/2639950/pregled-na-osnovnite-temi-vav-velikotarnovskiya-pechat.html", "text": "„Ще имаме нов депутат, Цветанов вън от парламента“, е водещото заглавие в областния всекидневник  „Янтра Днес” . Цветан Цветанов, който влезе в Народното събрание като водач на листата на ГЕРБ в областта, напуска парламента и вече няма да е шеф на най-голямата парламентарната група, но остава зам.-председател на партията и председател на предизборния щаб. Това обяви самият той след среща с премиера Бойко Борисов. \r\n„Велико Търново привлече европейски средства за нова общинска програма за въздуха”, е друг акцент в ежедневника. Община Велико Търново привлече европейско финансиране за актуализация на общинската програма за качеството на атмосферния въздух. Министърът на околната среда и водите Нено Димов и кметът Даниел Панов подписаха договор за одобрения проект. Средствата ще бъдат осигурени по оперативна програма „Околна среда“ 2014-2020. \r\n„Млад мъж снима как му правят магия“, е заглавие от страница трета на ежедневника. „Петокласници помогнаха на пострадала жена“, четем на страници четвърта. На страница пета е публикуван материал със заглавие: „Шест китайки вече имат и български имена“. \r\nНа спортната страница на вестник „Янтра Днес“ четем: „Венцислав Василев и Велко Батрович призоваха феновете за пълна подкрепа“. \r\n„Търновски медици спасиха 21-годишен младеж с инфаркт“,  е заглавие от първа страница на другия областен ежедневник -  „Борба“ . Медиците от Специализираната болница за активно лечение по кардиология във Велико Търново спасиха живота на 21-годишен младеж, получил инфаркт. Пациентът е родом от Полски Тръмбеш, а в злополучния ден прекалил с консумацията на кафета и цигари. В комбинация със стрес и притеснения около предстоящ му изпит се стигнало до необичайното за възрастта му състояние. \r\n„Съдебен шеф си направи отвод заради снимки с данъчни служители във „Фейсбук“, е друга тема от ежедневника. Председателят на Административния съд във Велико Търново Георги Чемширов си направи отвод по данъчно дело заради семейни снимки с данъчни служители във „Фейсбук“. Те са му показани в поредно съдебно заседание по дело на търновската фирма „Екофрукт“ ЕООД, която обжалва ревизионен акт на Териториалната дирекция на НАП за над 30 000 лева. \r\n„Ученици от СУ „Емилиян Станев“ конструират прототип на водородна кола“, „Във Великотърновско безработните по-малко от работодателите“, „Възпитаници на гимназията по туризъм се обучаваха за сомелиери и винари“, са други заглавия от страниците на всекидневника. \r\n„Велко Батрович преподписа за още една година с „Етър ВТ“, „Виолетовите“ се стягат за „Верея“, „Локомотив“ и „Ботев“, „Куп медали спечелиха състезатели от региона в надпреварата на хълма Света гора“ и „Гимнастиците на СК „Етър-Стил“ с отборен бронз от зоната в Пловдив“ са акцентите от спортната страница на изданието.", "date": "2019.03.28", "title": "Преглед на основните теми във великотърновския печат"}
{"url": "http://www.focus-news.net/news/2019/03/28/2639951/pazardzhik-rayonniyat-sad-shte-gleda-delo-da-nezakonno-sazhitelstvo-s-maloletno-momiche.html", "text": "Районният съд в Пазарджик ще гледа дело да незаконно съжителство с малолетно момиче, съобщиха от пресцентъра на  съда . Делото е образувано по обвинителен акт на Районната прокуратура. Срещу мъж е повдигнато обвинение за това, че за времето от 7 юли 2018 г. до настоящия момент, без да е сключил брак, е заживял съпружески с ненавършило 16 години момиче. Началото на съдебното заседание е в 10.15 часа, а съдия-докладчик по делото е Елисавета Радина.", "date": "2019.03.28", "title": "Пазарджик: Районният съд ще гледа дело да незаконно съжителство с малолетно момиче"}
{"url": "http://www.focus-news.net/news/2019/03/28/2639953/petoklasnikat-dimitar-samarov-ot-asenovgrad-stava-student-v-universiteta-soft-uni.html", "text": "Петокласникът Димитър Самаров бе удостоен с Плакет „Асеновград” за неговото отлично представяне на първия изпит в Университета по софтуерно образование „SOFT – UNI“ - София, където е приет за студент – дистанционно обучение. Това съобщиха за  Радио „Фокус“-Пловдив  от Общината. Почетният знак му връчи лично кметът на Община Асеновград д-р Емил Караиванов. Той сподели, че е възхитен от интелекта на младия асеновградчанин и неговите постижения, пожела му успехът да го следва във всяка стъпка и да продължава напред с увереност и желание за развитие. \r\nДимитър е ученик в 5А клас на СУ „Св. княз Борис I” – Асеновград и преди броени дни най- младият студент в България положи успешно първия си изпит в Университета по софтуерно образование. Освен това учебното заведение му предложи и пълна стипендия, благодарение на която момчето ще се обучава напълно безплатно. \r\nНеговите родители, близки и приятели са изключително горди от постиженията му и Димитър събира хиляди харесвания в социалните мрежи. \r\n„Асеновград се гордее с него, а Общината трябва да подкрепя младите таланти и те да знаят, че могат да разчитат на нас” – каза пред родителите на момчето кметът д-р Караиванов.", "date": "2019.03.28", "title": "Петокласникът Димитър Самаров от Асеновград става студент в университета „SOFT – UNI“"}
{"url": "http://www.focus-news.net/news/2019/03/28/2639952/el-pais-ispanskite-vlasti-izdadoha-mezhdunarodni-zapovedi-za-arest-sreshtu-dvama-napadateli-na-posolstvoto-na-severna-koreya.html", "text": "САЩ отричат всякакво участие в тайнствения пробив, въпреки че лидерът на групата се е свързал с ФБР \r\nИспанският съдия, разследващ нападението срещу посолството на Северна Корея в Мадрид от миналия месец, е издал международни заповеди за арест срещу двама от нападателите, потвърждават за националния ежедневник  El Pais  полицейски и съдебни източници. \r\nВъв връзка с инцидента в севернокорейското посолство властите на Испания повдигнаха обвинения за извършването на общо шест престъпления, включително грабеж и престъпно сдружаване. \r\nНякои от 10-те души, нахлули в посолството на Северна Корея в Мадрид на 22 февруари, са нападнали персонала и са откраднали аудиовизуални материали. След това те са избягали в САЩ през Португалия, показва разследването по случая.  \r\nЗаместник-говорителят на Държавния департамент Робърт Паладино заяви по-рано през седмицата, че „правителството на САЩ няма нищо общо\" с проникването в дипломатическата сграда. Но най-малко двама от нападателите са имали връзки с ЦРУ, разкри изданието. Тереза Герова", "date": "2019.03.28", "title": "El Pais: Испанските власти издадоха международни заповеди за арест срещу двама нападатели на посолството на Северна Корея"}
{"url": "http://www.focus-news.net/news/2019/03/28/2639949/parlamentat-vklyuchi-v-dnevniya-si-red-za-utre-ostavkata-na-tsvetan-tsvetanov-kato-naroden-predstavitel.html", "text": "Парламентът включи в дневния си ред за утре оставката на Цветан Цветанов като народен представител, предаде репортер на  Агенция \"Фокус\" . Предложението за включване в дневния ред направи председателя на Народното събрание Цвета Караянчева в началото на пленарното заседание. \"За\" предложението й гласуваха 146 народни представители, без \"против\" и с 1 \"въздържал се\".  \r\nТочката ще бъде първа в програмата за работа на депутатите за утре (29 март 2019 г.) Оставката е постъпила в деловодството на Народното събрание в днешния ден. \r\nДеница КИТАНОВА", "date": "2019.03.28", "title": "Парламентът включи в дневния си ред за утре оставката на Цветан Цветанов като народен представител"}
{"url": "http://www.focus-news.net/news/2019/03/28/2639955/nimh-vodnoto-kolichestvo-na-reka-eleshnitsa-pri-selo-vaksevo-e-okolo-praga-za-visoki-vodi.html", "text": "Днес и през следващите дни речните нива в Западнобеломорският басейн ще останат без съществени изменения, сочи справка на сайта на  Националния институт по метеорология и хидрология  (НИМХ). Водните количества на реките в басейна ще бъдат под праговете за внимание. Към момента те са около и под праговете за средни води, само водното количество на река Елешница при село Ваксево е около прага за високи води.", "date": "2019.03.28", "title": "НИМХ: Водното количество на река Елешница при село Ваксево е около прага за високи води"}
{"url": "http://www.focus-news.net/news/2019/03/28/2639958/plovdiv-trima-dushi-sa-zaginali-pri-pozhar-v-sgradata-na-tsentara-za-psihichno-zdrave-na-bul-peshtersko-shose.html", "text": "Трима души са загинали при пожар в сградата на Центъра за психично здраве на бул. „Пещерско шосе“ в Пловдив. Това съобщи за  Радио „Фокус“-Пловдив  говорителят на ОДМВР-Пловдив. Сигналът е получен в полицията малко след полунощ. На тел. 112 било съобщено за възникнал пожар в сградата на центъра. Изпратени са били екипи на Първа Районна служба „Пожарна безопасност и защита на населението“ и Второ Районно управление на МВР, били са евакуирани 61 пациенти. След потушаването на огъня в една от стаите на мъжкото отделение са открити телата на трима души с все още неустановена самоличност.  \r\nМестопроизшествието е запазено, извършен е оглед. Причините за възникването на пожара се изясняват. Образувано е досъдебно производство. \r\nЦветана ТОНЧЕВА", "date": "2019.03.28", "title": "Пловдив: Трима души са загинали при пожар в сградата на Центъра за психично здраве на бул. „Пещерско шосе“"}
{"url": "http://www.focus-news.net/news/2019/03/28/2639943/spetsializiranata-prokuratura-izvarshva-sledstveni-deystviya-v-ofisi-na-druzhestvo-kinteks.html", "text": "На 28 март 2019 г. в рамките на досъдебно производство прокурори от Специализираната прокуратура (СП) и следователи от Следствения отдел към СП извършват следствени действия в  офисите на дружество „Кинтекс“. В хода на разследването участват и служители на ДАНС. Това съобщиха от пресцентъра  Прокуратурата .  \r\nИзземат се документи и се претърсват помещения. Досъдебното производство е образувано на 1 февруари т.г.  за престъпно сдружаване и безстопанственост (чл. 321, ал. 6 и чл. 219 от НК).", "date": "2019.03.28", "title": "Специализираната прокуратура извършва следствени действия в офиси на дружество „Кинтекс“"}
{"url": "http://www.focus-news.net/news/2019/03/28/2639940/d-r-daniela-daritkova-gerb-priemam-posta-na-predsedatel-na-pg-na-gerb-sas-saznanie-za-otsenkata-no-i-kato-predizvikatelstvo.html", "text": "Приемам поста на председател на ПГ на ГЕРБ със съзнание за оценката, но и като предизвикателство. Това заяви д-р Даниела Дариткова пред журналисти в Народното събрание, предаде репортер на  Агенция \"Фокус\".   \"В тази кризисна ситуация, смятам, че това е едно предложение, което е наситено с големи отговорности. Приемам го със съзнание за оценката, от друга като предизвикателство\", каза още тя. Д-р Дариткова ще заеме мястото на Цветан Цветанов, който обяви вчера, че напуска Народното събрание. Към момента Дариткова е председател на Здравна комисия.  \r\nДеница КИТАНОВА", "date": "2019.03.28", "title": "Д-р Даниела Дариткова, ГЕРБ: Приемам поста на председател на ПГ на ГЕРБ със съзнание за оценката, но и като предизвикателство"}
{"url": "http://www.focus-news.net/news/2019/03/28/2639946/d-r-daniela-daritkova-gerb-nikoga-nyama-da-moga-da-bada-tsvetanov-v-parlamentarnata-grupa-v-ramkite-na-vazmozhnostite-si-shte-tarsya-konsensusa.html", "text": "Никога няма да мога да бъда Цветанов в парламентарната група - в рамките на възможностите си ще търся консенсуса. Това каза д-р Даниела Дариткова пред журналисти в Народното събрание, предаде репортер на  Агенция \"Фокус\".   Дариткова посочи, че ще търси устойчивото парламентарно мнозинство, което е изключително важно, за да функционира правителството и да се покаже стабилност в държавата. \"Вярвам, че търсенето на едно поведение без агресия ще даде друг облик и на парламента. Важно е да покажем това като модел на поведение в цялото общество\", заяви тя. По думите й за съжаление в обществото агресията взима превес.  \r\nНа въпрос кой ще замести Цветанов в комисиите, тя допълни, че това предстои да се реши. Попитана как ще работи с опозицията, д-р Дариткова изрази надежда това да се случи в търсене на устойчивите решения в интерес на българските граждани. \"Разчитам тя да бъде добър коректив и отговорна опозиция\", допълни още д-р Дариткова. Тя посочи, че ПГ на ГЕРБ няма да промени своето поведение, защото ще бъде последователна и ще изпълнява програмата си. Д-р Дариткова посочи, че разчита на подкрепата на своите съпартийци в парламентарната група и обясни, че трябва да се бори за нея ежедневно.  \r\nДеница КИТАНОВА", "date": "2019.03.28", "title": "Д-р Даниела Дариткова, ГЕРБ: Никога няма да мога да бъда Цветанов в парламентарната група - в рамките на възможностите си ще търся консенсуса"}
{"url": "http://www.focus-news.net/news/2019/03/28/2639954/pavel-shopov-ataka-tekstat-za-zabrana-za-finansirane-na-veroizpovedaniyata-ot-chuzhbina-shteshe-da-bade-priet-ako-bsp-byaha-v-zala.html", "text": "Текстът за забрана за финансиране на вероизповеданията от чужбина щеше да бъде приет, ако БСП бяха в зала. Това каза народният представител от ПГ на „Обединени патриоти“ и член на ръководството на „Атака“ Павел Шопов по време на Закона за вероизповеданията на второ четене и във връзка с предложението на Патриотите да не могат да бъдат финансирани вероизповеданията от чужбина, предаде репортер на  Агенция „Фокус“ . Шопов разкритикува БСП за тяхното отсъствие.  „Сега този текст изведнъж попадна като изневиделица на този проблем. Ние го решаваме по един начин, който е най-лесният, най-елегантният. Двете вероизповедания, които получават пари от държавата не могат да получават пари от чужбина и толкова. Това е, гласувайте го, но ще видите, че следващите текстове будят не по-малко съмнения и са още по-конфликтни дори“, допълни Шопов. \r\nДеница КИТАНОВА", "date": "2019.03.28", "title": "Павел Шопов, „Атака“: Текстът за забрана за финансиране на вероизповеданията от чужбина щеше да бъде приет, ако БСП бяха в зала"}
{"url": "http://www.focus-news.net/news/2019/03/28/2639948/premierat-boyko-borisov-sazdadohme-gerb-za-da-badem-razlichni-zatova-nalagame-tezi-nakazaniya-s-ostavkite.html", "text": "Създадохме ГЕРБ, за да бъдем различни – затова налагаме тези наказания. Това каза на брифинг министър-председателят Бойко Борисов след среща с представители на ръководството на СДС, предаде репортер на  Агенция \"Фокус\" . „Не знам какво е толкова интересно откъде е дошла тази атака. Има безспорно неща, които ние като си говорихме с Цветанов и всички останали, преценихме, че не изглежда красиво. Мисля, че Цветанов доста надълго обясни вчера за всяко едно нещо откъде и как е дошло. Много бих искал да видя нотариалните актове на всички съседи в тази сграда, защото като говорят 2000-5000 евро кв. м, едно е да обявиш такава цена, друго е да купиш на такава цена. От първия момент ви казах, че тъй като не изглежда добре, казах, че е законно, защото така сами обяснили колегите, но по-тежки санкции от тези, аз не мога да си представя да направя“, коментира Борисов. По думите му дали Цветанов остава в ГЕРБ, това вече е работа на структурите, на ръководството на партията. „Структурите си го искат. Едното е държавната работа, другото е на ПП ГЕРБ, която припознава Цветанов като един от важните за нея хора. Вярвам на Цветан Цветанов, но като си говорихме и вчера последно, 7 дни нямаше медия, за разлика от президента Тръмп не ги упреквам, тази тема я държаха от сутрин до вечер. Така съм преценил и така правя. През цялото време съм си говорил с колегите, всички сме страдали от този скандал. Да не мислите, че е приятно вместо да публикувате от стабилен на положителен кредитният рейтинг на България продължава да се вдига от световните институции, преборихме се за пакета „Мобилност“, не може да си представите какво ни е струвало, въпреки че двама души от България не отидоха да гласуват“, коментира Борисов. „Ако бяха гласували, въобще нямаше да си говорим за този гейт, където се видя, че и кумове, и сватове и какво ли не, отвратихме народа. Затова налагаме тези наказания. Ние създадохме ГЕРБ, за да бъдем различни“, каза още Бойко Борисов. \r\nДаяна ДЮЛГЕРОВА", "date": "2019.03.28", "title": "Премиерът Бойко Борисов: Създадохме ГЕРБ, за да бъдем различни – затова налагаме тези наказания с оставките"}
{"url": "http://www.focus-news.net/news/2019/03/28/2639963/varna-preminavaneto-po-pat-iii-2902-panorama-kumanovo-pri-km-11-se-osashtestvyava-s-povisheno-vnimanie-poradi-neravnosti-na-asfaltovata-nastilka-skorostta-e-ogranichena-do-30-kmch.html", "text": "Преминаването по път III-2902 „Панорама“ — Куманово в близост до Варна при км 11+300 се осъществява с повишено внимание. В участъка е в сила ограничение на скоростта до 30 км/ч поради неравности на асфалтовата настилка, предаде репортер на  Радио „Фокус“ – Варна . Ремонтни дейности се извършват в участъка от магистрала „Хемус“ между пътен възел „Неофит Рилски“ и Девня. Между км 389 и км 400 движението се осъществява двупосочно в платното в посока Варна. Затворено за движение е лявото платно в посока София. Прехвърлянето от ляво в дясно платно става при км 401. Прехвърлянето обратно в лявото платно се осъществява при км 389. Ограничено е качването и слизането от магистралата при пътен възел „Неофит Рилски“, като движението е пренасочено по път I-2 Русе – Варна. По магистрала „Черно море“ също преминаването се осъществява двупосочно в едно платно посока Варна – Бургас поради ремонтни дейности. До осмия километър трафикът се осъществява при пълно затваряне на платното за Варна и се пренасочва към Бургас. Движението в участъка Кранево – Варна, при км 83-тия километър, е ограничено за моторни превозни средства над 10 тона. Обходният маршрут е през Кичево и Оброчище. \r\nДиана СТОЕВА", "date": "2019.03.28", "title": "Варна: Преминаването по път III-2902 „Панорама“ — Куманово при км 11 се осъществява с повишено внимание поради неравности на асфалтовата настилка, скоростта е ограничена до 30 км/ч"}
{"url": "http://www.focus-news.net/news/2019/03/28/2639961/volen-siderov-ataka-daniela-daritkova-e-edin-komunikativen-chovek-spokoen-i-ne-vizhdam-problemi-po-otnoshenie-na-komunikatsiyata-s-neya.html", "text": "Даниела Дариткова е един комуникативен човек, спокоен и не виждам проблеми по отношение на комуникацията с нея. Това каза лидерът на \"Атака\" Волен Сидеров пред журналисти във връзка с информацията, че Даниела Дариткова оглавява ПГ на ГЕРБ, предаде репортер на  Агенция \"Фокус\".   \"Ще работим с Дариткова. Не виждам проблем, затова, че се променя председателят на ПГ на ГЕРБ. Не виждам драма. Предвиждах такива размествания\", каза още Сидеров. На въпроси дали прогнозира да се влоши работата на групата с председателството на Даниела Даритоква, Сидеров отговори, че това няма да се случи.  \r\nДеница КИТАНОВА", "date": "2019.03.28", "title": "Волен Сидеров, \"Атака\": Даниела Дариткова е един комуникативен човек, спокоен и не виждам проблеми по отношение на комуникацията с нея"}
{"url": "http://www.focus-news.net/news/2019/03/28/2639966/dobrich-prodalzhava-rabotata-po-dvata-lota-ot-integriraniya-proekt-na-obshtinata-za-obnovyavane-na-vodniya-sektor-v-grada.html", "text": "Продължава работата по двата лота от интегрирания проект на Общината за обновяване на водния сектор в града. Строително-монтажните работи са причина за нарушено водоснабдяване в някои райони на Добрич, по информация на ВиК, предаде кореспондентът на  Радио „Фокус” – Варна . В периода до 29 март се работи по ул. „Полк. Калотинов“, ул. „Ген Гурко“, ул. „Сава Огнянов“, ул. „Независимост“ от ул. „Сан Стефано“ до ул. „Добруджа“. Тези дейности са по ЛОТ 2, а  по ЛОТ 3 в същия период се работи по ул. „Теменуга“, ул. „Купен“,  ЖК „Добротица“, ул. „Иван Георгиев“, „Ропотамо“. В областта екипи на ВиК отстраняват аварии по водопреносната мрежа на различни места, което е причина за временно нарушено водоснабдяване: в Район Добрич-селска - с. Козлодуйци; с. Бенковски; с. Приморци; с. Славеево; с. Пчелино; с. Гешаново; с. Одринци, в Район Балчик - с. Дъбрава, в Район Каварна - с. Иричек; с. Вранино; в град Каварна - ул. „Бенковска“, в Район Тервел - Честименско – напор, в Район Генерал Тошево - с. Красен; с. Ал. Стамболийски, и в Район Шабла - с. Горун. \r\nЖулиета НИКОЛОВА", "date": "2019.03.28", "title": "Добрич: Продължава работата по двата лота от интегрирания проект на Общината за обновяване на водния сектор в града"}
{"url": "http://www.focus-news.net/news/2019/03/28/2639965/volen-siderov-ataka-ne-ochakvam-trusove-sled-napuskaneto-na-parlamenta-ot-tsvetan-tsvetanov-nyama-pritesneniya-za-kvoruma.html", "text": "Не очаквам трусове след напускането на парламента от Цветан Цветанов, няма притеснения за кворума. Това каза лидерът на \"Атака\" Волен Сидеров пред журналисти във връзка с информацията, че Даниела Дариткова оглавява ПГ на ГЕРБ и  за оставката на Цветан Цветанов, предаде репортер на  Агенция \"Фокус\" . Сидеров посочи, че не вижда причини за трусове. На въпрос дали ще подкрепи оставката на Цветан Цветанов, лидерът на \"Атака\"посочи, че ще я подкрепят, тъй като това е волеизява на Цветанов.  \r\nДеница КИТАНОВА", "date": "2019.03.28", "title": "Волен Сидеров, \"Атака\": Не очаквам трусове след напускането на парламента от Цветан Цветанов, няма притеснения за кворума"}
{"url": "http://www.focus-news.net/news/2019/03/28/2639957/premierat-boyko-borisov-v-gerb-ponesohme-izklyuchitelno-tezhak-udar-mnogo-hora-mi-se-obadiha-da-mi-kazhat-da-si-pazya-horata-kakto-korneliya-ninova-pravi.html", "text": "В ГЕРБ понесохме изключително тежък удар, много хора ми се обадиха да ми кажат да си пазя хората, както Корнелия Нинова прави. Това каза на брифинг министър-председателят Бойко Борисов след среща с представители на ръководството на СДС, предаде репортер на  Агенция \"Фокус\" . „Вежди Рашидов има фирма за търговия и си купува апартаменти и си ги препродава. Това му е бизнесът. Считам, че всеки един трябва да си погледне неговата къщичка – независимо коя, всички ги обичам, но когато има подобен скандал, трябва веднага да се поеме отговорност. Ние понесохме на всички нива по най-тежкия начин. Ако си мислите, че на мен това ми е доставило удоволствие и ми е приятно, като чета ГЕРБ как щял да се цепи и как едни щели да ходят с Цветанов, други с еди какво си – никога не е стоял пред нас този въпрос. Факт е, че остана много неприятно впечатление в обществото. Отново демонстрирахме, че когато имаме проблем, носим отговорност“, коментира Борисов и добави, че винаги се е плашил от приятелите и затова винаги е казвал, че няма приятели. \r\n„Знаете ли колко ми е важно, в момента върви важен геостратегически процес  относно средиземноморския проект за газ от Кипър, Египет Израел, колко ни е важно интерконекторът България-Гърция да се стартира и да почне да се строи. В един момент не само, че може България да е 100% независим в доставките на газ, може да е и продавач и следващите колеги да печелят от това. Една седмица малко ли беше или сега искате да ме вкарате да коментирам дали Лозан Панов, дали кой беше“, заяви той.  \r\n„Ние в ГЕРБ понесохме изключително тежък удар. Знаете ли колко хора са ми се обадили да кажат: „Не го прави, пази си като Корнелия хората“. Когато обвиняват БСП, те излизат викат: „Ние сме единни“ и застават там. Цецка Цачева – толкова години в ГЕРБ. Това са тежки решения, но те показват как трябва да се действа. Има грешка, но има и прошка. Ще се докаже с времето дали са били виновни, или не“, каза още Бойко Борисов. \r\nДаяна ДЮЛГЕРОВА", "date": "2019.03.28", "title": "Премиерът Бойко Борисов: В ГЕРБ понесохме изключително тежък удар, много хора ми се обадиха да ми кажат да си пазя хората, както Корнелия Нинова прави"}
{"url": "http://www.focus-news.net/news/2019/03/28/2639967/die-presse-bavarskiyat-vatreshen-ministar-predlozhi-vatreshnoto-razuznavane-da-sledi-detsa-pod-14-godishna-vazrast.html", "text": "Министърът на вътрешните работи на Бавария Йоахим Херман (ХСС) призова ГСДП да се откаже от противопоставянето си на надзора на радикализирани деца от Федералната служба за защита на Конституцията, отбелязва австрийският национален ежедневник  Die Presse . \r\n„Не е възможно властите да не предприемат подобни мерки, ако получат индикации, че непълнолетно лице злоупотребява с терористични или екстремистки цели\", подчерта Херман пред местни медии.  \r\nФедералният правосъден министър Катарина Барли (ГСДП) отказа да подкрепи законопроекта, предложен от министъра на вътрешните работи на ФРГ Хорст Зеехофер (ХСС). Той предвижда в бъдеще разузнавателната служба да събира и съхранява информация за деца под 14-годишна възраст.  \r\nХерман напомни за 12-годишния иракчанин, който през 2016 г. имаше планове да извърши терористично нападение на коледния пазар в Лудвигсхафен от името на близкоизточната радикална групировка „Ислямска държава“.  \r\nВ Бавария възрастовата граница за съхранение на данни за непълнолетни бе премахната през 2016 г. Това не означава, че децата биват наблюдавани масово и непрекъснато, увери Херман. Тереза Герова", "date": "2019.03.28", "title": "Die Presse: Баварският вътрешен министър предложи вътрешното разузнаване да следи деца под 14-годишна възраст"}
{"url": "http://www.focus-news.net/news/2019/03/28/2639970/sport-le-parisien-mbape-nyama-da-napusne-pszh.html", "text": "Нападателят на Пари сен Жермен Килиан Мбапе, който е основна трансферна цел на Реал (Мадрид), няма да напуска клуба след края на сезона, твърди Le Parisien.  \r\nСпоред изданието, френските шампиони нямат никакво намерение да се разделят със своята звезда поне до лятото на 2020 година.  \r\nМбапе е оценен на 200 милиона евро. Ако все пак след края на сезона се стигне до негов трансфер в Реал, той ще се превърне в най-скъпия футболист на света. \r\nВенцислав ДРАГОМАНОВ", "date": "2019.03.28", "title": "Спорт: Le Parisien: Мбапе няма да напусне ПСЖ"}
{"url": "http://www.focus-news.net/news/2019/03/28/2639969/kardzhali-poetat-ivaylo-terziyski-shte-predstavi-novata-si-poetichna-kniga-vav-voenniya-klub-v-grada.html", "text": "Поетът Ивайло Терзийски ще представи новата си поетична книга в сградата на Военния клуб в Кърджали. Това съобщи за  Радио „Фокус“  Елена Топалова, председател на  Спортно-интелектуален Клуб Ахридос към Военния клуб-Кърджали. На 29 март, петък, от 17.30 ч. до 19.30 ч. в Актовата зала на Военния клуб ще се състои срещата на Ивайло Терзийски с Литературния кръг на Спортно-интелектуалния клуб. Почитателките на изящната словесност са поканили известния бард, който ще представи новата си, вече шеста стихосбирка - „Сърце в ремонт“. Поетът живее и работи във Великобритания, има издадени досега пет поетични книги на български език с интимна лирика и е наречен от Недялко Йорданов „трубадурът на съвременната българска любовна поезия“. \r\nДарина ДЕЕНИЧИНА", "date": "2019.03.28", "title": "Кърджали: Поетът Ивайло Терзийски ще представи новата си поетична книга във Военния клуб в града"}
{"url": "http://www.focus-news.net/news/2019/03/28/2639972/plovdiv-prekratiha-palnomoshtiyata-na-kmeta-na-kalofer-zaradi-konflikt-na-interesi.html", "text": "Общинска избирателна комисия в Карлово прекрати пълномощията на кмета на Калофер Румен Стоянов. Това показва справка на сайта на  ОИК-Карлово . Причината е установен конфликт на интереси - на 29 август 2016 г. Румен Стоянов е назначил на длъжността „старши специалист – финансови дейности“ в кметство Калофер свързано с него лице - Лалю Бичев. \r\nРешението на ОИК-Карлово подлежи на обжалване пред Административен съд – Пловдив в 7-дневен срок от обявяването му.", "date": "2019.03.28", "title": "Пловдив: Прекратиха пълномощията на кмета на Калофер заради конфликт на интереси"}
{"url": "http://www.focus-news.net/news/2019/03/28/2639971/smolyan-obshtinskiyat-savet-shte-provede-redovnoto-si-zasedanie.html", "text": "Заседание на Общински съвет – Смолян ще се проведе от 13.00 часа  в Сесийна зала на Община Смолян. Това съобщиха от  Общината . В първоначалния дневен ред са включени 35 докладни записки. Сред тях са Проект на Наредба за изменение и допълнение на Наредба за обектите и елементите на градското обзавеждане по чл. 56 от ЗУТ, за рекламните, информационните и монументално – декоративни елементи и за рекламната дейност на територията на община Смолян, Упълномощаване на кмета на Смолян Николай Мелемов за издаване на запис на заповед в полза на Администрация на Министерския съвет, в чиято структура е Дирекция „Добро управление“, Управляващ орган на Оперативна програма „Добро управление“ 2014-2020, обезпечаващ авансово плащане за проект „Осигуряване функционирането на ОИЦ – Смолян за периода  2019-2021г.“, изпълняван от Община Смолян. \r\nНа вниманието на общинските съветници ще бъдат представени Приемане за сведение на Годишния отчет за 2018 г. по изпълнение на  Програмата за управление на отпадъците 2016 – 2020 г., Приемане на Годишния отчет за 2018 г. по изпълнение на: Програмата за намаляване на замърсяването с фини прахови частиции (ФПЧ10) и Плана за действие към нея за периода 2015-2020 г. \r\nНа заседанието на Общински съвет – Смолян ще се гласуват Награждаване на общински образователни институции по повод кръгли годишнини и Награждаване на читалища по повод кръгли годишнини. Ще се обсъди Годишна програма за развитие на читалищната дейност в община Смолян през 2019 година. \r\nОбщинските съветници ще определят състав на Обществен съвет по социално подпомагане в Община Смолян, ще се обсъди и Междинна оценка на Общински план за развитие на Община Смолян 2014-2020 г. На заседанието ще се разгледат Промяна на общинската транспортна схема за обслужване на населението – кв. „Устово“ – Катраница, както и за селата Момчиловци и Смилян. \r\nЩе се обсъди и участието на Община Смолян като партньор в проектно предложение „Адаптация към климатичните промени на градове, желаещи сигурно бъдеще“ (Adaptation To Climate Change For Future Proofing Towns) с акроним AdapTOwn, по програма УРБАКТ III, с водещ партньор Община Чита Ди Кастело, Италия.", "date": "2019.03.28", "title": "Смолян: Общинският съвет ще проведе редовното си заседание"}
{"url": "http://www.focus-news.net/news/2019/03/28/2639959/valeri-simeonov-nfsb-bsp-nyamashe-da-podkrepyat-predlozhenieto-ni-v-zakona-za-veroizpovedaniyata-te-sa-etalon-za-hameleonshtina.html", "text": "БСП нямаше да подкрепят предложението ни в Закона за вероизповеданията – те са еталон за хамелеонщина. Това каза лидерът на НФСБ Валери Симеонов по време на гледането на Закона за вероизповеданията на второ четене и във връзка с предложението на Патриотите да не могат да бъдат финансирани вероизповеданията от чужбина, предаде репортер на  Агенция „Фокус“.   „Абсолютно съм несъгласен с вашето изказване. В голяма грешка сте“, каза Симеонов на колегата си Павел Шопов. „Ако БСП бяха тук, нямаше да подкрепят нашето предложение. Можете да бъдете сигурни. БСП винаги в своето поведение в парламента са били еталон за хамелеонщина“, каза Симеонов. \r\nТой припомни 2016 г., когато се е приемал бюждетът за следващата година. „Тогава бяхме направили предложение за минимална пенсия 300 лв. С техните гласове това предложение щеше да мине. Не ни стигнаха четири гласа. Сега вече можем да разкрием детайли от цялата тази акция, която бяха организирали тогавашния състав на Патриотичен фронт и с вашата подкрепа на „Атака“. Преди заседанието ние проведохме среща с ръководството на БСП. Те поеха ангажимент да подкрепят едно такова предложение и не го направиха в зала. Така че не бъдете наивен, не ви отива на годините“, допълни още Симеонов.  \r\nДеница КИТАНОВА", "date": "2019.03.28", "title": "Валери Симеонов, НФСБ: БСП нямаше да подкрепят предложението ни в Закона за вероизповеданията – те са  еталон за хамелеонщина"}
{"url": "http://www.focus-news.net/news/2019/03/28/2639974/obshtinskiyat-savet-v-kazanlak-reshi-da-bade-podpisano-sporazumenie-za-pobratimyavane-s-gratskata-obshtina-didimotika.html", "text": "Общинският съвет в Казанлък реши по време на днешното си заседание да бъде подписано Споразумение за побратимяване с на Общината гръцката Община Дидимотика, предаде кореспондент на  Радио „Фокус” . Предложението бе внесено от кмета Галина Стоянова, която в докладната си посочва, че възможността да бъдат обменяни идеи и да си сътрудничат двата града в областта на културата, туризма и търговията е взаимноизгодна, полезна и би допринесла за създаване на благоприятни условия за популяризиране на историческото и културно наследство на Казанлък, както и за развитието на добрите съседски отношения между България и Гърция. \r\nИдеята за побратимяване между двата града е постъпило в Община Казанлък през 2018 г. от гръцкия град Дидимотика. Като аргумент за своето предложение, в докладната си до Общинския съвет кметът Галина Стоянова пояснява, че през последните две години са създадени добри приятелски взаимоотношения между двете общини. През 2018 година по покана на кмета на Дидимотика е осъществено посещение на официална делегация от Община Казанлък с цел опознавателни разговори. \r\nПо време на „Фестивала на розата“ '2018 кметът на град Дидимотика и още двама представители на града са били гости на събитието. \r\nОсъществен е и културен обмен като хор от Дидимотика взе участие в програмата на Музикални празници „Петко Стайнов“. В отговор смесен хор „Петко Стайнов“ с диригент Младен Станев изнесе програма на територията на Дидимотика по време на честване на крепостта „Кале Панаир“ през месец август. \r\nДидимотика е неголям град в Беломорска Тракия, Североизточна Гърция с население от 8 799 души. Градът се намира на около 70 километра от българската граница, близо е до турската и е разположен на левия брягна Луда река, малкопредивливането ѝ в Марица. \r\nСлавяна ГАЙДАРОВА", "date": "2019.03.28", "title": "Общинският съвет в Казанлък реши да бъде подписано Споразумение за побратимяване с гръцката Община Дидимотика"}
{"url": "http://www.focus-news.net/news/2019/03/28/2639960/yordan-tsonev-dps-imahme-konsensus-po-zabranata-za-finansirane-na-veroizpovedaniyata-otvan-no-s-izklyuchenie-na-myusyulmanskoto-vsichki-ostanali-byaha-protiv-tozi-tekst.html", "text": "Имахме консенсус по забраната за финансиране на вероизповеданията отвън, но с изключение на мюсюлманското, всички останали бяха против този текст. Това каза народният представител от ДПС Йордан Цонев по време на дебатите по Закона за вероизповеданията и във връзка с предложението на Патриотите да не могат да бъдат финансирани вероизповеданията от чужбина, предаде репортер на  Агенция „Фокус“.   Според Цонев темата е много сериозна. „С доста от  нещата, казани от колегите, съм съгласен. Може би само г-н Шопов от националистите присъстваше в комисията, когато се гледаше закона, а не това изменение на закона“, каза Цонев. Той припомни, че в законопроекта на „Обединени патриоти“ е имало такъв текст и в другия подписан от Мустафа Карадайъ, Цветан  Цветанов и Корнелия Нинова, също е имало текст за забрана за финансиране на вероизповеданията отвън. „Тук имахме консенсус. Какво се случи при обсъждането на обединените два законопроекта в един? Всички вероизповедания, без мюсюлманското, се обявиха против този текст. Има изричен запис, в който аз попитах мюсюлманското вероизповедание, в което аз попитах дали са против този текст. Те казаха: „Не, не сме“. Всички останали възразиха много остро и категорично в писмен вид и в устен“, допълни още Цонев. По думите му така се е наложило всички да се съобразят с това тяхно искане и този текст да отпадне.  \r\nДеница КИТАНОВА", "date": "2019.03.28", "title": "Йордан Цонев, ДПС: Имахме консенсус по забраната за финансиране на вероизповеданията отвън, но с изключение на мюсюлманското, всички останали бяха против този текст"}
{"url": "http://www.focus-news.net/news/2019/03/28/2639975/afp-otvlecheniyat-ot-migranti-tanker-akostira-v-malta.html", "text": "Танкерът, който по-рано бе отвлечен от мигранти и след това – поставен под контрол от малтийските въоръжени сили, е акостирал на острова, предава журналист на  AFP . \r\nНа борда на плавателния съд има 108 мигранти, включително жени и деца. В изявление от въоръжените сили на Малта по-рано бе подчертано, че след ескортиране до острова плавателният съд ще бъде предаден на полицията за по-нататъшно разследване. Тереза Герова", "date": "2019.03.28", "title": "AFP: Отвлеченият от мигранти танкер акостира в Малта"}
{"url": "http://www.focus-news.net/news/2019/03/28/2639956/balgarskite-evrodeputati-prodalzhavame-da-otstoyavame-pozitsiyata-che-paketat-mobilnost-ne-tryabva-da-bade-podlagan-na-glasuvane-v-plenarna-zala-dokato-ne-se-postigne-shirok-konsensus.html", "text": "Изминалата седмица показа, че Европейският парламент продължава да бъде дълбоко разделен по пакет „Мобилност 1“. Това се посочва в  декларация  на българските евродепутати по пакета \"Мобилност\". \r\n\"Във връзка с последните развития по пакета „Мобилност“, ние, долуподписаните членове на Европейския парламент от България, заявяваме: Изминалата седмица показа, че Европейският парламент продължава да бъде дълбоко разделен по пакет „Мобилност 1“. Това отчетливо пролича в няколко ключови момента: още в началото на сесията, предложението пакетът да отпадне от дневния ред беше отхвърлено едва с два гласа, при 154 „за“ срещу 156 „против“ и 14 „въздържали се“; липсата на съгласие пролича още по-категорично с внасянето на нови 1224 изменения, както и допълнителни предложения за разделно гласуване по тях, което би означавало над 3000 гласувания;\", заявяват българските евродепутати.  \r\nВ декларацията им се посочва, още, че същото пълно противопоставяне се е проявило и по време на дебатите в пленарна зала по темата, в хода на които отново бяха еднозначно аргументирани двете противоположни гледни точки. \"Едната – че с „пакета“ се осигуряват ясни европейски правила за международния транспорт и защита на правата на шофьорите. И другата – че на практика се получава обратното, поради различната географска отдалеченост, т.нар. периферни страни се поставят в неравностойно положение по отношение на достъпа до единния транспортен пазар, което би довело до фалити на превозвачи от съответните страни и загуба на стотици хиляди работни места\", се допълва в декларацията.  \r\n\"В тази ситуация, решението на председателя на ЕП Антонио Таяни да отмени гласуването на пакета за тази сесия, след подадени сигнали от български членове на ЕП за процедурни и правни неуредици, напълно съответстваше на Правилника за дейността на Парламента. Същите изключват пристъпването към вот при такъв голям брой внесени изменения без наличието на превод на всички официални езици, както и на минимална възможност членовете на ЕП да се запознаят сериозно с предложенията. Според правилата и установената практика, компромисни изменения могат да бъдат изработени само след консултации между всички докладчици и докладчици в сянка от всички политически групи по съответните законодателни предложения. \r\nЗа нас, членовете на ЕП от България, остава под въпрос, дали връщането на спорните текстове в Транспортната комисия за обсъждане през първата седмица на април с оглед на евентуално пристъпване към гласуване в сесията на 3-4 април, ще може да създаде реални възможности за постигане на взаимноприемливи и трайни компромисни решения. За нас по-скоро е очевидно, че при трайно очерталото се разделение по въпросите и предвид практически изчерпания ресурс от време за сериозни обсъждания, отговорното решение е да се даде възможност на следващия състав на ЕП да се върне към темата в една нормална работна обстановка. \r\nПродължаваме да отстояваме позицията, че пакетът „Мобилност“ не трябва да бъде подлаган на гласуване в пленарна зала, докато не се постигне широк консенсус. Очакваме, че председателят на ЕП Антонио Таяни ще продължи да съблюдава демократичните принципи за прозрачност и стриктното изпълнение на процедурите от Правилника за дейността на Парламента, както и че няма да допусне възникването на нови процедурни и правни неуредици, които да поставят под съмнение легитимността на европейското законодателство\", се посочва още в декларацията. Тя е подписана от: Асим Адемов, Неджми Али, Ангел Джамбазки, Филиз Хюсменова, Андрей Ковачев, Петър Курумбашев, Илхан Кючюк, Ева Майдел, Светослав Малинов, Искра Михайлова, Момчил Неков, Андрей Новаков, Георги Пирински, Емил Радев, Сергей Станишев, Владимир Уручев.", "date": "2019.03.28", "title": "Българските евродепутати: Продължаваме да отстояваме позицията, че пакетът „Мобилност“ не трябва да бъде подлаган на гласуване в пленарна зала, докато не се постигне широк консенсус"}
{"url": "http://www.focus-news.net/news/2019/03/28/2639964/nikolay-tsonkov-bsp-tsvetan-tsvetanov-nyama-pravo-da-govori-za-moral-v-politikata.html", "text": "Цветанов очевидно остава в политиката, защото това, че се оттегля от парламента, не означава нищо.  Правителството остава и с това моделът на кражби, злоупотреба с власт, политически рекет и конфликт на интереси ще продължи. Това каза народният представител от ПГ на „БСП за България” Николай Цонков пред БСТВ, съобщиха от  пресцентъра на БСП.  Той коментира, че това показва самозабравата, в която живеят Борисов, Цветанов и всички, които са около тях.  Цонков каза още, че премахването на модела на Бойко Борисов и ГЕРБ минава през предсрочни парламентарни избори.  \r\nНиколай Цонков припомни, че за апартаментите на Цветанов се говорeше още през 2013 г. и тогава той остана в политиката. „Сега, в същата ситуация, той продължава арогантно да обяснява как работи за каузата ГЕРБ. Явно „каузата ГЕРБ” е тези, които управляват да продължават да крадат още за сметка на българския народ. Още по недостойно е да се говори как те се борят с корупцията, защото ГЕРБ е олицетворение на корупцията и злоупотребата с власт в България”, заяви Николай Цонков. Той попита- може ли, когато говорим за ниски доходи, борба с бедността, когато хората са докарани до ръба на оцеляването, Цветанов да си купува поредния, седми, апартамент?  „Цветанов няма право да говори за морал в политиката. Това е началото на края на ГЕРБ, въпрос на месеци е те да си отидат. Отидат ли си те, си отива и моделът, установен през последните 10 години”, категоричен бе Николай Цонков.", "date": "2019.03.28", "title": "Николай Цонков, БСП: Цветан Цветанов няма право да говори за морал в политиката"}
{"url": "http://www.focus-news.net/news/2019/03/28/2639977/spetsializiranata-prokuratura-privleche-kato-obvinyaemi-devetima-dushi-za-uchastie-v-grupa-za-darzhane-i-razprostranenie-na-narkotitsi-vav-varna.html", "text": "Специализираната прокуратура привлече като обвиняеми девет лица за участие в организирана престъпна група за държане и разпространение на наркотици във Варна. Това съобщиха от пресцентъра на  Апелативната специализирана прокуратура . \r\nТе бяха задържани на 25 март 2019 г. при операция на Специализираната прокуратура и ГДБОП. Трима от обвинените, сред които и доставчикът на дрога на едро за групата, бяха задържани на междуселски път край Карнобат по време на сделка с 1,116 кг амфетамини. За наркотика доставчикът е трябвало да получи 29 000 лева, които са иззети при обиски по време на операцията. \r\nСпоред събраните досега доказателства групата е разпространявала наркотици във Варна от началото на 2018 г. Нейна територия на разпространение е бил и известният в града ромски квартал „Максуда“. Данните сочат, че участниците продавала на черния пазар по килограм амфетамини за две седмици, като е получавала за това около 60 000 лева. \r\nПри извършените претърсвания на 39 жилища, офиси и автомобили, ползвани от участници в групата, са намерени и иззети различни количества наркотици – предимно кокаин и амфетамини. Освен за участие в организирана престъпна група, на повечето участници в престъпното сдружение са повдигнати и вторични обвинения за държане на наркотични вещества с цел разпространение (престъпление по чл. 354а от НК). \r\nДнес, 28 март 2019 г., Специализираната прокуратура ще внесе в Специализирания наказателен съд искания за „Задържане под стража“ на шестима от обвинените. На другите трима са наложени мерки за неотклонение „Парична гаранция“.", "date": "2019.03.28", "title": "Специализираната прокуратура привлече като обвиняеми деветима души за участие в група за държане и разпространение на наркотици във Варна"}
{"url": "http://www.focus-news.net/news/2019/03/28/2639973/reuters-proizvodstvoto-na-f-35-e-vazmozhno-i-bez-uchastieto-na-turtsiya.html", "text": "Изключването на Турция от програмата за изтребители F-35 би било предизвикателство поради важната роля на Анкара в производствения процес на машините, но не и невъзможно, твърдят източници от САЩ, цитирани от  Reuters . \r\nМиналата седмица стана ясно, че САЩ може да замразят подготовката за доставка на F-35 в Турция. В основата на спора между Анкара и Вашингтон стои ангажиментът на турския президент Реджеп Тайип Ердоган да закупи руската система за противовъздушна отбрана С-400, за която САЩ твърдят, че ще компрометира сигурността на изтребителите F-35. \r\nВашингтон и други съюзници на НАТО, които притежават изтребители F-35, се страхуват, че радарът на руската ракетна система С-400 ще научи как да разпознава и проследява самолета, което ще намали способността му да избягва руските оръжия в бъдеще. \r\nПоради тази причина САЩ предложиха на Турция по-скъпата противоракетна система „Пейтриът“ с отстъпка, но при условие, че Анкара откаже плановете си да закупи С-400. Крайният срок, в който Турция трябва да вземе решение, изтича в края на месец март. \r\nДосега Анкара не е показала желание да се откаже от покупката на С-400, което може да принуди САЩ да обмислят бъдеще на програмата за F-35 без участието на Турция. Агенцията припомня, че страната произвежда фюзелажа и кабината на изтребителите.  \r\nДва източника от САЩ, запознати със сложния производствен процес на F-35 и мнението на Вашингтон по въпроса, твърдят, че Турция може да бъде заменена. Длъжностни лица от Пентагона и турското посолство отказаха да коментират информацията.  \r\n„Има около 800 части, които Турция прави за F-35, и от тях много малко са единствен източник\", разкрива един от събеседниците на агенцията, запознат с позицията на САЩ по проблема. Той също така твърди, че по-рано изпълнител е предложил конкретна оферта за производството на компонентите за F-35, които прави Турция.  \r\nПодмяната или намирането на заместители на турските компоненти би забавило производството на изтребителите за период от три месеца, твърди още източникът на агенцията. Компанията „Локхийд Мартин“ отказа коментар.  \r\nТурският външен министър Мевлют Чавушоглу заяви през декември миналата година, че Анкара играе значителна роля в производството на изтребителя и следователно изключването й от програмата няма да бъде лесно, припомня агенцията.  \r\nДействащият министър на отбраната на САЩ Патрик Шанахан заяви във вторник, че иска Турция да остане в програмата на F-35 за изтребители, но добави, че Анкара трябва да закупи системата за противоракетна отбрана „Пейтриът“.  . Тереза Герова", "date": "2019.03.28", "title": "Reuters: Производството на F-35 е възможно и без участието на Турция"}
{"url": "http://www.focus-news.net/news/2019/03/28/2639978/api-shofyorite-da-se-dvizhat-s-povisheno-vnimanie-prez-kriviya-tunel-v-kresnenskoto-defile-na-pat-i-1-simitli-kresna-poradi-lipsa-na-osvetlenie-vsledstvie-na-povreda-na-elektroprenosnata-mrezha.html", "text": "Шофьорите да се движат с повишено внимание през Кривия тунел в Кресненското дефиле на път I-1 Симитли – Кресна поради липса на осветление, вследствие на повреда на електропреносната мрежа, призовават от  Агенция \"Пътна инфраструктура\"  (АПИ).", "date": "2019.03.28", "title": "АПИ: Шофьорите да се движат с повишено внимание през Кривия тунел в Кресненското дефиле на път I-1 Симитли – Кресна поради липса на осветление, вследствие на повреда на електропреносната мрежа"}
{"url": "http://www.focus-news.net/news/2019/03/28/2639979/glavniyat-prokuror-sotir-tsatsarov-razporedi-proverka-za-saotvetstvie-na-pp-dost-s-razporedbite-na-konstitutsiyata-i-zakona-za-politicheskite-partii.html", "text": "По разпореждане на главния прокурор започва проверка за съответствие на дейността на ПП ДОСТ с разпоредбите на Kонституцията и Закона за политическите партии. Това съобщиха от пресцентъра на  Прокуратурата . \r\nНа 26 март 2019 г. е публикувана декларация на Политическа партия „Демократи за отговорност, свобода и толерантност“ /ПП ДОСТ/ за организиране и провеждане на „Национална подписка с искане за законово признаване от страна на българската държава на статут на национално малцинство“. \r\nС оглед съдържанието на декларацията и отправените в нея искания, както и по повод на публични изявления в тази насока на председателя на партията, главният прокурор Сотир Цацаров разпореди извършването на проверка от Върховната касационна прокуратура. Предмет на проверката е съответствието на дейността на ПП ДОСТ с разпоредбите на Конституцията на Република България и Закона за политическите партии и така евентуалното наличие на предпоставките по чл. 149 ал. 1 т. 5 от Конституцията /искане до Конституционния съд за обявяване на противоконституционност на политическа партия/ или по чл. 40 ал. 1 т. 1 и т. 2 от Закона за политическите партии /иск до Софийски градски съд за разпускане на политическа партия/.", "date": "2019.03.28", "title": "Главният прокурор Сотир Цацаров разпореди проверка за съответствие на ПП ДОСТ с разпоредбите на Конституцията и Закона за политическите партии"}
{"url": "http://www.focus-news.net/news/2019/03/28/2639981/ek-komisar-mariya-gabriel-i-darzhavniyat-sekretar-na-vatikana-otpraviha-poslanie-za-otstoyavane-na-choveshkoto-dostoynstvo-v-tsifrovata-era.html", "text": "В рамките на визитата си във Ватикана, българският еврокомисар по цифровата икономика и общество Мария Габриел проведе важна двустранна среща с кардинал Пиетро Паролин - държавен секретар на Ватикана, отговарящ за всички политически и дипломатически функции на Светия престол, и с монсеньор Пол Галахър - министър на външните работи и ватикански секретар за отношенията с държавите, съобщават от  Отдел \"Преса и медии\" на Представителството на ЕК в България.  \r\nПовече от час те обсъждаха отношенията между ЕС и Светия Престол с фокус върху споделените общи цели и ценности в областта на международното сътрудничество, свободата на религията, правата на човека, социалната политика и защитата на хората в нужда. Специален акцент беше поставен на ролята на новите технологии за отговор на предизвикателствата в тези области и на значението им за хората в един все по-цифровизиран свят.  \r\nБългарският еврокомисар подчерта, че всъщност в цифровата ера най-трудният въпрос е да се овладее развитието на технологиите така, че те да бъдат изцяло в услуга на хората. \"Убедена съм, че сме отговорни пред следващите поколения относно способността да изградим цифрово бъдеще, което поставя хората в центъра и уважава тяхното достойнство. Важно е всеки да може да използва новите технологии в ежедневието си и да съхраним възможностите за иновации в полза на човека, но и да продължим да работим за минимизиране на рисковете. Етичните правила в развитието на изкуствения интелект, медийната грамотност, борбата с фалшивите новини, незаконното съдържание и езика на омразата са области, по които можем да надградим сътрудничеството ни със Светия Престол\", заяви комисар Мария Габриел.  \r\nКомисарят открои също културата и образованието като ключови елементи на европейския подход към цифровизацията. \"Радвам се, че сътрудничеството ни между Ватиканската апостолическа библиотека и европейската цифрова платформа за културно наследство Европеана доведе до цифровизирането на 199 ръкописа на Ватиканската библиотека. Ще се радвам да продължим партньорството, за да разширим наличната колекция\", заяви Мария Габриел. Тя отправи покана към членовете на Светия Престол за следваща среща в Брюксел, където да продължат детайлно разговорите за сферите на бъдещото сътрудничество.", "date": "2019.03.28", "title": "ЕК: Комисар Мария Габриел и държавният секретар на Ватикана отправиха послание за отстояване на човешкото достойнство в цифровата ера"}
{"url": "http://www.focus-news.net/news/2019/03/28/2639962/premierat-boyko-borisov-noviyat-ministar-na-pravosadieto-shte-ima-nyakolko-postaveni-ot-men-zadachi.html", "text": "А новият министър на правосъдието ще има няколко задачи, поставени от мен. Това каза на брифинг министър-председателят Бойко Борисов след среща с представители на ръководството на СДС, предаде репортер на  Агенция \"Фокус\" . „Първо, юни месец да падне мониторинговият механизъм. Имаме три неща, които още да довършим в и в момента всички работим на пълни обороти. Имаме да докажем, че България е изпълнила критериите за Шенген, но да продължим да им доказваме, че това трябва да стане. Надяваме се и колегите в Румъния да го съзнават. Правосъдният министър ще прави тези неща“, заяви Борисов. \r\nДаяна ДЮЛГЕРОВА", "date": "2019.03.28", "title": "Премиерът Бойко Борисов: Новият министър на правосъдието ще има няколко поставени от мен задачи"}
{"url": "http://www.focus-news.net/news/2019/03/28/2639976/koya-e-daniela-daritkovai.html", "text": "Д-р Даниела Дариткова ще бъде новият председател на Парламентарната група на ГЕРБ в 44-тото Народно събрание. По този повод  Агенция „Фокус“  публикува кратка справка за това коя е тя. \r\nД-р Даниела Атанасова Дариткова-Проданова е член на Изпълнителната комисия на ПП ГЕРБ. Тя е депутат в 41-вото, 42-рото, 43-тото и 44-тото Народно събрание, избрана от 22-ри Многомандатен избирателен район - Смолян. В 44-тото НС Дариткова заема поста на председател е на парламентарната комисия по здравеопазване. Член е на Комисията по взаимодействието с неправителствените организации и жалбите на гражданите в парламента, както и на групите за приятелство на България с Казахстан, Израел, Латвия, Литва, Холандия, Чили, Гърция, Русия, Словакия и Узбекистан. Магистър по медицина и по здравен мениджмънт, специалист по педиатрия и обща медицина. \r\nРодена е на 28 септември 1966 г. в Пловдив. По професия е лекар. Завършила е Санкт Петербургския медицински педиатричен институт с пълно отличие и награда Златен Хипократ. Общински съветник от 2007 до 2009 г. в ОбС – Смолян.", "date": "2019.03.28", "title": "Коя е Даниела Дариткова?"}
{"url": "http://www.focus-news.net/news/2019/03/28/2639980/sdruzhenie-badeshte-za-detsata-kazanlak-shte-realizira-proekt-shans-za-vsyako-dete-v-selo-gorno-cherkovishte.html", "text": "Общинските съветници в Казанлък решиха по време на днешното си заседание да бъде предоставена част от общински имот в село Горно Черковище за ползване от Сдружение „Бъдеще за децата”, предаде кореспондент на  Радио „Фокус” . Предоставеното помещение е с обща площ от близо 23 кв. м и се намира в бившата детска ясла на селото. Имотът бе предоставен за три години с месечен наем  в размер на 19.40 лв.  \r\nВ общинския имот Сдружението ще предлага интегрирани услуги – социални грижи, здравеопазване, образование за възрастни, общностно развитие. С предоставянето на помещение в бившата детска ясла в село Горно Черковище на Сдружение „Бъдеще за децата“, ще бъде даден старт на реализацията на проект „Шанс за всяко дете“ за въвеждане на програмата „Сигурен старт“ в Община Казанлък. Целта е да се създаде услуга за подкрепа и овластяване на родители, семейства и общности за намаляване случаите на неглижиране, недобра грижа и осигуряване на възможност за пълноценно ранно детско развитие на   деца от малките населени места и от рискови общности. Целевата група са деца от 0 до 6 години и техните семейства. Проекта се финансира по програма „Силата на семейството и общността“ на фондация „Лале“и фондация „Оук“. За целите на проекта са осигурени 67 хил. лв. за срок от 36 месеца. \r\nСлавяна ГАЙДАРОВА", "date": "2019.03.28", "title": "Сдружение „Бъдеще за децата” - Казанлък ще реализира проект „Шанс за всяко дете” в село Горно Черковище"}
{"url": "http://www.focus-news.net/news/2019/03/28/2639983/vratsa-50-godishna-zhena-e-zadarzhana-za-krazhba-na-damska-chanta-s-2400-evro-i-3800-lv-na-benzinostantsiya-v-grada.html", "text": "След оперативно-следствени действия на служители на ОДМВР - Враца  е установено и задържано лицето, което на 20 февруари 2019 г. в бензиностанция в град Враца, извършило кражба на дамска чанта, в която имало 2400 евро и  3800 лв. Това съобщиха от  ОДМВР - Враца . Задържаната е 50-годишна жена от село Кривина, област София. Работата по случая продължава.", "date": "2019.03.28", "title": "Враца: 50-годишна жена е задържана за  кражба на дамска чанта с 2400 евро и  3800 лв. на бензиностанция в града"}
{"url": "http://www.focus-news.net/news/2019/03/28/2639984/pregled-na-osnovnite-temi-vav-varnenskiya-pechat.html", "text": "„Доказват варненска следа в строежа на египетските пирамиди“, е водещото заглавие в днешния брой на вестник  „Черно море“ . След броени седмици ще се проведе морската експедиция АБОРА IV. Международната проява е дело на германския експериментатор и изследовател д-р Доминик Гьорлитц и норвежкия институт „Тур Хейердал“.  \r\n„Хубавото време изкара навън и кърлежите“, е акцент от втора страница в броя. Топлото време през март изкара навън и кърлежите. От началото на месеца 8 души са потърсили медицинска помощ след среща с паразитите, сочат последните данни от Регионалната здравна инспекция във Варна.  \r\n„93% от фирмите поддържат персонал до 9 души“, става ясно от друга публикация на същата страница. В област Варна преобладават микропредприятията с до 9 заети – 92,9% от общия брой, в които е произведена продукция за 2160  млн. лв. по текущи цени, или 22,1% от тази за областта. Това сочат данните от отчета за 2017 г. на Националния статистически институт в областта.  \r\n„Осмокласник получи 7 г. затвор за убийството на клошар във „Владиславово“, съобщава редакционният екип на четвърта страница. Непълнолетният Денис Ж., който бе предаден на съд с обвинителен акт на Окръжната прокуратура във Варна, бе осъден вчера от състав на Варненския окръжен съд на 7 години лишаване от свобода при общ затворнически режим. Бившият осмокласник от варненска професионална гимназия ще изтърпява ефективната си присъда, след като бе признат за виновен за убийството на бездомник, извършено по особено мъчителен начин и с особена жестокост по хулигански подбуди и в съучастие с наказателно неотговорния заради малолетието си Камен.", "date": "2019.03.28", "title": "Преглед на основните теми във варненския печат"}
{"url": "http://www.focus-news.net/news/2019/03/28/2639988/montana-dvama-dushi-sa-postradali-pri-katastrofa-v-rayona-na-lomskoto-selo-slivata.html", "text": "Двама души са пострадали при катастрофа в района на ломското село Сливата. Това съобщиха от  ОДМВР-Монтана . Инцидентът е станал вчера около 10.15 ч. на републикански път II-11, в района на ломското с. Сливата в посока от Видин към Лом. 24-годишен водач от крайдунавския град при управление на лекия си автомобил \"Хюндай Акцент\" се е движел с несъобразена скорост с релефа на местността. При излизане от десен завой водачът е загубил контрол над МПС-то, излязъл е вдясно извън пътното платно и се е преобърнал. По автомобила са нанесени материални щети. Със средна телесна повреда е 24-годишната пътничка от предната дясна седалка. Тя е със спукан гръден прешлен и счупени лицеви кости на черепа. Водачът на автомобила също е със средна телесна повреда - счупен гръбначен прешлен. Пострадалите са настанени в МБАЛ Лом, без опасност за живота. Водачът е изпробван за употреба на алкохол с техническо средство, като пробата е отрицателна. Местопроизшествието е посетено от дежурна оперативна група на РУ Лом и е извършен оглед. Образувано е досъдебно производство и е съставен акт по ЗДвП.", "date": "2019.03.28", "title": "Монтана: Двама души са пострадали при катастрофа в района на ломското село Сливата"}
{"url": "http://www.focus-news.net/news/2019/03/28/2639987/sofiyska-voda-vremenno-shte-prekasne-vodosnabdyavaneto-v-nyakoi-chasti-na-stolitsata-na-29-mart.html", "text": "„Софийска вода” временно ще прекъсне водоснабдяването в някои части на столицата на 29 март 2019 г. (пeтък), съобщиха от пресцентъра на  дружеството . \r\nВъв връзка с изпълнение на инвестиционен проект за реконструкция на уличен водопровод на ул. „Яков Крайков“ Център, район „Красно село“, се налага спиране на водоподаването от 09:00  до 19:00 часа на клиентите на „Софийска вода”, живеещи в района на: \r\n- ул. „Константин Иречек“, бул. „Ген. Едуард Тотлебен“, бул. „Пенчо Славейков“, ул. „Даскал Манол“. \r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноски на адрес: бул. „Пенчо Славейков“, ъгъла с ул. „Лайош Кошут“. \r\nСлед възстановяване на водоснабдяването е възможно временно повишаване  мътността на водата. \r\nСлед реализацията на този инвестиционен проект клиентите на „Софийска вода” живеещи в района ще почувстват значително подобреното качество на предоставяните услуги. \r\nВъв връзка с изграждане на сградно водопроводно отклонение на ул. „Чучулига“ жк. „Бъкстон“ се налага спиране на водоподаването от 10:00 до 18:00 часа на клиентите на „Софийска вода”, живеещи в района на: \r\n- ул. „Чучулига“. \r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Чучулига“, ъгъла с ул. „Майор Горталов“. \r\nВъв връзка с прекъсване на сградно водопроводно отклонение на ул. „Петър Делян“ жк. „Яворов“ се налага спиране на водоподаването от 09:30 до 16:30 часа на клиентите на „Софийска вода”, живеещи в района на: \r\n- ул. „Петър Делян“ от ул. „Крали Марко“ до ул. „Чавдар войвода“. \r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Петър Делян“ №6. \r\nВъв връзка с подмяна на сградно водопроводно отклонение на ул. „Галилео Галилей“ жк. „Гео Милев“ се налага спиране на водоподаването от 10:00 до 18:00 часа на клиентите на „Софийска вода”, живеещи в района на: \r\n- ул. „Лидице“ от ул. „Галилео Галилей“ до ул. „Александър фон Хумболт“, ул. „Галилео Галилей“ №32 \r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Лидице“, ъгъла с ул. „Александър фон Хумболт“. \r\nРемонтните дейности ще осигурят по-добро управление на водопроводната мрежа като максимално се ограничат зоните на евентуални бъдещи нарушения на водоснабдяването. \r\nЗасегнатите от прекъсването на водата, могат да получат повече информация от Телефонния център на “Софийска вода” АД на телефон 0800 12121 или да следят за развитието на всички текущи теренни дейности в реално време чрез  .", "date": "2019.03.28", "title": "„Софийска вода” временно ще прекъсне водоснабдяването в някои части на столицата на 29 март"}
{"url": "http://www.focus-news.net/news/2019/03/28/2639982/veselin-mareshki-volya-g-zha-daritkova-e-edin-ot-nay-starite-i-visokopostaveni-kadri-v-gerb-reshenieto-da-oglavi-parlamentarnata-grupa-e-vatreshnopoliticheski-izbor.html", "text": "Г-жа Дариткова е един от най-старите и високопоставени кадри в ГЕРБ, решението да оглави парламентарната група е вътрешнополитически избор. Това каза лидерът на „Воля“ Веселин Марешки пред журналисти в парламента по повод информацията, че Даниела Дариткова ще оглави ПГ на ГЕРБ, предаде репортер на  Агенция „Фокус“ . „Ние ще работим с този, който си избере партията. Това, което видях сутринта по-скоро виждам консолидиране на парламента. Всички парламентарно представени партии, с изключение на БСП, бяха в зала. Регистрираха се и парламентът работи с много по-голям кворум“, допълни още Марешки. На въпрос как ще върви диалогът с ГЕРБ, Марешки отговори, че той ще върви конструктивно. \r\nДеница КИТАНОВА", "date": "2019.03.28", "title": "Веселин Марешки, „Воля“: Г-жа Дариткова е един от най-старите и високопоставени кадри в ГЕРБ, решението да оглави парламентарната група е вътрешнополитически избор"}
{"url": "http://www.focus-news.net/news/2019/03/28/2639993/pleven-55-godishen-mazh-ot-dolni-dabnik-e-zaginal-pri-katastrofa-na-patya-za-grad-iskar.html", "text": "55-годишен от Долни Дъбник е загинал при катастрофа на пътя за град Искър, съобщиха от  ОДМВР-Плевен . На 27 март в Районно управление на МВР-Долни Дъбник е постъпил сигнал за тежко произшествие на пътя 2 км преди град Искър. На място незабавно са изпратени полицейски служители. Установено е, че 55-годишен водач на лек автомобил от град Долни Дъбник, при движение в посока град Искър е  навлязъл в лентата за насрещно движение. При разминаване с насрещно движещ се товарен автомобил, собственост и управляван от 40-годишен от град Бяла Слатина, леката кола е излязла отляво на пътното платно и се е блъснала  последователно в две крайпътни дървета. На място е загинал водачът.  \r\nПродължава работата за изясняване на причините за трагичния инцидент.", "date": "2019.03.28", "title": "Плевен: 55-годишен мъж от Долни Дъбник е загинал при катастрофа на пътя за град Искър"}
{"url": "http://www.focus-news.net/news/2019/03/28/2639968/parlamentat-izleze-v-pochivka-za-da-se-provede-predsedatelski-savet-po-zakona-za-veroizpovedaniyata.html", "text": "Парламентът излезе в почивка, за да се проведе Председателски съвет по Закона за вероизповеданията, предаде репортер на  Агенция \"Фокус\".    \r\nПредложението направиха от ПГ на \"Обединени патриоти\". На Съвета ще се обсъди предложението на Патриотите да не се финансират вероизповеданията от чужбина.  \r\nДеница КИТАНОВА", "date": "2019.03.28", "title": "Парламентът излезе в почивка, за да се проведе Председателски съвет по Закона за вероизповеданията"}
{"url": "http://www.focus-news.net/news/2019/03/28/2639989/spetsializiranata-prokuratura-izvarshva-protsesualno-sledstveni-deystviya-v-zaharen-kombinat-ad-plovdiv.html", "text": "На 28 март 2019 г. в рамките на образувано досъдебно производство, специализиран екип от прокурори, следователи и полицаи, под ръководството на Специализираната прокуратура, извършва процесуално-следствени действия по адреси на търговски дружества– претърсвания и изземвания, разпити на свидетели. Това съобщиха от пресцентъра на Прокуратурата. От сградите на „Захарен комбинат“ АД – Пловдив са иззети мобилни телефони, компютри, пълномощни и документи, свързани с офшорна собственост.", "date": "2019.03.28", "title": "Специализираната прокуратура извършва процесуално-следствени действия в „Захарен комбинат“ АД - Пловдив"}
{"url": "http://www.focus-news.net/news/2019/03/28/2639994/pregled-na-nyakoi-ot-osnovnite-temi-v-evropeyskiya-pechat-agentsiya-fokus.html", "text": "Признаването от страна на САЩ на израелския суверенитет над Голанските възвишения, хаосът около Брекзит, както и разлседването на нападението в севернокорейското посолство в Мадрид са  \r\nчаст от основните теми, върху които акцентират водещите европейски печатни издания. \r\n***  САЩ отричат всякакво участие в тайнствения пробив, въпреки че лидерът на групата се е свързал с ФБР \r\nИспанският съдия, разследващ нападението срещу посолството на Северна Корея в Мадрид от миналия месец, е издал международни заповеди за арест срещу двама от нападателите, потвърждават за националния ежедневник  El Pais  полицейски и съдебни източници. \r\nВъв връзка с инцидента в севернокорейското посолство властите на Испания повдигнаха обвинения за извършването на общо шест престъпления, включително грабеж и престъпно сдружаване. \r\nНякои от 10-те души, нахлули в посолството на Северна Корея в Мадрид на 22 февруари, са нападнали персонала и са откраднали аудиовизуални материали. След това те са избягали в САЩ през Португалия, показва разследването по случая.  \r\nЗаместник-говорителят на Държавния департамент Робърт Паладино заяви по-рано през седмицата, че „правителството на САЩ няма нищо общо\" с проникването в дипломатическата сграда. Но най-малко двама от нападателите са имали връзки с ЦРУ, разкри изданието. \r\n***  Министърът на вътрешните работи на Бавария Йоахим Херман (ХСС) призова ГСДП да се откаже от противопоставянето си на надзора на радикализирани деца от Федералната служба за защита на Конституцията, отбелязва австрийският национален ежедневник  Die Presse . \r\n„Не е възможно властите да не предприемат подобни мерки, ако получат индикации, че непълнолетно лице злоупотребява с терористични или екстремистки цели\", подчерта Херман пред местни медии.  \r\nФедералният правосъден министър Катарина Барли (ГСДП) отказа да подкрепи законопроекта, предложен от министъра на вътрешните работи на ФРГ Хорст Зеехофер (ХСС). Той предвижда в бъдеще разузнавателната служба да събира и съхранява информация за деца под 14-годишна възраст.  \r\nХерман напомни за 12-годишния иракчанин, който през 2016 г. имаше планове да извърши терористично нападение на коледния пазар в Лудвигсхафен от името на близкоизточната радикална групировка „Ислямска държава“.  \r\nВ Бавария възрастовата граница за съхранение на данни за непълнолетни бе премахната през 2016 г. Това не означава, че децата биват наблюдавани масово и непрекъснато, увери Херман. \r\n***  Признаването от страна на държавния глава на САЩ Доналд Тръмп на израелския суверенитет над Голанските възвишения е важен сигнал за сирийците, иранците и палестинците,  твърди авторът на германския национален ежедневник   Die Welt  Клеменс Вергин. Колко още войни срещу Израел трябва да загубят арабските държави, преди да престанат да претендират за тази област? Но някои умни глави в Европа твърдят, че чрез признаването на анексията на Голанските възвишения САЩ правят опит да оправдаят присъединяването на Кримския полуостров към Русия. Тези хора авторът на статията определя като „глупаци“.  \r\nДоналд Тръмп отново премести координатите на американската политика за Близкия изток – той призна Голанските възвишения като част от Израел. В отговор избухна цяла буря от протести. Някои смятат, че американците, без никакви реципрочни отстъпки, са „изпуснали от ръце“ важен обект от преговорите. Други виждат грубо нарушение на резолюцията на Съвета за сигурност на ООН за разрешаване на конфликта в Близкия изток. И някои умни глави в Европа, например, бившият външен министър на Швеция Карл Билд, дори заявяват, че американците практически оправдават руското анексиране на Крим със своите стъпки, пише Вергин.  \r\nВъв всеки случай, това е голямо преувеличение и само тези, които ги мързи да мислят, може да твърдят подобно нещо. Изявлението на Билд е теза, която активно се насърчава от руските тролове в социалните мрежи. В същото време Крим и Голанските възвишения са диаметрално противоположни неща. Украйна предостави на Русия широк и дългосрочен достъп до стратегически важното пристанище на Черно море в Крим, и все пак без никаква причина или провокация бе атакувана от руснаците. \r\nСлед това Русия проведе – според автора - незаконен референдум, за да оправдае присъединяването на Крим. Фактът, че част от Голанските възвишения сега е в ръцете на Израел, е резултат от съвсем различни причини. Той е последица от няколко агресивни арабски войни срещу Израел, в които Голанските възвишения постоянно бяха използвани за нахлуване на израелска земя.  \r\nСтава въпрос за Шестдневната война от 1967 г., когато израелската армия зае Голанските възвишения. С това действие израелците предотвратиха мащабна атака на арабските армии. От гледна точка на международното право, това беше напълно легитимна отбранителна дейност, насочена срещу агресията на другата страна, която трябваше да започне през следващите дни. \r\nВ това се състои разликата: руското анексиране на Крим е резултат от завоевателната война на Русия. А завземането на Голанските възвишения от Израел е резултат от няколко арабски завоевателни войни. И възниква справедлив въпрос: колко още войни с Израел трябва да разгърнат и загубят арабските държави, преди да престанат да претендират, че тази територия е загубена по време на тези войни? \r\nОсновополагащата Резолюция 242 на Съвета за сигурност на ООН, която всички сега обичат да цитират, не отговаря на този въпрос. Това, което тя предвижда, е по-скоро паралелно действие. Там се говори за връщането на окупираните територии (в английската версия на резолюцията това е относително неясно понятие поради липсата на определителен член) в замяна на „справедлив и траен мир“, който включва „уважение и признаване на суверенитета, териториалната цялост и политическата независимост на всяка държава“ в тази област и правото на гражданите на всяка една страна да живеят в мир в рамките на сигурни и признати граници, без да бъдат заплашвани\". \r\nРезолюция 242 беше приета през 1967 г., а през 1973 г. арабските държави отново нападнаха Израел и почти бяха принудени да паднат на колене. След някои териториални загуби в началото на войната, включително и на север, израелците все още успяват да държат стратегически важните Голански възвишения. Едва след тази нова агресивна война израелците законно анексират част от Голаните. Това се случва през 1981 година. Т.е. израелската страна отговори на нарушението на арабите на Резолюция 242 със свои нарушение на документа.  \r\n Този, който сега е възмутен от признаването от американците на тази реалност, трябва отново да се обърне към историята. Да, Тръмп наистина значително измести американската позиция и по този начин постави под въпрос статуквото. Но защо винаги само иранци, сирийци и „Хизбула“ имат право да променят статуквото на сирийско-израелската граница? \r\nСирия пусна смъртоносния враг на Израел на своята територия и позволи на Техеран да създаде военни позиции на пряка дистанция от израелската граница. „Хизбула“ също действа в сирийската част на Голанските възвишения. И това е много по-решителна мярка от чисто символичния акт, планиран от Тръмп. \r\nИран продължава неуморно да потвърждава целта си за пълно унищожаване на еврейската държава и винаги се противопоставя на всякакви опити за мирно уреждане в региона, включително с палестинците. С помощта на Техеран Асад успя да превърне Сирия в един вид васална на Иран държава. Докато влиянието на Техеран продължава е трудно да си представим, че Сирия ще постигне мирно споразумение с Израел. В сравнение с тези фактори в сирийско-израелските отношения, признаването от САЩ на суверенитета на Израел над Голаните е само малка стъпка в историята. \r\nМир в замяна на територия? \r\nАко след 20 или 30 години се стигне до нови мирни преговори между Израел и Сирия, то те със сигурност ще се провалят не поради признанието на САЩ  на израелския суверенитет над Голаните. Най-трудно ще бъде да се постигне мнозинство в Кнесета, когато се гласува за отмяната на Закона за анексирането. \r\nИменно тази за перспектива много израелски премиери намекваха по време на тайните преговори със Сирия преди началото на гражданската война в страната. Ако в бъдеще и двете страни наистина се споразумеят за обмен на мир за териториите, тогава американците няма да оспорят тези решения, въпреки че сега признават израелския суверенитет над Голанските възвишения. \r\nВсъщност признаването от страна на Тръмп на този суверенитет изпраща важен сигнал и за сирийците, и за палестинците: времето не играе за вас и светът няма да чака вечно да се избавите от вашия израелски комплекс. \r\n*** При нито едно от осемте индикативни гласувания не се постигна мнозинство. Митническият съюз все повече се доближава. Първият опит британските депутати да постигнат консенсус за Брекзит приключи в задънена улица и с поредното объркване, след като Камарата на общините отхвърли всяка възможност да направи крачка напред, макар и с почти пълно разцепление по отношение на идеята за митническия съюз, пише  The Guardian .   \r\nОливър Летуин, ветеран сред депутатите консерватори, обяви, че резултатите са „отчайващи“, но се надява, че новият кръг на гласувания, който трябва да се проведе в идващия понеделник, ще е по-добър.  В отминалия понеделник с 329 гласа срещу 302 депутатите от Долната камара приеха допълнение към пакета от документи за Брекзит, което позволява да се предприеме поредица от гласувания. Така в сряда депутатите можеха да проведат необвързващи гласувания по толкова опции, колкото те сами определят като брой за гласуване.   \r\nПравителството отправи критика за начина, по който парламентаристите поеха контрола, като определи ситуацията като опасен конституционен прецедент. С тази цел то се обяви против предстоящия вот в понеделник, като подтикна трима младши министри да подадат оставки, за да могат да подкрепят плана.  Консерваторите-депутати в сряда също получиха разпореждане да гласуват против бизнес предложението, необходимо за да може дебатът изобщо да се състои. В сряда съотношението на гласувалите „за“ и „против“ беше  331:287, като 33 тори се бунтуваха.   \r\nЛейбъристката партия също призова своите депутати да подкрепят някои от плановете, например утвърдителен референдум.  Това накара министъра по жилищните политики  Мелани Он да подаде оставка с аргумента, че тя не би могла да подкрепи подобен вот. \r\n***", "date": "2019.03.28", "title": "Преглед на някои от основните теми в европейския печат (Агенция „Фокус“)"}
{"url": "http://www.focus-news.net/news/2019/03/28/2639992/kmetat-na-sofiya-yordanka-fandakova-sigurnostta-e-klyuchov-prioritet-v-nashata-rabota-zatova-prez-2018-g-izgradihme-integrirana-avtomatizirana-sistema-za-videonablyudenie.html", "text": "Сигурността е ключов приоритет в нашата работа, който изисква всекидневно взаимодействие със структурите на МВР, НСО, ДАНС, Министерство на отбраната (МО) и др. Това каза кметът на Столична община Йорданка Фандъкова при откриването на сесията на Столичния общински съвет, представяйки отчет за дейността на дирекции „Сигурност“ и „Аварийна помощ и превенция“ за 2018 г., предаде репортер на  Агенция „Фокус“ . \r\n„Двете ресорни дирекции „Сигурност“ и „Аварийна помощ и превенция“, както и аз самата сме в отлична координация с всички институции, с които заедно работим за по-сигурна градска среда, защита на живота и здравето на гражданите и опазване  на частното и публично имущество. \r\nПрез 2018 г. в рамките на подготовката за Българското председателство на Съвета на Европейския съюз заедно с МВР реализирахме ключов проект за системата на сигурност в София – изградихме интегрирана автоматизирана система за видеонаблюдение. Преди изграждането ѝ различните системи се оперираха от различни структури без интеграция между тях. С интегрираната системата реално свързахме всички центрове за видеонаблюдение на Столична община и СДВР, като видеоинформация се получава едновременно и независимо в реално време. Освен това системата разполага с аналитични функционалности – разпознаване на номера, автоматични справки и т.н.  Проектът е реализиран така, че позволява разширяване и интегриране“, отбеляза Фандъкова.", "date": "2019.03.28", "title": "Кметът на София Йорданка Фандъкова: Сигурността е ключов приоритет в нашата работа, затова през 2018 г. изградихме интегрирана автоматизирана система за видеонаблюдение"}
{"url": "http://www.focus-news.net/news/2019/03/28/2639995/mezhdunarodna-konferentsiya-za-digitalizatsiya-na-vissheto-obrazovanie-i-izkustven-intelekt-shte-se-provede-v-sofiya-na-29-mart.html", "text": "От 9.30 часа на 29 март в Иновационен форум „Джон Атанасов“ на София Тех Парк ще се проведе международна конференция за дигитализация на висшето образование и изкуствен интелект „Educate to Create 2019: Impact of AI on Higher Education”. Участие в събитието ще вземат министърът на образованието и науката Красимир Вълчев, еврокомисарят по цифрова икономика и цифрово общество Мария Габриел и министърът на образованието на Малта Еварист Бартоло. Това съобщиха от пресцентъра на  МОН . \r\nКонференцията ще включва три панела. Фокусът на първия ще е върху изкуствения интелект и влиянието му върху обществото. Във втория панел ще се обсъдят знанията и уменията, необходими за развиването и използването на изкуствения интелект, както и ролята и отговорността на висшите училища и бизнеса в тези процеси. Последният панел ще се съсредоточи изцяло върху индустрията и възникващите предизвикателства.   \r\nВ рамките на събитието студенти и техни преподаватели ще изработват програми, свързани с изкуствен интелект.", "date": "2019.03.28", "title": "Международна конференция за дигитализация на висшето образование и изкуствен интелект ще се проведе в София на 29 март"}
{"url": "http://www.focus-news.net/news/2019/03/28/2639985/valeri-simeonov-nfsb-kogato-edno-veroizpovedanie-poluchava-subsidiya-ot-darzhavata-ne-e-redno-to-da-zavisi-ot-chuzhdi-vanshni-na-balgariya-finansovi-pototsi.html", "text": "Когато едно вероизповедание получава субсидия от държавата, не е редно то да зависи от чужди външни на България финансови потоци. Това каза лидерът на НФСБ Валери Симеонов по време на дебатите по текста за забрана за финансиране на вероизповеданията от чужбина, предаде репортер на  Агенция „Фокус“ . “Вероизповеданията са отделени от държавата и не трябва да забравяме, че ние всички сме дали клетва да служим на интересите на българските граждани, на българската държава. Интересите на българските граждани не винаги съвпадат с интересите на отделните вероизповедания“, заяви Симеонов. По думите му „Обединени патриоти“ ще изпълнят своя дълг и ще гласуват както повеляват интересите на българите. „Когато едно вероизповедание получава субсидия от държавата, не е редно то да зависи от чужди външни на България финансови потоци. Това означава, че то може да бъде използвано като политически инструмент, на което сме свидетели последните 30 години“, подчерта Симеонов. \r\nДеница КИТАНОВА", "date": "2019.03.28", "title": "Валери Симеонов, НФСБ: Когато едно вероизповедание получава субсидия от държавата, не е редно то да зависи от чужди външни на България финансови потоци"}
{"url": "http://www.focus-news.net/news/2019/03/28/2639996/uvelichava-se-kapatsitetat-na-tsentara-za-obshtestvena-podkrepa-v-kazanlak-ot-60-na-80-mesta.html", "text": "Общинският съвет в Казанлък реши на редовното си заседание да се увеличи капацитетът на Центъра за обществена подкрепа от 60 на 80 места, от 1 юни 2019 г., предаде кореспондент на  Радио „Фокус” . В докладната си до Общинският съвет кметът Галина Стоянова обяснява, че увеличаването на капацитета на Центъра ще доведе до разширяването на услугите, които предлага той, ще бъдат обхванати по-широк диапазон от рискови групи, ще бъдат разкрити допълнителни работни места за специалисти, а също така, услугата ще бъде превърната в регионална социална услуга. Увеличението на капацитета на Центъра за обществена подкрепа е заложено в Областната стратегия за развитие на социалните услуги 2014 – 2020 г. в област Стара Загора и в Общинската стратегия за развитие на социалните услуги 2016 – 2020 г.  \r\nЦентърът за обществена подкрепа работи на територията на община Казанлък от 2013 г., като капацитетът на социалната услуга в общността е 60 места. След проведен конкурс услугата е възложена за управление на Сдружение „Бъдеще за децата” в Казанлък. \r\nЦентърът работи с рискови групи и предоставя широк спектър от социални услуги в няколко направления направления: превенция от изоставянето, работа с деца с психо-емоционални проблеми, превенция на отпадане от училище и подкрепа за деца на улицата, подкрепа в следосиновителния период, превенция на насилието, социална и психо-терапевтична работа с деца, жертва на насилие и техните семейства, мобилна социална работа в рисковите общности. \r\nПредлаганата услуга е комплексна, като задоволява потребностите на деца, лишени от родителска грижа, деца с увреждания, деца и родители, преживели насилие, бременни жени, за които има риск да изоставят децата си, самотни родители, социално слаби родители, деца, които имат проблеми в училище, за които има риск да отпаднат или са отпаднали от образователната система, родители на деца в риск от отпадане от училище, обучение в умения за самостоятелен живот и социална интеграция на деца от институции, подкрепа на приемни родители и осиновители.  \r\nПрез второто шестмесечие на 2018 г. Центърът за обществена подкрепа е работил средно с по 130 случая на деца в риск и техните семейства. През последната година се очертава тенденция към увеличаване броя на потребителите от резидентни услуги в общността, превенция срещу риск от изоставяне на деца още от родилно отделение и увеличения брой заявки от училища и детски градини.  \r\nЦентърът за обществена подкрепа в Казанлък работи и с потребители от съседните общини Павел баня, Мъглиж, Гурково и Николаево, тъй като на тяхна територия няма разкрита подобна социална услуга. \r\nОбщина Казанлък реализира проект „Развитие на услуги за деинституционализация на грижите за деца в община Казанлък“ по процедура за директно предоставяне на безвъзмездна финансова помощ по Оперативна програма „Региони в растеж“ 2014-2020г., финансирана от Европейския съюз. Проектът е насочен към успешното продължаване на процеса на деинституционализация чрез замяна на институционалния модел на грижа с грижа в семейството или близка до семейнатасреда в общността.  \r\nВ рамките на 18 месеца бяха реконструирани и оборудвани две сгради в Казанлък, едната от които е сградата на съществуващия Център за обществена подкрепа, с оглед разширяване обхвата на дейността му с дейностите по „Спешен прием“и работа в „Синя стая“. \r\nСлавяна ГАЙДАРОВА", "date": "2019.03.28", "title": "Увеличава се капацитетът на Центъра за обществена подкрепа в Казанлък от 60 на 80 места"}
{"url": "http://www.focus-news.net/news/2019/03/28/2639986/tsvetan-tsvetanov-gerb-pravoslavnata-tsarkva-beshe-protiv-ogranichavaneto-na-dareniyata-i-nie-shte-podkrepim-postignato-s-neya-saglasie.html", "text": "Православната църква беше против ограничаването на даренията им и ние ще подкрепим  постигнато с нея съгласие. Това каза председателят на ПГ на ГЕРБ Цветан Цветанов по време на дебатите по текста за забрана за финансиране на вероизповеданията от чужбина, предаде репортер на  Агенция „Фокус“.   „Искам да припомня всички теми, които са дискутирани както на КСНС и това, което беше в началния етап на дебатите, които се отвориха за Закона за вероизповеданията. Всички ние знаехме, че когато беше внесен първоначалният вариант за ограничаване на всякакви финансирания, от Православната църква имаше сериозно напрежение“, каза Цветанов и припомни, че от Св. Синод са изразили своето несъгласие с това. „В тази връзка имахме срещи при Патриарха. Имаше представители на всички политически сили, с изключение на БСП. Тогава те казаха, че няма да имат съгласие, ако в закона бъде записано, че се ограничават всякакви възможни дарения. „Да, ние трябва да имаме уважение към всяка една религия. Трябва да бъдем тези, които да приемаме закони, които намаляват всякакво възможно напрежение в обществото и ние от ПГ на ГЕРБ ще подкрепим законопроекта, за да може да остане варианта и това, което имаме като съгласие в работните групи с Българската православна църква“, допълни Цветанов. \r\nДеница КИТАНОВА", "date": "2019.03.28", "title": "Цветан Цветанов, ГЕРБ: Православната църква беше против ограничаването на даренията и ние ще подкрепим постигнато с нея съгласие"}
{"url": "http://www.focus-news.net/news/2019/03/28/2639998/mvr-edinniyat-evropeyski-nomer-za-speshni-povikvaniya-112-veche-e-dostapen-za-hora-sas-sluhovi-i-govorni-uvrezhdaniya.html", "text": "Министерството на вътрешните работи (МВР) внедри услуга, осигуряваща достъпа за хора със слухови и говорни увреждания до Единния европейски номер за спешни повиквания 112 (ЕЕНСП 112). Това съобщиха от пресцентъра на  МВР . Услугата е в изпълнение на транспонираната в българското законодателство Директива 2002/22/ЕО и изискването достъпът до ЕЕНСП 112 да бъде предназначен за крайни ползватели с увреждания, независимо дали техните специални нужди са предизвикани от увреждания или са свързани със стареенето. Услугата е факт от края на месец януари т.г. и работи с пълната си функционалност през Интернет чрез мобилно приложение за телефони с мобилни платформи Android, iOS и Windows Mobile, както и стационарни и преносими компютри чрез уеб базирано приложение, достъпно през уеб браузър на адрес 112. mvr.bg.  \r\nЕксперти от районните центрове 112 стартираха обучителни срещи с регионалните структури на Съюза на глухите в България с цел запознаване с нововнедрената услуга, оказване на методическа помощ и съдействие при регистрация и работа с мобилното приложение.  \r\nЗа да достигне до всички потребители, бе  изработен и информационен клип, илюстриращ възможностите на услугата. Дирекция „Национална система 112“ благодари на „Метрополитен“ ЕАД, както и на медиите, които проявиха интерес и вече го излъчват.", "date": "2019.03.28", "title": "МВР: Единният европейски номер за спешни повиквания 112 вече е достъпен за хора със слухови и говорни увреждания"}
{"url": "http://www.focus-news.net/news/2019/03/28/2640000/korneliya-marinova-kmet-na-lovech-obnovihme-10-zhilishtni-sgradi-po-natsionalnata-programa-za-energiyna-efektivnost-prez-izminalata-godina-predstoi-rabota-po-oshte-5.html", "text": "10 жилищни блока са обновени благодарение на Националната програма за енергийна ефективност през 2018 година. Това каза за сутрешния блок „Добро утро, България“ на  Радио „Фокус“   кметът на Ловеч Корнелия Маринова, коментирайки проектите на общината в периода 2014-2020 г. Енергийната ефективност е част от политиката на опазване на околната среда, обясни тя и добави, че община Ловеч започва обновяването на още 5 жилищни сгради. На 24 април предстои първа копка на други 5 блока по ОП „Региони в растеж“, като е избран изпълнител и за втория етап на проекта, каза още кметът на Ловеч. Относно това какви инициативи е предприела общината за младото поколение, Корнелия Маринова обясни, че това е важен приоритет както за Ловеч, така и за държавата като цяло. „Ние успяхме по проект „Образователна инфраструктура“ да финализираме общо 8 проекта на училища, детски градини и ясли, както и постигнахме ефект на надграждане, защото на практика това включва спортни площадки и ново обзавеждане на училищните дворове. До този момент училищните дворове на детските ясли, детските градини и училищата не са имали възможност да бъдат реновирани. Така ние направихме 8 игрища и 15 детски площадки само в рамките на проекта „Образователна инфраструктура“ по ОП „Региони в растеж“, коментира кметът. Корнелия Маринова каза още, че децата биват подпомагани от община Ловеч и със стипендии, както и с финансиране на тяхното участие в областни и национални състезания, олимпиади и конкурси. Тя добави, че скоро предстои поредната Национална среща по хуманна педагогика, на която общината често се явява домакин.  \r\nАнна АНГЕЛОВА", "date": "2019.03.28", "title": "Корнелия Маринова, кмет на Ловеч: Обновихме 10 жилищни сгради по Националната програма за енергийна ефективност през изминалата година – предстои работа по още 5"}
{"url": "http://www.focus-news.net/news/2019/03/28/2640001/n-pr-helbert-salber-germanskiyat-prezident-frank-valter-shtaynmayer-shte-bade-na-ofitsialno-poseshtenie-v-balgariya.html", "text": "Германският президент Франк-Валтер Щайнмайер ще бъде на официално посещение в България. Това каза посланикът на Германия в България Н. Пр. Хелберг Салбер по време на икономически форум, организиран от Германо-българската индустриално-търговска камара, предаде репортер на  Агенция „Фокус“ . \"Германо-българските отношения са отлични. Ние сме партньори, но изключително тясно е нашето сътрудничество в икономиката. Германските компании работят с удоволствие в България. Радвам се, че Германия и България се ценят взаимно като партньори и че има толкова българи, които учат немски, пътуват в Германия и работят в нея“, отбеляза той.    \r\nСпоред президента на Германо-българската индустриално-търговска камара Тим Курт отношенията между Германия и България са успешни. „Българските продукти намират все по-вече място на германския пазар. Успехите и добрите инвестиции са добри за всяка икономика. Трябва да подходим към образователната, правосъдната система и борбата с корупция – да достигнем нови постижения. Наистина се гордеем с досегашните отношения, но не искаме да спираме дотук“, допълни той.  \r\nДаяна ДЮЛГЕРОВА", "date": "2019.03.28", "title": "Н. пр. Хелберт Салбер: Германският президент Франк-Валтер Щайнмайер ще бъде на официално посещение в България"}
{"url": "http://www.focus-news.net/news/2019/03/28/2640002/korneliya-marinova-kmet-na-lovech-na-10-i-11-april-domakinstvame-chestvaneto-na-40-godini-ot-poleta-na-georgi-ivanov-v-kosmosa.html", "text": "На 10 и 11 април Ловеч е домакин на честването на 40 години от полета на Георги Иванов в Космоса. Това каза за сутрешния блок „Добро утро, България“ на  Радио „Фокус“   кметът Корнелия Маринова. Тя уточни, че община Ловеч очаква много гости по случай юбилея – космонавти, хора на науката, работили за изследването на космическото пространство, както и официални гости от Минитерство на отбраната. „В културния ни календар предстои да отбележим и Цветница – един традиционен празник в Ловеч, който събира десетки хиляди посетители. Събитията за празника ще се проведат на 20 и 21 април. Подготвяме и празник на духовите оркестри за времето от 3 до 6 май, а Люляковите музикални вечери ще се проведат в дните преди празника на града – от 7 до 11 май. А за самия празник на Ловеч – църковният празник на светите братя Кирил и Методий на 11 май – очакваме Георги Христов, на чието певческо майсторство да се насладим“, коментира Корнелия Маринова и добави, че през месец юли, когато децата са по-свободни, Ловеч ще бъде домакин и на пътуващ кинофестивал „Филмирай“ от 8 до 10 юли. Календарът на община Ловеч е изключително богат, наситен и разнообразен, каза още кметът и добави, че драматичният театър в града бележи видим възход. \r\nАнна АНГЕЛОВА", "date": "2019.03.28", "title": "Корнелия Маринова, кмет на Ловеч: На 10 и 11 април домакинстваме честването на 40 години от полета на Георги Иванов в Космоса"}
{"url": "http://www.focus-news.net/news/2019/03/28/2639991/parlamentat-othvarli-predlozhenieto-na-obedineni-patrioti-subsidirano-ot-balgariya-veroizpovedanie-da-ne-mozhe-da-se-finansira-ot-chuzhdi-darzhavi.html", "text": "Парламентът отхвърли предложението на „Обединени патриоти“ субсидирано от България вероизповеданиe да не може да се финансира от чужди държави, предаде репортер на  Агенция „Фокус“ . Предложението бе внесено от депутата от „Обединени патриоти“ Искрен Веселинов в Закона за вероизповеданията, който парламентът разглежда на второ четене. „За“ текста гласуваха 20 народни представители, „против“ – 5 и „въздържали се“ – 112, с което текстът бе отхвърлен. От „Обединени патриоти“ предлагаха вероизповедание, на което е предоставена държавна субсидия, да може да финансира допълнително дейността си само от източници на доходи в Република България. Освен този текст, се предлагаше дейностите на духовните училища от системата на предучилищното и училищното образование и на висшите духовни училища, да могат да се финансират допълнително само със средства, които се администрират от български държавни и общински институции. Патриотите предлагаха още да не се допуска дарение на финансови средства от чужди държави или чужденци за дейности, които се финансират от предоставената държавна субсидия. \r\nДеница КИТАНОВА", "date": "2019.03.28", "title": "Парламентът отхвърли предложението на „Обединени патриоти“ субсидирано от България вероизповеданиe да не може да се финансира от чужди държави"}
{"url": "http://www.focus-news.net/news/2019/03/28/2639999/kmetat-na-sofiya-yordanka-fandakova-prez-2018-g-razshirihme-i-sistemata-za-videonablyudenie-s-nad-320-kameri-i-sega-tya-vklyuchva-nad-3000-kameri.html", "text": "През 2018 г. разширихме и системата за видеонаблюдение с над 320 камери и сега тя включва над 3000 камери. Това каза кметът на Столична община Йорданка Фандъкова при откриването на сесията на Столичния общински съвет, представяйки отчет за дейността на дирекции „Сигурност“ и „Аварийна помощ и превенция“ за 2018 г., предаде репортер на  Агенция „Фокус“ . „С над 320 камери разширихме и системата за видеонаблюдение. В нея са включени още 22 училища (в районите „Искър“, „Витоша“, „Илинден“, „Подуяне“, „Кремиковци“, „Красно село“ и „Младост“) и публични обекти в  ж.к. „Красна поляна“, кв. „Орландовци“, кв. „Д. Миленков“, кв. „Абдовица“. Системата е разширена и с локален център за видеоконтрол в районна администрация „Искър“ и 08 РУ-СДВР. Това разширяване направихме заедно с инициативните комитети от съответните квартали“, обясни кметът на София.  \r\nПо думите ѝ системата за видеонаблюдение на Столична община в момента включва над 3000 камери - около 2000 в училища, детски градини и социални обекти и около 1000 на публични площи. \r\n„През 2019 г. планираме разширяване на видеоцентъра, така че да осигурим възможност за инсталиране на ново оборудване и разширение. Предстои разширяване на системата за видеонаблюдение по ул. „Граф Игнатиев“, пл. „Гарибалди“, градината около Св. Седмочисленици и градината „Кристал“, каза още Йорданка Фандъкова. Тя отбеляза, че оперативният център за видеонаблюдение денонощно наблюдава районите около учебните и детски заведения, паркове, градски градини, гробищни паркове, подлези, пешеходни зони и места, на които се събират големи групи хора. „Центърът приема и сигнали от Националната система 112 – обработени са почти 25 хил. сигнала и се осъществява постоянна координация с Общинска полиция. Над 420 записа са съхранени и предоставени на правоохранителните и правораздавателните органи“, отчете столичният кмет.", "date": "2019.03.28", "title": "Кметът на София Йорданка Фандъкова: През 2018 г. разширихме и системата за видеонаблюдение с над 320 камери и сега тя включва над 3000 камери"}
{"url": "http://www.focus-news.net/news/2019/03/28/2639997/dots-rumyana-kolarova-politolog-ostavkata-na-tsvetanov-ot-parlamenta-e-chast-ot-posledovatelnite-moralni-aktove-ot-strana-na-gerb.html", "text": "Оставката на Цветан Цветанов от Парламента е част от последователните морални актове на оттегляне от политиката от страна на ГЕРБ.  Това каза за сутрешния блок „Добро утро, България“ на  Радио „Фокус“  политологът доц. Румяна Коларова. Тя обясни, че наблюдаваме серия от решения на политици, които при съмнения към тях или аргументирани обвинения се оттеглят от публичната политика, а след това изискват проверка, която да докаже, че не са в нарушение, а са действали принципно. Голямото достойнство на колективното решение на ГЕРБ, част от което – и оставката на Цветанов, е че така проблемите не се „замитат под килима“, обърна внимание политологът. „Цветанов реши да действа в синхрон с решенията за и на Цецка Цачева, и на двамата заместник-министри, които се оттеглиха от постовете си. Неговата оставка в никакъв случай не беше изненадваща и е в логиката на нормите, които се следват в ПП ГЕРБ. Това нито е първата, нито ще бъде последната  оставка, която политик от ГЕРБ обявява, поставен в такава ситуация“, допълни доц. Румяна Коларова. Според нея да се говори за щета на предстоящите евроизбори е твърде рано. Особеното на скандала „Апартаментгейт“ е избирателността – най-голяма ефективност има, когато е насочен не просто към втория в ГЕРБ, но по-важното – мотора на електоралния успех на партията, обясни политологът. Тя допълни, че първият голям проблем пред ГЕРБ ще е комуникацията на Цветанов с местния актив – трябва да се гарантира силната връзка между тях, а затова е важно да се проследи не само „разказът пред избирателите“, а и „вътрешнопартийният разказ“, уточни доц. Коларова.  \r\nАнна АНГЕЛОВА", "date": "2019.03.28", "title": "Доц. Румяна Коларова, политолог: Оставката на Цветанов от Парламента е част от последователните морални актове от страна на ГЕРБ"}
{"url": "http://www.focus-news.net/news/2019/03/28/2639990/die-welt-samo-glupak-mozhe-da-sravni-priznavaneto-na-golanskite-vazvisheniya-s-krim.html", "text": "Признаването от страна на държавния глава на САЩ Доналд Тръмп на израелския суверенитет над Голанските възвишения е важен сигнал за сирийците, иранците и палестинците,  твърди авторът на германския национален ежедневник   Die Welt  Клеменс Вергин. Колко още войни срещу Израел трябва да загубят арабските държави, преди да престанат да претендират за тази област? Но някои умни глави в Европа твърдят, че чрез признаването на анексията на Голанските възвишения САЩ правят опит да оправдаят присъединяването на Кримския полуостров към Русия. Тези хора авторът на статията определя като „глупаци“.  \r\nДоналд Тръмп отново премести координатите на американската политика за Близкия изток – той призна Голанските възвишения като част от Израел. В отговор избухна цяла буря от протести. Някои смятат, че американците, без никакви реципрочни отстъпки, са „изпуснали от ръце“ важен обект от преговорите. Други виждат грубо нарушение на резолюцията на Съвета за сигурност на ООН за разрешаване на конфликта в Близкия изток. И някои умни глави в Европа, например, бившият външен министър на Швеция Карл Билд, дори заявяват, че американците практически оправдават руското анексиране на Крим със своите стъпки, пише Вергин.  \r\nВъв всеки случай, това е голямо преувеличение и само тези, които ги мързи да мислят, може да твърдят подобно нещо. Изявлението на Билд е теза, която активно се насърчава от руските тролове в социалните мрежи. В същото време Крим и Голанските възвишения са диаметрално противоположни неща. Украйна предостави на Русия широк и дългосрочен достъп до стратегически важното пристанище на Черно море в Крим, и все пак без никаква причина или провокация бе атакувана от руснаците. \r\nСлед това Русия проведе – според автора - незаконен референдум, за да оправдае присъединяването на Крим. Фактът, че част от Голанските възвишения сега е в ръцете на Израел, е резултат от съвсем различни причини. Той е последица от няколко агресивни арабски войни срещу Израел, в които Голанските възвишения постоянно бяха използвани за нахлуване на израелска земя.  \r\nСтава въпрос за Шестдневната война от 1967 г., когато израелската армия зае Голанските възвишения. С това действие израелците предотвратиха мащабна атака на арабските армии. От гледна точка на международното право, това беше напълно легитимна отбранителна дейност, насочена срещу агресията на другата страна, която трябваше да започне през следващите дни. \r\nВ това се състои разликата: руското анексиране на Крим е резултат от завоевателната война на Русия. А завземането на Голанските възвишения от Израел е резултат от няколко арабски завоевателни войни. И възниква справедлив въпрос: колко още войни с Израел трябва да разгърнат и загубят арабските държави, преди да престанат да претендират, че тази територия е загубена по време на тези войни? \r\nОсновополагащата Резолюция 242 на Съвета за сигурност на ООН, която всички сега обичат да цитират, не отговаря на този въпрос. Това, което тя предвижда, е по-скоро паралелно действие. Там се говори за връщането на окупираните територии (в английската версия на резолюцията това е относително неясно понятие поради липсата на определителен член) в замяна на „справедлив и траен мир“, който включва „уважение и признаване на суверенитета, териториалната цялост и политическата независимост на всяка държава“ в тази област и правото на гражданите на всяка една страна да живеят в мир в рамките на сигурни и признати граници, без да бъдат заплашвани\". \r\nРезолюция 242 беше приета през 1967 г., а през 1973 г. арабските държави отново нападнаха Израел и почти бяха принудени да паднат на колене. След някои териториални загуби в началото на войната, включително и на север, израелците все още успяват да държат стратегически важните Голански възвишения. Едва след тази нова агресивна война израелците законно анексират част от Голаните. Това се случва през 1981 година. Т.е. израелската страна отговори на нарушението на арабите на Резолюция 242 със свои нарушение на документа.  \r\n Този, който сега е възмутен от признаването от американците на тази реалност, трябва отново да се обърне към историята. Да, Тръмп наистина значително измести американската позиция и по този начин постави под въпрос статуквото. Но защо винаги само иранци, сирийци и „Хизбула“ имат право да променят статуквото на сирийско-израелската граница? \r\nСирия пусна смъртоносния враг на Израел на своята територия и позволи на Техеран да създаде военни позиции на пряка дистанция от израелската граница. „Хизбула“ също действа в сирийската част на Голанските възвишения. И това е много по-решителна мярка от чисто символичния акт, планиран от Тръмп. \r\nИран продължава неуморно да потвърждава целта си за пълно унищожаване на еврейската държава и винаги се противопоставя на всякакви опити за мирно уреждане в региона, включително с палестинците. С помощта на Техеран Асад успя да превърне Сирия в един вид васална на Иран държава. Докато влиянието на Техеран продължава е трудно да си представим, че Сирия ще постигне мирно споразумение с Израел. В сравнение с тези фактори в сирийско-израелските отношения, признаването от САЩ на суверенитета на Израел над Голаните е само малка стъпка в историята. \r\nМир в замяна на територия? \r\nАко след 20 или 30 години се стигне до нови мирни преговори между Израел и Сирия, то те със сигурност ще се провалят не поради признанието на САЩ  на израелския суверенитет над Голаните. Най-трудно ще бъде да се постигне мнозинство в Кнесета, когато се гласува за отмяната на Закона за анексирането. \r\nИменно тази за перспектива много израелски премиери намекваха по време на тайните преговори със Сирия преди началото на гражданската война в страната. Ако в бъдеще и двете страни наистина се споразумеят за обмен на мир за териториите, тогава американците няма да оспорят тези решения, въпреки че сега признават израелския суверенитет над Голанските възвишения. \r\nВсъщност признаването от страна на Тръмп на този суверенитет изпраща важен сигнал и за сирийците, и за палестинците: времето не играе за вас и светът няма да чака вечно да се избавите от вашия израелски комплекс. Тереза Герова", "date": "2019.03.28", "title": "Die Welt: Само глупак може да сравни признаването на Голанските възвишения с Крим"}
{"url": "http://www.focus-news.net/news/2019/03/28/2640003/ep-parlamentat-nalaga-zabrana-na-plastmasi-za-ednokratna-upotreba.html", "text": "В сряда Парламентът подкрепи нов закон, който забранява пластмасови изделия предназначени за еднократна употреба, като чинии, прибори, сламки и клечки за уши, се казва в  съобщение от ЕП. \r\n560 евродепутати гласуваха в полза на споразумението с министрите на ЕС, срещу 35 „против“ и 28 „въздържал се“.  \r\nСледните продукти ще бъдат забранени в ЕС до 2021 г.:  \r\n•\tПрибори за еднократна употреба (вилици, ножове, лъжици и пръчици за хранене)  \r\n•\tПластмасови чинии за еднократна употреба  \r\n•\tПластмасови сламки  \r\n•\tИзработени от пластмаса клечки за уши  \r\n•\tПластмасови дръжки за балони  \r\n•\tОксоразградими пластмаси и съдове за храна, както и чашки изработени от експандиран полистирен  \r\nНови цели за рециклиране и повече отговорност за производителите  \r\nДържавите членки ще трябва да достигнат целта от 90% за събиране на пластмасови шишета до 2029 г., като пластмасовите шишета трябва да бъдат с поне 25% рециклирано съдържание до 2025 г. и 30% до 2030 г.  \r\nСпоразумението също засилва прилагането на принципа „замърсителят плаща“, по-специално за тютюна, като въвежда разширена отговорност за производителя. Този нов режим ще се прилага също така за риболовните приспособения, като гарантира, че производителят, а не рибарите, поема разходите за събирането на изгубените в морето мрежи.  \r\nИ накрая, законодателството постановява, че етикетирането относно отрицателните последици върху околната среда от изхвърлянето на пластмасови цигарени филтри на улицата, както и за други изделия като пластмасови чашки, мокри кърпички и хигиенни продукти, трябва да бъде задължително.  \r\nМомчил Неков (С&Д, България) коментира: „Забрана на пластмасови продукти като чинии, прибори, клечки за уши и други е стъпка в правилната посока. Всеки ден се изпиват близо 2,5 милиарда напитки, една трета от които се продават в чашки за еднократна употреба. Това са хиляди тонове отпадъци, които не могат да бъдат рециклирани. Забрана за подобни отпадъци, освен че намалява отпечатъка върху околната среда, създава възможности за иновации и стартиращи бизнеси за нови продукти. Радвам се, че има и български успех в тази насока, а именно чашките „къпфи“, изобретени от Младен Джалъзов и Мирослав Запрянов - продукт, който се търси и налага и у нас, и в чужбина. Алтернативи имат и другите продукти - „ядливи“ прибори или клечки за уши с дърво, а не пластмаса. Правилата и инвестициите са най-добрата предпоставка за по-добър живот на идващите поколения европейци“.  \r\nСпоред Европейската комисия повече от 80% от отпадъците по плажовете са от пластмаса. Посочените продукти в забраната покриват 70% от всички морски отпадъци. Поради бавното си разграждане, пластмасата се натрупва в моретата, океаните и плажовете в ЕС и по света. Пластмасови остатъци са открити в морските обитатели - тюлени, китове, морски костенурки и птици, в рибата и ракообразните, следователно и в хранителната верига на човека.", "date": "2019.03.28", "title": "ЕП: Парламентът налага забрана на пластмаси за еднократна употреба"}
{"url": "http://www.focus-news.net/news/2019/03/28/2640007/razgrad-okrazhnata-prokuratura-zadarzha-za-srok-do-72-chasa-opasen-retsidivist-bludstval-s-dve-detsa.html", "text": "За срок до 72 часа Окръжната прокуратура в Разград задържа Бюрхан А., след като му повдигна обвинение за блудства с две момиченца на 9 и 13 години. Престъплението по член 149, ал. 5, във връзка с ал. 1 от НК е извършено като продължавано деяние. Това съобщиха от пресцентъра на  Апелативна прокуратура – Варна . \r\nДосъдебното производство срещу 45-годишния обвиняем е било образувано на 25 март тази година, след като едно от децата разказало за действията на Бюрхан. Мъжът бил приятел на родителите на двете момиченца и всеки ден посещавал дома им. В една от стаите на семейството той извършвал блудствата с децата.   \r\nБлудствените действия  с цел да удовлетвори полово желание без съвкупление Бюрхан започнал още през януари 2016 г. Той е осъждан три пъти. Последната му ефективна присъда от 3 години лишаване от свобода е за грабеж и блудство. Освободен бил условно предсрочно от затвора през април 2014 г. \r\nДнес Окръжната прокуратура в Разград ще внесе искане в съда за определяне мярка за неотклонение „Задържане под стража“ на опасния рецидивист.", "date": "2019.03.28", "title": "Разград: Окръжната прокуратура задържа за срок до 72 часа опасен рецидивист, блудствал с две деца"}
{"url": "http://www.focus-news.net/news/2019/03/28/2640004/sofiya-zadarzhan-e-za-72-chasa-mazh-podtiknal-chrez-zhestoko-otnoshenie-maloletnata-si-dashterya-kam-opit-za-samoubiystvo.html", "text": "Софийска районна прокуратура повдигна обвинение и задържа за 72 часа лице, подтикнало чрез жестоко отношение малолетната си дъщеря към опит за самоубийство. Това съобщиха от пресцентъра на  Прокуратурата на Република България .  \r\nС., на 42 години, е привлечен към наказателна отговорност за това, че на 26 март 2019 г., в град София, ж.к. „Захарна фабрика“, чрез жестоко отношение към дъщеря си – 11 годишната Е., е довел последната до опит за самоубийство – Е. скочила от терасата на третия етаж на апартамента, който обитавала. Описаното деяние представлява престъпление по чл. 127, ал. 3 НК. С. е осъждан за извършена от него кражба, както и за противозаконно отнемане на чужд лек автомобил. \r\nПредвид изключително високата обществена опасност на деянието, както и с оглед личността на извършителя, наблюдаващият прокурор е постановил задържане на обвиняемия за срок до 72 часа, като е разпоредено привеждането му в сградата на Софийски районен съд на 29 март 2019 г. – за разглеждане на искане за вземане спрямо него на мярка за неотклонение „Задържане под стража“.", "date": "2019.03.28", "title": "София: Задържан е за 72 часа мъж, подтикнал чрез жестоко отношение малолетната си дъщеря към опит за самоубийство"}
{"url": "http://www.focus-news.net/news/2019/03/28/2640005/gerb-plovdiv-be-posochen-za-primer-za-investitsionen-klimat-i-uspeshni-proekti-po-vreme-na-diskusiya-evropa-v-nashiya-dom.html", "text": "Пловдив е пример по отношение на бизнес и инвестиционен климат и за успешни проекти, заяви заместник-министърът на регионалното развитие и благоустройството Николай Нанков, който участва в града под тепетата в платформата за граждански диалози „Европа в нашия дом“. Това съобщиха от пресцентъра на  ПП ГЕРБ . Пред присъстващите в препълнената зала той  каза още, че от утре се възобновява строителството на пътя Пловдив – Асеновград, като се очаква изпълнението на обекта да приключи до месец и половина.  \r\nЗаместник-министър Нанков благодари на Община Пловдив и кмета Иван Тотев за техническия проект за Околовръстния път, който бе дарен на АПИ, както и за готовността да се финансира изграждането на осветление от новоизграждащото се кръгово кръстовище за Строево до село Труд и до магистралата, общо 27 стълба.  \r\nПодчертана бе и добрата работа във ВиК сектора в региона и като пример бе посочен проектът за Южен обходен колектор. Кметът на Пловдив и областен координатор на ГЕРБ инж. Иван Тотев заяви, че този проект е ключов за бъдещото развитие на града в южна посока и за населените места от Родопската яка.  \r\nПо време на срещата, в която участваха кметове на общини и населени места от Пловдивска област и около 400 граждани и представители на организации и институции, стана ясно, че общата стойност на ремонтите в региона от 2017-та година към момента надхвърля 94 милиона лева. Кметът на Стамболийски и областен координатор на ГЕРБ в Пловдив-област Георги Мараджиев благодари на правителството за подкрепата и инвестициите. Той подчерта значението на европейските фондове и програми за развитието на общините. Добри примери в това отношение са Раковски, Стамболийски, Марица и други. \r\nВъв форума на тема „Регионално развитие“ се включиха народните представители от ГЕРБ-Пловдив инж. Атанас Ташков, Запрян Янков и Младен Шишков. \r\nВ дискусията стана ясно, че след видимите резултати от Националната програма за саниране на жилищни сгради, се засилва интересът от страна на гражданите към нея и въпросът за продължаването й е много актуален. Заместник-министърът на МРРБ Николай Нанков обясни, че програмата има бъдеще, но не в същите параметри. Предстоят да бъдат обсъдени варианти.", "date": "2019.03.28", "title": "ГЕРБ: Пловдив бе посочен за пример за инвестиционен климат и успешни проекти по време на дискусия „Европа в нашия дом“"}
{"url": "http://www.focus-news.net/news/2019/03/28/2640009/blagoevgrad-gradskata-hudozhestvena-galeriya-podrezhda-v-izlozhba-kartini-na-konstantin-garnev.html", "text": "Изложба на Константин Гърнев ще бъде подредена в залите на Градска художествена галерия (ГХГ) - Благоевград. Колекцията е на Аукционна къща \"Виктория\". Това съобщиха от пресцентъра на  Община Благоевград . Експозицията ще бъде открита от 18.00 часа на 29 март в ГХГ и ще остане подредена до 17 април 2019 г. Картините са масла и акварел- портрети, пейзажи, фигурални композиции и натюрморти.  \r\nКонстантин (Кочо) Гърнев е роден в Либяхово (дн. Илинден, Гоцеделчевско) на 18 януари през 1894 година. Прекъсва следването си и участва в Първата световна война като командирован военен художник. Заминава за Германия. Следва и завършва живопис в Мюнхенската академия по изкуствата. Участва с осем произведения в представителната едногодишна изложба „Българско изкуство в Германия“. При въздушни атаки са унищожени и двете ателиета на художника. Участва и в първата изложба на Мюнхенското дружество след Втората световна война, състояла се в галерия „Ленбах“. Кочо Гърнев е член основател на „Съюза за защита на творците на изобразителното изкуство“ и участва в ежегодните изложби на организацията.", "date": "2019.03.28", "title": "Благоевград: Градската художествена галерия подрежда в изложба картини на Константин Гърнев"}
{"url": "http://www.focus-news.net/news/2019/03/28/2640010/bogdan-mirchev-hans-zaydel-iskam-da-blagodarya-na-pravitelstvoto-za-uspeshnata-politika-v-otnosheniyata-s-germaniya.html", "text": "Искам да благодаря на правителството за успешната политика в отношенията с Германия. Това каза ръководителят на фондация „Ханс Зайдел“ по време на икономически форум, организиран от германо-българската индустриално-търговска камара, предаде репортер на  Агенция „Фокус“ .  \r\n„Без политическата стабилност и устойчивото развитие на България едва ли бихме имали този ръст от германски инвестиции, така и ръст на българската икономика. От мое име и от името на Камарата искам да благодаря на правителството за тази успешна политика“, обясни той. „Ако погледнем само преди 2 години числата бяха други“, изтъкна Мирчев. По думите му преди 10 години сме нямали ръст в икономическите отношения между двете страни, дори са се наблюдавали минуси и големи дефицити.  \r\n„Искам да пожелая на всички днешният ден да бъде полезен за Вас, да имате възможност да зададете своите въпроси и да се получи една дискусия върху изследванията, които ще бъдат представени“ допълни той.  \r\nД-р Митко Василев, главен управител на Германо-българската индустриална-търговска камара обясни, че в България Германия се смята за един от стратегическите партньори за страната ни.    \r\nДаяна ДЮЛГЕРОВА", "date": "2019.03.28", "title": "Богдан Мирчев, „Ханс Зайдел“: Искам да благодаря на правителството за успешната политика в отношенията с Германия"}
{"url": "http://www.focus-news.net/news/2019/03/28/2640006/irzhi-rzheznichek-korado-balgariya-2018g-beshe-mnogo-uspeshna-za-nas.html", "text": "2018г. беше много успешна за „Корадо-България“. Това каза Иржи Ржезничек, председател на Управителния съвет и изпълнителен директор на „Корадо-България“ по време на годишната среща на „Корадо-България“ и Корадо Груп с медии и представители на инвестиционните среди, на която бяха представени финансовите резултати на компания за 2018 г. и стратегическите ѝ цели за 2019 г., предаде репортер на  Агенция „Фокус“ . „Имаме ръст на печалбите от 10% спрямо 2017 г. и нарастване на оборота с 3,2%“, обяви Иржи Ржезничек. Той отчете 4 пъти по-голяма печалба за дружеството, в сравнение с 2014 година. По думите му продажбите в рамките на Европейския съюз бележат ръст, но тези на българския са по-малко и причините за това се анализират. Иржи Ржезничек очерта някои от по-важните постижения на компанията от 2014 г. насам. Сред тях той открои: откриване на втората линия за панелни радиатори през 2014 г., които са позволили 2 пъти повече производство; успешното увеличаване на капитала през 2015 г. със 7,1 млн. лв.; откриването на новата линия на тръбните радиатори и разширяването на цялостния асортимент на производството и започването на програма за енергийна ефективност през 2016 г.; навлизането на премиум сегмент на българската финансова борса през 2017 г.; закупени нови имоти и земя за възможностите за развитие на производството „Корадо-България“ през изминалата година. По думите му през 2018 г. е отчетен най-добрият резултат в историята на „Корадо-България“. Като цели за 2019 г. той изброи развитието на производството, на продажбите на българския пазар, както и влизане отново на руския пазар. Сред планираните за следващата година задачи са и реконструкцията на новата сграда за производство.  „Корадо – България\" АД е дъщерна фирма на чешката фирма „Корадо” АД , която се състои от три производствени дружества (от тях две в Република Чехия, Korado a.s. и Licon Heat, и едно в Република България - Корадо-България АД) и четири търговски компании (по една в Полша, Германия, Великобритания и Австрия). Дружеството има основен предмет на дейност: производство и пласмент на изделия за отоплителна техника, външно и вътрешно търговска дейност във всичките им разновидности, вътрешен и международен транспорт, представителство и агентство. От 1994г. дружеството произвежда основно стоманени панелни радиатори за водно отопление. Клиентите на дружеството са предимно на Европейския пазар.   \r\nВесела АЛЕКСАНДРОВА", "date": "2019.03.28", "title": "Иржи Ржезничек, „Корадо-България“: 2018г. беше много успешна за нас"}
{"url": "http://www.focus-news.net/news/2019/03/28/2640008/sitel-makedoniya-vmro-dpmne-predade-65-predlozheniya-za-zakona-za-sp.html", "text": "Опозиционната ВМРО-ДПМНЕ предаде на Министерството на правосъдието на Македония 65 предложения за Закона за прокуратурата, който ще уреди статута на Специализираната прокуратура, предава скопската телевизия „Сител“ . \r\nПартията на Християн Мицковски потвърждава, че измененията се основават на трите принципа, които бяха обявени по-рано: прилагане на международните стандарти, защита на основните човешки права и независимост, отчетност, ефикасност и ефективност в борбата с престъпността. \r\nНеофициално с измененията ВМРО-ДПМНЕ изисква всички прокурори да имат еднаква отговорност и бюджет. Всички прокурори трябва да имат равни шансове за избирането им, а главният прокурор трябва да е на върха на йерархията в прокуратурата с възможност да разпределя делата, по които прокурорите не са приключили работата си. \r\nДали измененията са приемливи за правителството ще стане ясно по-късно през деня, когато ще се проведе трето по ред заседание на работните групи на управляващи и опозиция.  Тереза Герова", "date": "2019.03.28", "title": "„Сител“ (Македония): ВМРО-ДПМНЕ предаде 65 предложения за закона за СП"}
{"url": "http://www.focus-news.net/news/2019/03/28/2640011/voyteh-chamek-korado-grup-imame-otlichni-vpechatleniya-ot-balgariya-kato-myasto-za-investitsii.html", "text": "Имаме отлични впечатления от България като място за инвестиции и имаме много големи планове за вашата страна. Това каза Войтех Чамек, главен изпълнителен директор на Корадо Груп, по време на годишната среща на „Корадо-България“ и Корадо Груп с медии и представители на инвестиционните среди, на която бяха представени финансовите резултати на компанията за 2018 г. и стратегическите ѝ цели за 2019 г., предаде репортер на  Агенция „Фокус“.  „Ние започваме активно да обсъждаме въвеждането на някои нови производства в България. Това са високотехнологични и много сложни за производство продукти, които ще изтласкат „Корадо-България“ в една по-технологично развита позиция на пазара“, коментира Войтех Чамек. Той обясни, че докато няма сигурност как ще се впишат в това производство, няма смисъл да се ускорява предишната идея за реализацията на бояджийски цех. По думите му е необходимо да има яснота по отношение на обемите на производството. „Едно е да имаш фиксирано оборудване, което вече работи на границата на възможностите си, друго е да имаш необходимата гъвкавост, за да разширяваш производството според нуждите“, обясни той.  \r\n„Ние увеличихме броят на акциите на нашето дружество, затова има усещане сякаш има намаляване на стойността на отделната акция. С оглед на увеличения брой на акциите става въпрос за преизчисляване на стойността“, отбеляза още Войтех Чамек. „Нашата основна цел за тази година е да останем на Софийската стокова борса и да продължим да увеличаване ликвидността на нашия капитал“, допълни той.    \r\nВесела АЛЕКСАНДРОВА", "date": "2019.03.28", "title": "Войтех Чамек, \"Корадо Груп\": Имаме отлични впечатления от България като място за инвестиции"}
{"url": "http://www.focus-news.net/news/2019/03/28/2640017/plovdiv-riosv-globyava-nezakonni-punktove-za-sabirane-na-otpadatsi.html", "text": "РИОСВ – Пловдив извърши множество съвместни проверки с инспектори от Централното управление на НАП и от сектор „Икономическа полиция“ при ОДМВР – Пловдив в периода 22-27 март 2019 г. в пунктове за разкомплектоване на излезли от употреба моторни превозни средства (ИУМПС) и пунктове за събиране на отпадъци от черни и цветни метали (ОЧЦМ), ИУМПС и негодни за употреба батерии и акумулатори (НУБА) на територията на област Пловдив. Това съобщиха от  РИОСВ – Пловдив . \r\nПри извършените проверки са констатирани 3 незаконни пункта за разкомплектоване на ИУМПС в общините Пловдив, Куклен и Карлово и един незаконен пункт за събиране на ОЧЦМ, ИУМПС и НУБА в община Родопи. Те нямат издадени решения за извършваната дейност от директора на РИОСВ – Пловдив, което е нарушение на Закона за управление на отпадъците. \r\nВ резултат от извършените съвместни проверки от страна на РИОСВ – Пловдив ще бъдат предприети съответните административно наказателни мерки.  \r\nПредвидената в закона санкция за подобно нарушение за физически лица е глоба в размер от 1400 до 4000 лв., а за юридически лица, имуществена санкция в размер от 7000 до 20 000 лв.", "date": "2019.03.28", "title": "Пловдив: РИОСВ  глобява незаконни пунктове за събиране на отпадъци"}
{"url": "http://www.focus-news.net/news/2019/03/28/2640013/blagoevgrad-natsionalno-sabranie-na-balgarskiya-mladezhki-cherven-krast-shte-se-provede-v-perioda-1-3-april-v-grada.html", "text": "В периода 1 – 3 април 2019 г. в Благоевград ще се проведе Националното събрание на Български младежки червен кръст (БМЧК) - най-голямата младежка доброволческа организация у нас, получила високо международно признание, с над 8 000 членове и доброволци. Това съобщиха от пресцентъра на  БЧК . На форума се очаква да присъстват повече от 100 червенокръстци от цялата страна. Откриващото заседание на Националното събрание на БМЧК ще се проведе от 16.00 ч. на 1 април 2019 г. в аудиторията на Балкански академичен център към Американски университет - Благоевград с любезното домакинство на Областната организация на БЧК – Благоевград.  \r\nНационалното събрание ще протече в две части. На 1 април 2019 г. ще бъдат разгледани и подложени на гласуване отчет за дейността на организацията за изминалата за изминалия мандат (2017-2019) и отчет на Комисията по съответствието.  \r\nЗа 2 април 2019 г. предварителният дневен ред включва избор на ръководни органи на младежката организация, в това число избор за Председател на БМЧК, членове на Изпълнителния съвет и Съветник по съответствието. В този ден е предвидено също приемане на годишен план за дейността на БМЧК през 2019 г. и Насоки за развитие на дейността на БМЧК до 2021 г. \r\nВ заседанията на Националното събрание ще участват председателят на БЧК – акад. Христо Григоров, зам.-генералният директор на БЧК - д-р Славита Джамбазова, директорът на Секретариата на Областния съвет на БЧК - Благоевград – Йорданка Стойчева, партньори и съмишленици на организацията.", "date": "2019.03.28", "title": "Благоевград: Национално събрание на Българския младежки червен кръст ще се проведе в периода 1 – 3 април в града"}
{"url": "http://www.focus-news.net/news/2019/03/28/2640016/stara-zagora-vremenna-organizatsiya-na-dvizhenieto-shte-bade-vavedena-za-provezhdaneto-na-maraton-stara-zagora-2019-na-31-mart.html", "text": "Община Стара Загора въвежда временна организация на движението във връзка с провеждане на Маратон „Стара Загора 2019“, за осигуряване на безопасност и спазване на реда за организиране и провеждането му на 31 март 2019 г. Това съобщиха от пресцентъра на  Общината . \r\nПоради продължаващи ремонтни дейности има малка промяна на трасето в началната му част. Стартът на Маратон Стара Загора, Полумаратон и дистанцията 10.550 км, точно в 10.00 ч. следващата неделя ще бъде даден пред Община Стара Загора (бул. \"Цар С. Велики\" 107), където ще бъде изграден Техническият информационен център за получаване на стартови пакети. На пресечката с бул. \"Руски\" участниците правят десен завой и продължават до ул. \"Гурко\", където правят ляв завой. На пресечката с бул. \"Патриарх Евтимий\", състезателите правят ляв завой и продължават направо до пресечката с бул. \"Цар Симеон Велики\", където правят десен завой преминавайки в северното платно на булеварда. Маршрутът продължава по бул. \"Цар Симеон Велики\", след което участниците преминават по бул. \"Никола Петков\". В района на магазин „Метро“ правят обратен завой и по същия маршрут се насочват към Община Стара Загора. \r\nЗа времето от 08:00 часа до 16:00 часа на 31.03.2019 г. ще бъде спряно движението на всички видове транспорт по следните улици: \r\n-\tбул. „Руски“,  в отсечката от бул. „Цар Симеон Велики“ до ул. „Генерал Гурко“; \r\n-\tул. „Генерал Гурко“, в отсечката от бул. „Руски” до бул. „Свети патриарх Евтимий”; \r\n-\tбул. „Свети патриарх Евтимий”, в отсечката от ул. „Генерал Гурко” до бул. „Цар Симеон Велики”; \r\n-\tСеверното платно на бул. „Цар Симеон Велики“, в отсечката от бул. „Св. патриарх Евтимий“ по бул. „Никола Петков“, пътен възел път I-5 с път II-66, до източния край на Цветарски център „Разцвета“. \r\n-\tул. „Любен Каравелов“ в отсечката от ул. „Генерал Гурко” до ул. „Св. княз Борис”, без да се ограничава движението по ул. „Генерал Гурко” и ул. „Св. княз Борис”; \r\n-\tул. „Стефан Караджа“ в отсечката от ул. „Генерал Гурко” до ул. „Св. княз Борис”, без да се ограничава движението по ул. „Генерал Гурко” и ул. „Св. княз Борис”; \r\n-\tул. „Ангел Кънчев“ в отсечката от ул. „Генерал Гурко” до ул. „Св. княз Борис”, без да се ограничава движението по ул. „Генерал Гурко” и ул. „Св. княз Борис”; \r\n-\tул. „Подполковник Калитин“  в отсечката от ул. „Генерал Гурко” до ул. „Св. княз Борис”, без да се ограничава движението по ул. „Генерал Гурко” и ул. „Св. княз Борис”. \r\nOбходният маршрут за личен транспорт е както следва: \r\n- за движещите се в посока изток – запад: по пътя за Нова Загора, пътя за с. Колена, от разклона за с. Хрищени, по пътя за с. Колена и пътя за Казанлък I-5; \r\n- за движещите се в посока запад – изток: по бул. „Патриарх Евтимий“ в посока север и посока юг. \r\nOбходният маршрут за обществения транспорт е както следва: \r\nМаршрут: ул. „Димчо Стаев“ – бул. „Ген Гурко“ – ул. „Отец Паисий“ – ул. „Христо Ботев“ – ул. „Ангел Кънчев“ – бул. „Славянски“ – бул. „Никола Петков“: \r\n-\tЛиния № 1, 9, 91 , 92, 94, 96, 13 , 24, 62 и 64 \r\nбул. „Ген. Гурко“ – ул. Отец Паисий“ – ул. „Христо Ботев“ – ул. „Ангел Кънчев“ – бул. „Славянски“ – бул. „Никола Петков“  двупосочно в южното платно и обратно \r\n-\tЛиния № 8 \r\nбул. „Руски“ – ул. „Христо Ботев“ – ул. „Ангел Кънчев“ – бул. „Славянски“ – бул. „Крайречен - преходна дъга от бул. „Славянски“, ул. „Хан Тервел – ул. „Христина Морфова“ /обръщало/ и обратно. \r\n-\tЛиния № 17 и 34 \r\nул. „Отец Паисий“ – ул. „Христо Ботев“ – ул. „Ангел Кънчев“ –– южно пътно платно – северна активна лента на бул. „Славянски“ – южно пътно платно – южна активна лента за движение на бул. „Никола Петков“ – пътен възел за Казанлък на път 1-5 – Хрищенско шосе и обратно; \r\n-\tЛиния № 21 и 33 \r\nбул. „Ген. Гурко“ – ул. Отец Паисий“ – ул. „Христо Ботев“ – ул. „Ангел Кънчев“ – бул. „Славянски“ – бул. „Крайречен- преходна дъга от бул. „Славянски“, ул. „Хан Тервел – ул. „Христина Морфова“ /обръщало/ и обратно; \r\n-\tЛиния № 22 \r\nбул. „Руски“ – ул. „Христо Ботев“ – ул. „Ангел Кънчев“ – бул. „Славянски“ –  двупосочно южно платно на бул. „Никола Петков“ и обратно. \r\n-\tЛиния № 36 и 3, в посока север; \r\nул. „Отец Паисий“ – ул. „Христо Ботев“ – бул. „Патриарх Евтимий“ западното платно в отсечката от ул.“Ген Гурко“ до бул. „Цар Симеон Велики“ и обратно; \r\n-\tЛиния № 51 \r\nул. „Отец Паисий“ – ул. „Христо Ботев“ – надясно по бул. „Патриарх Евтимий“ – на кръговото на бул. „Славянски“ обръща посоката на движение; \r\n-\tЛиния № 65  \r\nул. „Ген. Гурко“ – ул. „Отец Паисий“ – ул. „Христо Ботев“ – бул. „Руски“ – бул. „Славянски“ – бул. „Никола Петков“. \r\n-\tЛиния № 2 ,1 5, 23, в посока север  \r\nВ отсечката от ул. „Гурко“ до бул. „Цар Симеон Велики“ се движат в западното платно на бул. „Патриарх Евтимий“. \r\nДопълнителни спирки: \r\n-\tУл. „Отец Паисий“ до пазарчето на ул. „Ген Гурко“ – 1, 17, 34, 36 и 51; \r\n-\tУл. „Отец Паисий“ западно платно 50 м след кръстовището с ул. „Ген. Гурко“  - № 9,91,92,94,96,13,21,24,33,62,64,65; \r\n-\tУл. „Христо Ботев“ северно и южно платно в района на ул. „Митрополит М. Кусев“ – № 1,9,91,92,94,96,13,17,21,24,33,34,36,51,62,64,65; \r\n-\tУл. „Христо Ботев“ северно и южно платно на пресечната с ул. „Парчевич“ - № 1,9,91,92,94,96,3,8,13,17,21,22,24,33,34,36,51,62,64; \r\n-\tУл. „Христо Ботев“ северно и южно платно на пресечната с ул. „Любен Каравелов“ - № 1,9,91,92,94,96,8,13,17,21,22,24,33,34,62,64. \r\nЦелият поток на транспортни средства за Стара Загора от Нова Загора, ще се отбива от път ІІ-66 ще минава през обходен маршрут с. Колена път IV- 66028 и с. Хрищени път IV- 66032 и след това движението ще се извършва по път І-5. Движението от Хасково за Казанлък и обратно ще минава през обхода на Стара Загора - път І-5. \r\nВодачите трябва да шофират с повишено внимание в указаните участъци и да спазват стриктно вертикалната маркировка. \r\nДвижението ще се нормализира незабавно след приключване на мероприятието, по преценка на служителите пряко ангажирани с охраната на събитието.\t \r\nПолицейските служители от звено „Общинска полиция” – Община Стара Загора, сектор „ООРТП” към отдел „ОП” при ОД на МВР – Стара Загора и длъжностни лица от звено „Общинска охрана, в указаните участъци принудително ще отстраняват паркираните превозни средства, които затрудняват осъществяването на мероприятието.", "date": "2019.03.28", "title": "Стара Загора: Временна организация на движението ще бъде въведена за провеждането на Маратон „Стара Загора 2019“ на 31 март"}
{"url": "http://www.focus-news.net/news/2019/03/28/2640012/kmetat-na-sofiya-yordanka-fandakova-za-2019-g-sme-izgotvili-programa-za-planovo-pochistvane-na-183-br-rechni-uchastatsi-s-obshta-dalzhina-nad-100-km.html", "text": "За 2019 г. сме изготвили програма за планово почистване на 183 бр. речни участъци с обща дължина над 100 км. Това каза кметът на Столична община Йорданка Фандъкова при откриването на сесията на Столичния общински съвет, представяйки отчет за дейността на дирекции „Сигурност“ и „Аварийна помощ и превенция“ за 2018 г., предаде репортер на  Агенция „Фокус“ . \r\n„През 2018 г. в дирекция „Аварийна помощ и превенция“ работеха 34 човека. Осигуряваме постоянно на терен 5 екипа през деня и един дежурен екип през нощта. При извънредни ситуации или при лоша метеорологична прогноза дирекцията осигурява 5 дневни екипа и 3 нощни. През тази година увеличаваме броя на служителите на дирекцията с 5 човека. Целта ни е да разширим дейността им и с реакция при проблеми в транспортната инфраструктура, при които са нужни незабавни действия“, заяви Фандъкова. Тя отбеляза, че през изминалата година екипите на дирекцията са отработили множество сигнали свързани с възстановяване на пътни знаци, светофарни уредби, предпазни ограждения и парапети на мостове, шахти, спирки на градския транспорт, подлези и др.   \r\n„Екипи на дирекцията са осигурили аварийното почистване на над 16 км речни корита и дерета. Отделно от Столична община през 2018 г. планово са почистени 53 км речни корита на 97 участъка. За 2019 г. сме изготвили програма за планово почистване на 183 бр. речни участъци с обща дължина над 100 км. Освен това сме планирали и ремонта и надграждането на лявата корекционна дига на река Лесновска в землището на с. Долни Богров с дължина почти 2 км“, посочи тя.   \r\nПрез 2018 г. нашите екипи се включиха в оказването на помощ на пострадали при бедствените ситуации в Лом и Самоков. „Дирекцията координира всички дейности при инцидента от висока степен на опасност край село Яна, където бяха изхвърлени голямо количество отпадъци с опасно съдържание“, добави Фандъкова. \r\nВ изтеклата година дирекцията организира и дейността на Доброволното формирование на Столична община, за което е осигурена нужната екипировка, специализирана техника и оборудване. В нашето доброволно формирование вече членуват 72 човека, отчете още столичният кмет.", "date": "2019.03.28", "title": "Кметът на София Йорданка Фандъкова: За 2019 г. сме изготвили програма за планово почистване на 183 бр. речни участъци с обща дължина над 100 км"}
{"url": "http://www.focus-news.net/news/2019/03/28/2640022/sofiya-shofyor-na-uchilishten-avtobus-upotrebil-alkohol-i-predostavil-lichnata-si-karta-na-drug-za-davane-na-kravna-proba-e-zadarzhan-v-etropole.html", "text": "Водач на училищен автобус, употребил алкохол и предоставил личната си карта на друг за даване на кръвна проба, е задържан в Районно управление на МВР - Етрополе. Това съобщиха от  ОДМВР - София .Около 06.15 часа вчера автопатрул на спрял за извършване на рутинна проверка училищен автобус, без пътници в него. Водачът бил тестван за употреба на алкохол, при което дрегерът отчел 0.86 промила. Униформените съставили акт на нарушителя и отнели свидетелството му за управление на МПС. На 52- годишния етрополец бил издаден и талон за медицинско изследване на кръвта. Час по-късно в районното управление се получил сигнал от Филиала за спешна медицинска помощ в града, че при тях се е явил мъж, който дал кръвна проба по съставен акт, но при оформяне на документацията у медиците възникнало съмнение за разминаване на самоличността му с представената от него лична карта. В момента на обаждането към полицията мъжът избягал. Полицейските служители реагирали незабавно и в рамките на броени минути установили извършителя. 38-годишният етрополец признал, че е използвал личната карта на своя съгражданин.  \r\nВодачът на автобуса е задържан с полицейска заповед за срок до 24 часа. По случая е регистрирана преписка за извършено престъпление по чл. 318 от НК.", "date": "2019.03.28", "title": "София: Шофьор на училищен автобус, употребил алкохол и предоставил личната си карта на друг за даване на кръвна проба, е задържан в Етрополе"}
{"url": "http://www.focus-news.net/news/2019/03/28/2640021/aktsenti-v-predavaneto-ekologichen-rezonans-na-radio-fokus.html", "text": "Буковите гори на „Централен Балкан“ вече са обект на световното наследство на ЮНЕСКО. За отличието, което получи България, уникалната природа, която имаме, съхраняването ѝ в естествен вид през годините ще разговаряме в предаването  „Екологичен резонанс“  на  Радио „Фокус“  с инж. Георги Илиев, директор на Национален парк „Централен Балкан“. Община Враца и „Екопак България“ стартират кампания за „Зелено бъдеще” на Враца. Каква е целта на инициативата и какви нестандартни кампании са предвидени от организацията за столичани? Отговорите тези и други въпроси ще научим от Мариана Петкова, мениджър „Връзки с обществеността“ към „Екопак България“. Тези и още екологични сюжети, новини и събития – в предаването „Екологичен резонанс“ на Радио „Фокус“ от 13.00 до 14.00 часа с водещ Йоланда Пелова.", "date": "2019.03.28", "title": "Акценти в предаването „Екологичен резонанс“ на Радио „Фокус“"}
{"url": "http://www.focus-news.net/news/2019/03/28/2640019/kmetat-na-sofiya-yordanka-fandakova-okolo-1-mln-lv-sa-osigurenite-sredstva-v-byudzheta-za-2019-g-za-kapitalovi-razhodi-v-sferata-na-sigurnostta.html", "text": "Около 1 млн. лв. са осигурените средства в бюджета за 2019 г. за капиталови разходи в сферата на сигурността. Това каза кметът на Столична община Йорданка Фандъкова при откриването на сесията на Столичния общински съвет, представяйки отчет за дейността на дирекции „Сигурност“ и „Аварийна помощ и превенция“ за 2018 г., предаде репортер на  Агенция „Фокус“ . Фандъкова отбеляза, че през 2018 г. са обработени  3 248 заявления за масови мероприятия, които са проведени на територията на общината, като над 350 от тях са били от календара на българското председателство на Съвета на Европейския съюз. \r\n„2 718 сигнали на граждани са приети от дирекция „Сигурност“ – това са сигнали свързани основно с шум и неправилно паркиране. Екипите на дирекция „Аварийна помощ и превенция“ са обработили 1860 рискови сигнала“, посочи Фандъкова и добави, че през миналата година  Столичният общински съвет изработи и прие нова Наредба за обществения ред на територията на Столична община. \r\n„115 полицая работят в сектор „Общинска полиция“, като освен задълженията им по осигуряване на обществения ред те обезпечават много от масовите прояви, които се провеждат на територията на паркове „Южен парк”, НДК, „Борисова градина”, Природен парк „Витоша”, спортни зали и терени на общински училища“, каза още Фандъкова.  \r\nСтоличният кмет отбеляза, че за сигурността на гражданите и защита на техния живот, здраве и собственост най-важна е добрата координация между всички институции.", "date": "2019.03.28", "title": "Кметът на София Йорданка Фандъкова: Около 1 млн. лв. са осигурените средства в бюджета за 2019 г. за капиталови разходи в сферата на сигурността"}
{"url": "http://www.focus-news.net/news/2019/03/28/2640023/ep-parlamentat-podkrepya-novi-limiti-na-emisii-na-co2-za-leki-i-lekotovarni-avtomobili.html", "text": "Планове за намаляване на емисиите на парникови газове от леките и лекотоварните автомобили до 2030 г., вече неофициално одобрени от министрите на ЕС, бяха гласувани от евродепутатите в сряда, се казва в съобщение от  пресслужбата на ЕП. . \r\nЕвродепутатите и министрите на ЕС са постигнали съгласие относно по-високите цели (37,5%) за намаляване на емисиите на парникови газове за нови автомобили до 2030 г., в сравнение с предложената от Европейската комисия цел от 30%. Законодателството също представя цели за намаляване на емисиите на CO2 за нови лекотоварни автомобили (31%) до 2030 г.  \r\nСоциални последици от декарбонизацията в автомобилния сектор  \r\nПроизводители, чиито средни емисии надвишават лимитите, ще трябва да плащат такса за извънредно количество емисии. До 2023 г. Европейската комисия ще трябва да направи оценка дали тези стойности трябва да бъдат използвани за финансирането на справедлив преход към мобилност с нулеви емисии и за подпомагане придобиването на нови умения от работещите в автомобилния сектор  \r\nЗаконодателството беше прието с 521 гласа „за“, срещу 63 гласа „против“ и 34 „въздържал се“.  \r\nАнализ на жизнения цикъл  \r\nНовият закон изисква оценка на ниво ЕС на пълния жизнен цикъл на емисиите от автомобили. Комисията трябва също да прецени дали е необходима разработка на обща методология за оценка и единно докладване на данни най-късно до 2023 г. Ако се сметне за необходимо, трябва да бъде предложено законодателство.  \r\nБързи факти  \r\nТранспортът е единственият сектор в ЕС, който не отбелязва значим спад на емисии на парникови газове от 1990 г. насам. Данни от Европейската агенция за околната среда сочат, че от всички видове транспорт в ЕС, пътният транспорт генерира най-големия дял на емисии на парникови газове (72,9% през 2016 г.) и е отговорен за около 20% от общия дял на емисиите на парникови газове в ЕС.", "date": "2019.03.28", "title": "ЕП: Парламентът подкрепя нови лимити на емисии на CO2 за леки и лекотоварни автомобили"}
{"url": "http://www.focus-news.net/news/2019/03/28/2640027/prirodniyat-gaz-shte-poskapne-s-pod-1-prez-vtoroto-trimesechie-na-2019-g-nyama-da-ima-promyana-v-tsenata-na-toka-i-parnoto-za-potrebitlite.html", "text": "Комисията за енергийно и водно регулиране (КЕВР) прие решение във връзка с подаденото от „Булгаргаз” ЕАД заявление за утвърждаване на цена за IІ-ро тримесечие на 2019 г., по която общественият доставчик продава природен газ на крайните снабдители на природен газ и на клиенти, присъединени към газопреносната мрежа. Това съобщиха от пресцентъра на  КЕВР . \r\nУтвърдената от Комисията цена на природния газ за второто тримесечие е в размер на 45,17 лв./MWh лв. (без акциз и ДДС). Тя е с 0,83 % по-висока от цената за І-то тримесечие на 2019 г. В утвърдената цена на природния газ от 45,17  лв./MWh лв. (без акциз и ДДС) са включени компонента „цена на природния газ на входа на газопреносните мрежи“ в размер на 44,35 лв./MWh, компонента за дейността „обществена доставка“ по чл. 17, ал. 6 от НРЦПГ в размер на 0,69 лв./MWh и компонента за компенсиране на разходи, произтичащи от наложени задължения към обществото по чл. 11а, ал. 2 от НРЦПГ в размер на 0,13 лв./MWh, покриваща разходите на \"Булгаргаз\" ЕАД за съхранение на количества в подземното газово хранилище „Чирен“ в изпълнение на задължения по Плана за действие при извънредни ситуации, съгласно Регламент на ЕС № 994/2010. В цената на природния газ не са включени цени за достъп и пренос през газопреносната мрежа, определени по реда на Методиката за определяне на цени за достъп и пренос на природен газ през газопреносните мрежи, собственост на \"Булгартрансгаз\" ЕАД, които клиентите следва да  заплащат на крайните снабдители. \r\nПри утвърждаването на цената на природния газ КЕВР се съобразява с условията, залегнали в действащия договор между \"Булгаргаз\" ЕАД и ООО \"Газпром экспорт\". В ценообразуващата формула по договора се отчита движението на цените на алтернативните на природния газ горива - мазут със съдържание на сяра 1% и газьол със съдържание на сяра 0,1%, на световните пазари за последните 9 месеца. При определяне на цената се отразяват и промените в курса на щатския долар спрямо лева, калоричността и количествата природен газ за съответното тримесечие. В правомощията на КЕВР е да установи единствено дали заявлението на обществения доставчик \"Булгаргаз\" ЕАД отговаря на изискванията на Наредба № 2 за регулиране на цените на природния газ и на договора за доставка между между \"Булгаргаз\" ЕАД и ООО \"Газпром Експорт\". \r\nНезависимо от повишението с 0,83%, за битовите и за стопанските потребители, ползващи природен газ, реалното увеличение ще бъде около 0,5%, тъй като останалите компоненти, формиращи цената на услугата - цена за достъп, пренос, разпределение и снабдяване, не се променят.  \r\nПромяната на цената на природния газ няма да се отрази на цените на топлинната енергия. \r\nБез промяна остават и цените на електрическата енергия за битовите и небитовите потребители на регулиран пазар.  \r\nРешението на КЕВР за утвърждаване на цената на природния газ за ІІ-ро тримесечие на 2019 г. ще бъде публикувано на интернет страницата на регулатора.", "date": "2019.03.28", "title": "Природният газ ще поскъпне с под 1% през второто тримесечие на 2019 г., няма да има промяна в цената на тока и парното за потребитлите"}
{"url": "http://www.focus-news.net/news/2019/03/28/2640024/premierat-boyko-borisov-prez-yuli-shte-poluchim-pokana-za-chakalnyata-na-evrozonata.html", "text": "Юли месец ще получим покана за чакалнята на еврозоната. Това каза министър-председателят Бойко Борисов по време на икономически форум, организиран от германо-българската индустриално-търговска камара, предаде репортер на  Агенция „Фокус“ . До 2009 г., когато ние поехме управлението на страната, вносът от Германия за България е 2 пъти по-голям. 2009 г. става обратното, износът, икономиката започва да бълва и да работи и става по-голям отколкото вносът от Германия и така е във всички сфери“, коментира Борисов. По думите му се отчита и изсветляване на икономиката, която пряко касае немските инвеститори. „Полагаме огромни усилия, и това, че имаме най-ниския външен дълг сред трите страни в Европа – това е една изключително добре поддържана финансова дисциплина. Няма мърдане от финансовата ни дисциплина. Сега разговарях с шефа на Европейската централна банка и каза, че няма проблеми за България. Проверките вървят, юли месец ще получим покана за чакалнята на еврозоната“, уточни той. \r\nДаяна ДЮЛГЕРОВА", "date": "2019.03.28", "title": "Премиерът Бойко Борисов: През юли ще получим покана за чакалнята на еврозоната"}
{"url": "http://www.focus-news.net/news/2019/03/28/2640020/epoka-e-re-kosovo-federika-mogerini-predade-evropeyskite-printsipi-tvardi-bivsh-kosovski-ministar-za-dialoga.html", "text": "Върховният представител на ЕС по външните въпроси и политиката на сигурност Федерика Могерини е предала европейските принципи. Това заяви пред водещия приюински ежедневник  Epoka e Re  бившият министър на Косово за диалога Едита Тахири. \r\nТя изрази мнение, че сега не е подходящият момент да се подновява диалогът между Косово и Сърбия. Според Тахири следва да се изчакат европейските избори и новото ръководство в Брюксел, за да се възобновят преговорите за нормализиране на двустранните отношения между Белград и Прищина. А дотогава, предлага Тахири, трябва да бъдат запазени 100-процентовите мита за внос на сръбски стоки в страната като единствен механизъм, който „убива“ идеята за промяна на границите. Тя призова политическите партии да се обединят в интерес на Косово, в този случай – за защитата на неговите граници. Тереза Герова", "date": "2019.03.28", "title": "Epoka e Re (Косово): Федерика Могерини предаде европейските принципи, твърди бивш косовски министър за диалога"}
{"url": "http://www.focus-news.net/news/2019/03/28/2640014/premierat-boyko-borisov-ako-nyakoy-si-misli-che-brekzit-e-ot-drugata-strana-na-evropa-i-nas-ne-ni-kasae-mnogo-se-lazhe-satreseniyata-shte-badat-izklyuchitelni-tezhki-ako-nyama-dogovor.html", "text": "Ако някой си мисли, че Брекзит е от другата страна на Европа и нас не ни касае, много се лъже, сътресенията ще бъдат изключителни тежки ако няма договор. Това каза министър-председателят Бойко Борисов по време на икономически форум, организиран от германо-българската индустриално-търговска камара, предаде репортер на  Агенция „Фокус“ . „В България имаме много важни теми и Брекзит много не ни касае, но действително Европа се тресе в тази ситуация, защото 1000 дни минаха, по най-важните теми няма разбирателство. Моето мнение е, че няма и да има разбирателство“, отбеляза той. „Една от най-мощните икономики Великобритания се тресе, и някой който си мисли, че Брекзит е далече от другата страна на Европа и нас не ни касае, много се лъже - сътресенията ще бъдат изключително тежки“, обясни Борисов.  \r\n„Всички ние чакаме 12 април, защото всички колкото и да изглеждаме оптимисти пред камерите - строят митници, назначават митнически служители, подготвят се КПП-тата. Всички наши министерства се готвим за Брекзит без договор. Последиците ще са много тежки за всички. Германия е винаги тази, която плаща сметките, за това предполага, че и канцлерът най-много се тревожи“, допълни Борисов.  \r\nДаяна ДЮЛГЕРОВА", "date": "2019.03.28", "title": "Премиерът Бойко Борисов: Ако някой си мисли, че Брекзит е от другата страна на Европа и нас не ни касае, много се лъже - сътресенията ще бъдат изключителни тежки, ако няма договор"}
{"url": "http://www.focus-news.net/news/2019/03/28/2640028/zam-predsedatelyat-na-pg-na-bsp-za-balgariya-krum-zarkov-shte-napravi-izyavlenie-po-povod-poslednite-politicheski-sabitiya-v-stranata-v-tsentralata-na-bsp.html", "text": "Зам.-председателят на ПГ на \"БСП за България\" Крум Зарков ще направи изявление по повод последните политически събития в страната от 14.30 часа, в централата на БСП на ул. \"Позитано\" 20. Това съобщиха от пресцентъра на  партията .", "date": "2019.03.28", "title": "Зам.-председателят на ПГ на \"БСП за България\" Крум Зарков ще направи изявление по повод последните политически събития в страната в централата на БСП"}
{"url": "http://www.focus-news.net/news/2019/03/28/2640029/sofiya-zadarzhani-sa-trima-mladezhi-na-13-14-i-15-godini-otkradnali-kola-v-selo-gorna-malina-za-da-se-povozyat.html", "text": "Трима непълнолетни, отнели чужд автомобил, за да „се повозят“, бяха задържани след бързи действия на елинпелинските полицаи. Това съобщиха от  ОДМВР - София . \r\nОколо 10.10 часа вчера жител на село Горна Малина съобщил в полицията, че за времето от полунощ до 08.30 часа на същата дата, е отнет ползваният от него лек автомобил „Фолксваген Пасат“, паркиран на улица в селото, с ключ на таблото. Веднага след получаването на сигнала криминалистите предприели бързи оперативно- издирвателни действия, в хода на които открили колата, заключена и изоставена в землището на с. Белопопци. Минути по- късно били разкрити и извършителите на престъплението- две момчета на 13 и 15 години от същото село и 14-годишен от Брегово. Пред полицейските служители непълнолетните признали, че са взели чуждата кола, за да се повозят и да се приберат безопасно през нощта до селото си. Ключът на автомобила бил открит в полето, където тримата го захвърлили след края на пътуването. В автомобила полицаите открили радиокасетофон, за който бързо разкрили, че младежите са откраднали от друг отключен автомобил в с. Горна Малина. Тримата са задържани за срок до 24 часа, а по случая  е образувано досъдебно производство.", "date": "2019.03.28", "title": "София: Задържани са трима младежи на 13, 14 и 15 години, откраднали кола в село Горна Малина за да „се повозят“"}
{"url": "http://www.focus-news.net/news/2019/03/28/2640026/ales-zouhar-korado-grup-nie-sme-v-prehod-ot-proizvodstvo-na-otdelni-izdeliya-kam-proizvodstvo-na-tsyalostni-resheniya-za-otoplenie-i-ventilatsiya-na-sgradi.html", "text": "Ние сме в преход от производство на отделни изделия към производство на цялостни решения за отопление и вентилация на сгради. Това каза Алес Зоухар, изпълнителен директор „Продажби и маркетинг“ на Корадо Груп, по време на годишната среща на „Корадо-България“ и Корадо Груп с медии и представители на инвестиционните среди, на която бяха представени финансовите резултати на компания за 2018г. и стратегическите ѝ цели за 2019г., предаде репортер на  Агенция „Фокус“.  Алес Зоухар представи основните тенденции за развитието на бранша и плановете и програмите на Корадо Груп за отразяването им в производството. „Придобихме една компания, която произвежда и продава цялостни системи за отопление и вентилация на жилища“, отчете той, като допълни, че дружеството се опитва да увеличи като дял от своето производство и някои по-модерни и дизайнерски продукти.  \r\nАлес Зоухар се спря и на новото европейско законодателство, което се отнася до строителните дейности в Европа. „Ние сме напълно готови да се впишем в това ново законодателство с новите цялостни системи за отопление и обзавеждане на жилища и жилищни сгради“, посочи той.  \r\nПо думите му в момента Корадо Груп се намира в преход от производство на отделни изделия към производство на цялостни решения за отопление и вентилация на сгради. „Това е бъдещото и с решения, които се основават на наши взаимно допълващи се продукти, повишаващи енергийната ефективност на сградите, ние смятаме да се впишем в бъдещия европейски и световен пазар“, каза още той.  \r\nВесела  АЛЕКСАНДРОВА", "date": "2019.03.28", "title": "Алес Зоухар, „Корадо-Груп“: Ние сме в преход от производство на отделни изделия към производство на цялостни решения за отопление и вентилация на сгради"}
{"url": "http://www.focus-news.net/news/2019/03/28/2640030/aktsenti-v-predavaneto-dobrich-blyan-vihren-ponesen-nad-step-ekovita.html", "text": "Темите в днешното издание на съвместното предаване  „Добрич – Блян вихрен, понесен над степ ековита…“  на  Радио „Фокус“  и  Община Добрич  - добричани посрещнаха седмицата с добра вест - със заповед на зам.-министъра на културата от 21 март тази година Мемориалният комплекс „Военно гробище- музей град Добрич“ е обявен за обект с „национално значение“. Това беше повод за разговор с дългогодишния уредник на Военно гробище – Добрич Радослав Симеонов, сега главен експерт в Министерство на отбраната. Той разказва за историята на този значим културно-исторически обект и как ще се промени неговата функция с новия статут. Една от дейностите, които Регионална библиотека „Дора Габе“ развива успешно от години, е занимание, насочено към определен кръг от потребители, водено от специалисти в партньорство с библиотечни служители. Библиотерапия са наречени заниманията. Те се провеждат периодично и тяхната устойчивост във времето е сигурен признак за успеха на начинанието. Директорът на библиотеката Невяна Христова ще разкрие повече детайли от тази специфична работа. Община град Добрич преди време постави началото на кампания, чиято цел е да се преустрои централния пазар в града, за да придобие нов, съвременен и модерен облик. Още в началото на миналата седмица бе даден старт на анкета, както онлайн, така и чрез анкетьори, които на хартиен носител вече събират мнения на граждани. Идеята е да се обхванат максимално повече хора. Подробности за това инвестиционно намерение ще ни даде арх. Боян Коларов, зам.-кмет „Устройство на територията“.  \r\nТези и още теми слушайте в предаването „Добрич – Блян вихрен, понесен над степ ековита…“ от 14.00 до 15.00 часа, с водещ Жулиета Николова.", "date": "2019.03.28", "title": "Акценти в предаването „Добрич – Блян вихрен, понесен над степ ековита…“"}
{"url": "http://www.focus-news.net/news/2019/03/28/2640032/sofiya-18-godishen-mladezh-e-zadarzhan-za-krazhba-na-zlaten-lanets-s-teglo-okolo-47-grama-ot-momiche-na-15-godini-ot-botevgrad.html", "text": "В Районно управление на МВР - Ботевград е образувано досъдебно производство по повод извършена на 22 март кражба на златен ланец с тегло около 47 грама от 15-годишна девойка от същия град. Това съобщиха от пресцентъра на  ОДМВР - София . В хода на проведеното разследване криминалистите събрали достатъчно доказателства, че извършител на деянието е 18-годишен младеж от с. Алтимир. Криминално проявеният и осъждан младеж е задържан в хода на предприетото издирване, за което бил обявен, тъй като се укрил от органите на реда. След доклад на материалите по делото в районната прокуратура извършителят е привлечен в качеството на обвиняем и му е наложена мярка за неотклонение „задържане под стража“ за срок до 72 часа.", "date": "2019.03.28", "title": "София: 18-годишен младеж е задържан за кражба на златен ланец с тегло около 47 грама от момиче на 15 години от Ботевград"}
{"url": "http://www.focus-news.net/news/2019/03/28/2640025/valeri-simeonov-nfsb-pozhelavam-tsvetya-i-rozi-po-patya-prashen-na-daniela-daritkova-shte-ya-podkrepyame-kogato-ima-za-kakvo.html", "text": "Пожелавам цветя и рози по пътя прашен на Даниела Дариткова - ще я подкрепяме, когато има за какво. Това каза лидерът на НФСБ Валери Сименоов пред журналисти във връзка с информацията, че Даниела Дартикова ще заеме поста председател на ПГ на ГЕРБ, предаде репортер на  Агенция Фокус“ . „Това си е право на ГЕРБ да си изберат председател на ПГ. Така са решили, така са постъпили. Естествено, че аз имам притеснения, че ще има определени проблеми с работата оттук нататък в парламента между различните парламентарни групи. Пожелавам успех на г-жа Дариткова\", заяви Симеонов. По думите му Цветанов все пак до момента е извършвал много сериозна координационна работа между групите. \"Може би ще има някакъв преходен период. Бих пожелал всичко най-добро на г-жа Дариткова, цветя и рози по пътя ѝ прашен и карамфили за нашата любов. Ще я подкрепяме, когато има за какво. Ще си отстояваме нашите позиции, както днес стана със Закона за вероизповеданията“, допълни Симеонов. \r\nДеница КИТАНОВА", "date": "2019.03.28", "title": "Валери Симеонов, НФСБ: Пожелавам цветя и рози по пътя прашен на Даниела Дариткова - ще я подкрепяме, когато има за какво"}
{"url": "http://www.focus-news.net/news/2019/03/28/2640034/reni-tepavicharova-direktsiya-byuro-po-truda-varna-prez-tozi-sezon-shte-ima-uvelichenie-na-nay-niskite-zaplati-v-turizma.html", "text": "През предстоящия туристически сезон във Варна ще има повишение в предлаганите заплати в сферата на хотелиерството и ресторантьорството. Предлагат се и бонус пакети на кандидатите. Това каза Рени Тепавичарова, изпълняващ длъжността директор на дирекция „Бюро по труда” - Варна при откриването на специализирана трудова борса във Варна, предаде репортер на  Радио „Фокус” - Варна . По думите й тази година прави впечатление, че при тези длъжности, които досега са били с най-ниски възнаграждения,  ще има увеличение. Предлаганите възнаграждения са в размер на почти 750 лева нетно. „При бонус пакетите всеки предлага нещо различно, но в повечето случаи това са безплатни транспорт и храна по време на работа, работно облекло. Някои от работодателите предоставят и финансови бонуси за изпълнение на поставените задачи”, обясни още Рени Тепавичарова.  \r\n24 работодатели се включиха в пролетната трудова борса, организирана от Службата по заетостта във Варна днес. Няколкостотин са безработните, които се очаква да посетят щандовете на фирмите. Основната част от работодателите са от сферата на хотелиерството. Най-търсени са основните професии в туризма - готвачи, сервитьори, бармани, администратори. Сред свободните позиции има и такива, които по-рядко се обявяват, като масажист, рехабилитатор. Днес над 300 свободни места са обявени. Точната бройка ще стане след края на събитието.  \r\nДиана СТОЕВА", "date": "2019.03.28", "title": "Рени Тепавичарова, Дирекция „Бюро по труда” - Варна: През този сезон ще има увеличение на най-ниските заплати в туризма"}
{"url": "http://www.focus-news.net/news/2019/03/28/2640036/parlamentat-razreshi-otsrochvaneto-na-zadalzheniyata-na-veroizpovedaniyata-natrupani-kam-31-dekemvri-2018-g.html", "text": "Парламентът разреши отсрочването на задълженията на вероизповеданията, натрупани към 31 декември 2018 г., предаде репортер на  Агенция „Фокус“ . Разсрочването на дълговете е до 10-годишен период. Предложението бе направено от председателя на ПГ на ГЕРБ Цветан Цветанов и група народни представители между двете четения на Закона за вероизповеданията. Първоначалното предложение бе опрощаване на дълговете на религиозните общности към тази дата. Депутатите решиха прие текстове, свързани с правоотношенията със свещеносулжителите и служителите на религиозните институции. Съгласно текстовете те ще се уреждат съгласно устава на религиозната институция. Максималните размери на основните месечни заплати на свещенослужителите не могат да надвишават средната месечна заплата на наетите лица по трудово и служебно правоотношение в икономическа дейност „Образование“ по данни на Националния статистически институт за месец септември предходната година. За служителите на религиозните институции минималните размери на основните месечни възнаграждения  не може да надвишава  средномесечната заплата на наетите лица по трудово и служебно правоотношение в обществения сектор за септември 2018 г. \r\nДеница КИТАНОВА", "date": "2019.03.28", "title": "Парламентът разреши отсрочването на задълженията на вероизповеданията, натрупани към 31 декември 2018 г."}
{"url": "http://www.focus-news.net/news/2019/03/28/2640038/sport-ozhe-aliasim-stana-nay-mladiyat-polufinalist-v-istoriyata-na-miami-open.html", "text": "Представителят на „Следващото поколение“ Феликс Оже-Алиасим стана най-младият полуфиналист в Маями в 35-годишната история на турнира. Канадецът надигра 11-ия в схемата Борна Чорич със 7:6(3), 6:2 и ще играе срещу шампиона Джон Иснър за място на финала. \r\nОже-Алиасим има пет мача срещу представители на „Топ 20“ и е спечелил всички от тях, като ще опита да увеличи серията си срещу деветия в света Иснър. Последният път, в който тийнейджъри достигнаха минимум четвъртфиналите в Маями, бе през 2007 година. Тогава Джокович, който спечели титлата, бе на 19, а на същата възраст бе и четвъртфиналистът Анди Мъри. \r\nВенцислав ДРАГОМАНОВ", "date": "2019.03.28", "title": "Спорт: Оже-Алиасим стана най-младият полуфиналист в историята на Miami Open"}
{"url": "http://www.focus-news.net/news/2019/03/28/2640039/haskovo-zapochva-remont-na-detska-gradina-zornitsa-sgrada-nezabravka.html", "text": "Стартират работите по ремонта на детска градина „Зорница“, сграда „Незабравка“, на улица „Добруджа“ №59 в Хасково. Това съобщиха от пресцентъра на  Общината . Ремонтът е по проект, финасиран от Националния доверителен екофонд. Общата сума е 591 216.05 лева, от тях фондът отпуска 85 %, или 502 533,64 лева, а от бюджета на Общината са останалите 15 % - 88 682.41 лв. \r\nЗа 60 дни строителите (Пирс-Д ООД, Пловдив) трябва да подменят дограмата, да направят топлинно изолиране на външни стени, под и покрив. Така също ще се реконструира котелната централа и отоплителната инсталация. Ще се монтират и слънчеви колектори, енергията от които ще се използва за топла вода.", "date": "2019.03.28", "title": "Хасково: Започва ремонт на детска градина „Зорница“, сграда „Незабравка“"}
{"url": "http://www.focus-news.net/news/2019/03/28/2640037/mustafa-karadaya-dps-shte-podkrepim-ostavkata-na-tsvetan-tsvetanov-tya-e-vapros-na-lichna-volya.html", "text": "Ние сме либерали, оставката е въпрос на лична воля. Това каза председателят на ДПС Мустафа Карадайъ пред журналисти в отговор на въпрос дали ДПС ще подкрепи оставката на Цветан Цветанов, предаде репортер на  Агенция „Фокус“ . \r\nПо повод информацията, че Даниела Дариткова ще оглави ПГ на ГЕРБ, Карадайъ коментира: „Това е решение на ПГ на ГЕРБ. Ние в ДПС си взимаме нашите решения и си ги изпълняваме и не позволяваме никой да ни се меси. От наша страна ние не се месим в решенията и на другите политически партии и парламентарни групи“, каза Карадайъ. \r\nДеница КИТАНОВА", "date": "2019.03.28", "title": "Мустафа Карадайъ, ДПС: Ще подкрепим оставката на Цветан Цветанов, тя е въпрос на лична воля"}
{"url": "http://www.focus-news.net/news/2019/03/28/2640040/tomash-kollert-korado-balgariya-prez-2018-g-kompaniyata-e-generirala-pechalba-ot-okolo-53-mln-leva.html", "text": "През 2018 г. „Корадо-България е генерирала печалба от около 5, 250 млн. лева. Това каза Томаш Коллерт, председател на Надзорния съвет на директор на „Корадо-България“, по време на годишната среща на „Корадо-България“ и Корадо Груп с медии и представители на инвестиционните среди, на която бяха представени финансовите резултати на компания за 2018г. и стратегическите й цели за 2019г., предаде репортер на  Агенция „Фокус“ . Томаш Коллерт информира за планирано общо събрание на акционерите на „Корадо-България“ на 15 май тази година в седалището им в град Стражица. По думите му от гледна точка на инвеститорите най-важната точка от дневния ред на събранието е тази за разпределението на печалбата. „По новата система за изплащане на дивиденти на 6 месеца, сме изплатили първите два дивидента – първият в размер на 1,3 млн. лева, което прави приблизително 10 ст. на акция“, отчете той. По думите му „Корадо-България“ е една от първите български компании, която в съответствие с изменението на законодателството, е започнала да изплаща междинен дивидент на 6-месечен период. „Предложението за изплащане на втория дивидент е да бъдат разпределени приблизително 2,5 млн. лева, което прави дивидент от около 19 ст. на акция“, отбеляза Томаш Коллерт. „Това означава, че общо за двата 6-месечни периода ще бъде изплатен дивидент в размер на приблизително 29 ст. на акция. Това е най-високото равнище на дивидент, изплащан някога в историята на „Корадо-България“, каза още той. По думите му това означава възвращаемост от 10,5% за инвеститорите.  \r\nВесела АЛЕКСАНДРОВА", "date": "2019.03.28", "title": "Томаш Коллерт, „Корадо-България“: През 2018 г. компанията е генерирала печалба от около 5,3 млн. лева"}
{"url": "http://www.focus-news.net/news/2019/03/28/2640018/", "text": "Няма нито една партия, която да заслужава доверието на избирателите. Това каза в интервю за дневния информационен блок „Добър ден“ на  Радио „Фокус“  социологът доц. Мира Радева по повод оставката на Цветан Цветанов след „Апартаментгейт“. Според нея оставката на Цветанов е логична, очаквана и неизбежна, но горчивината у хората остава. „За 10 години, откакто са на власт, не просто се получили износване от престоя във властта на имиджа на ГЕРБ, но вече имаме усещането за много тежък провал в поставените цели. Преди 10 години основният мотив за избора на Борисов и на ГЕРБ беше идеята, че той говори пряко на всеки един от избирателите и ще бъде силната ръка, която ще въздаде някаква справедливост за целия несправедлив почти 30 -годишен преход. Нищо от това не се случи, но и управлението на ГЕРБ роди нови несправедливости“, коментира доц. Радева. По думите й хората много пъти са прощавали на ГЕРБ, но несправедливостите са продължавали и са се трупали една след друга. „Навсякъде по света се подава оставка при подобни ситуации, но ударът тук е право в сърцето на ГЕРБ и по-страшното е друго, че това е удар право в сърцето на политическата ни система. В момента на политическия терен няма нито една партия, която да заслужава доверието на избирателите. Всички политически актьори и политически претенденти за властта на практика се провалиха в изпита да излязат от кожата на дребния „Андрешко“, за който престоят във властта не е защита на цели, идеали, ценности и на народа, което хората очакват, а пълнене на гушата - колкото може повече“, допълни доц. Мира Радева. \r\nЕвелина БРАНИМИРОВА", "date": "2019.03.28", "title": "Доц. Мира Радева, социолог: Няма нито една партия, която да заслужава доверието на избирателите"}
{"url": "http://www.focus-news.net/news/2019/03/28/2640043/premierat-boyko-borisov-edna-dve-darzhavi-ot-chisto-egoistichni-prichini-ne-sa-saglasni-za-vlizaneto-na-balgariya-v-shengen.html", "text": "Една-две държави от чисто егоистични причини не са съгласни за влизането на България в Шенген. Това каза министър-председателят Бойко Борисов по време на икономически форум, организиран от германо-българската индустриално-търговска камара, предаде репортер на  Агенция „Фокус“ .  \r\n„Юни-юли тази година Шенген, еврозоната, мониторингов доклад - това са темите. За Шенген не съм сигурен, защото има една или две държави, които са егоисти, разбирам ги, но няма никаква друга причина. И, забавянето на колегите в Румъния, но се надявам да наваксат като председатели на Съвета на ЕС“, обясни той. „Ако България и Гърция са в Шенген, всеки може да влезе в Турция да отиде до Амстердам и Берлин, без да има къде да си покаже личната карта. Затова е проблемът -  Шенген-суша. Чисто егоистично, но и те пазят интереса на своите народи, затова в случая България и Румъния го отнасяме“, отбеляза Борисов. „Но за въздух и море няма да са прави, ако не ни пуснат. Несправедливо, защото самите те всичките казват, че сме най-добрите и ни дават за пример. Хем ни дават за пример, хем Гърция в Шенген, България не в Шенген. Това разминаване е нередно“, изтъкна премиерът.  \r\nТой увери, че външният дълг ще продължава да пада. „Това зависи кога сключим военните проекти за стабилизиране на българската отбранителна способност, но така или иначе резервът ни е голям и няма да предизвика трус“, обясни той.    \r\n„Всички сме поели ангажимент пред НАТО да направим до 2%от БВП разходите по отбрана, включително и Германия“, изтъкна Борисов.  \r\nДаяна ДЮЛГЕРОВА", "date": "2019.03.28", "title": "Премиерът Бойко Борисов: Една-две държави, от чисто егоистични причини, не са съгласни за влизането на България в Шенген"}
{"url": "http://www.focus-news.net/news/2019/03/28/2640044/kaloyan-pargov-bsp-sofiya-politsiyata-tryabva-da-bade-blizko-do-horata.html", "text": "На мен ми се иска тази сесия да не бъде просто формална, да слушаме доклади, да прочетем определени статистики, а на база на нашия опит, наблюдения, оплаквания, които са стигали до нас, да търсим начини и да си набележим съвместни мерки и действия как да се справим с проблема с престъпността и най-вече как да осигурим сигурността на гражданите. Това каза лидерът на БСП-София Калоян Паргов по време на заседание на Столичния общински съвет, предаде репортер на  Агенция „Фокус“ . „Говоря за битовата престъпност. Да не говорим и за присъствието на мигранти на територията на София. Усилията на Общината в посока осигуряване на сигурността би трябвало да бъдат още по-големи от гледна точка и на конкретни числови изражения в бюджета на Столична община. Ако се върнем на числата в бюджета, ще видим, че наистина имаме първо намаление, не с много, второ, имаме неразходване на средства за извършени мероприятия в отбрана и сигурност за 2018 г., които са прехвърлени за 2019 г.“, заяви Паргов. По думите му така не се пестят средства, а възможности за осигуряване на сигурност за града, гостите и жителите. „Най-важният принцип, около който трябва да се обединим е, че полицията трябва да е близко до хората. Това най-вече е свързано с териториалното покритие. С кмета на район „Надежда“ сме много удовлетворени, че от 3-4 месеца кварталите „Надежда“, „Връбница“ до „Обеля“ се радват на засилено полицейско присъствие, особено във вечерните часове. Какво обаче се случва в „Младост“, най-вече „Люлин“, „Овча купел“, „Хаджи Димитър“? Там очевидно рискът от повишена битова престъпност е по-голям в сравнение с централната част. На второ място въпросът ми е за материално-битовото осигуряване. Има една статистика, че над 20-30% от хората не стигат до районните полицейски управления, за да подадат жалба по едно или друго престъпление“, каза още Калоян Паргов.", "date": "2019.03.28", "title": "Калоян Паргов, БСП-София: Полицията трябва да бъде близко до хората"}
{"url": "http://www.focus-news.net/news/2019/03/28/2640015/yordan-apostolov-obedineni-patrioti-imam-informatsiya-che-ima-protseduri-za-prodazhba-na-imoti-na-myuftiystvoto-a-v-tazi-situatsiya-ne-mozhe-da-se-razsrochvat-dalgovete-mu.html", "text": "Имам информация, че има процедури за продажба на имоти на Мюфтийството, а съгласно закона при тази ситуация не може да се разсрочват дълговете му. Това каза народният представител от ПГ на „Обединени патриоти“ Йордан Апостолов по време на дебата по текстовете за отсрочване на задълженията на вероизповеданията, предаде репортер на  Агенция Фокус“ . \"Какво правим в момента с промяната на Закона за вероизподеданията - нарушава се основополагащ кодекс, какъвто е Данъчно-осигурително процесуален кодекс“, каза Апостолов. По думите му разпоредбите на ДОПК предвиждат за разсрочване да се иска становище и съгласие на директора и на управителния съвет на НОИ. Апостолов посочи, че е необходимо и решение на ЕК, че не става въпрос за държавна помощ. „Какво представлява Мюфтийството? То е субект, който трябва да се подчинява на законовите разпоредби и законодателство в Република България. За него трябва да важи редът, какъвто е за всички данъкоплатци“, заяви още Апостолов. Той отчете, че всички пари, които ще бъдат разсрочени, излизат от джоба на данъкоплатеца. „Трябва да видим как се тълкува и през Закона за държавните помощи. Най-накрая г-да от ДПС, бих искал да попитам за нещо. Аз нямам пълната информация, но имам частична такава, че вече има процедури по продажба на имоти на Мюфтийството и при започнала процедура, съгласно разпоредбите на чл. 238 от ДПК не може да се допуска отсрочване или отсрочване“, каза още Апостолов. \r\nТой посочи, че такова разсрочване може да бъде извършено до насрочване на продажбата, а такава вече според него е насрочена.  \r\nДеница КИТАНОВА", "date": "2019.03.28", "title": "Йордан Апостолов, „Обединени патриоти“: Имам информация, че има процедури за продажба на имоти на Мюфтийството, а в тази ситуация не може да се разсрочват дълговете му"}
{"url": "http://www.focus-news.net/news/2019/03/28/2640031/premierat-boyko-borisov-balgariya-e-izpalnila-absolyutno-angazhimentite-za-opazvane-na-granitsite-na-es.html", "text": "България е изпълнила абсолютно ангажиментите за опазване на границите на ЕС. Това каза министър-председателят Бойко Борисов по време на икономически форум, организиран от германо-българската индустриално-търговска камара, предаде репортер на  Агенция „Фокус“ . Относно миграцията Борисов заяви, че имаме леко разминаваме с германския министър на вътрешните работи Зеехофер, но България е изпълнила своя ангажимент. „Когато преди няколко години беше в София, аз му казах: „Нека да си затворим границите надеждно и мигрантите да влизат през ГКПП-тата. Там да им се снемат отпечатъци, да им се правят медицински прегледи, да се проверяват за връзка с терористични организации и тогава ако някой ги иска - да си минават. Този процес е текъл векове наред, но не е бил стихиен като вълна да уплаши населението в Европа. Никой тогава не е имал против миграцията, защото е ставало по правилата“, обясни премиерът. България е изпълнила абсолютно ангажимента си с ЕС, стриктно опазване на границите на ЕС.   \r\n„Споразумението на България работи перфектно между Турция и ЕС. Надеждно пазим границата. Така, че гарантираме спокойствието на Германия от страна на външната граница. Нека всички останали държави да бъдат така любезни да вложат пари в съоръжения и да си охраняват границите. Не може да искат от нас след това да ни накажат, от там където си ги пропуснали. Населението няма да се съгласи, ние няма да се съгласим, но това не значи, че сме против Германия, просто в този случай сме абсолютно прави“, допълни Борисов.  \r\nТой обясни, че с президента Радев са обединили усилията си, така че посещението на германския президент също да подпомогне усилията и отношенията между двете страни.  \r\nДаяна ДЮЛГЕРОВА", "date": "2019.03.28", "title": "Премиерът Бойко Борисов: България е изпълнила абсолютно ангажиментите за опазване на границите на ЕС"}
{"url": "http://www.focus-news.net/news/2019/03/28/2640048/plovdiv-okrazhnata-prokuratura-izvarshva-mashtabno-razsledvane-izbyagvane-na-danachni-zadalzheniya-v-osobeno-golemi-razmeri-ot-druzhestva-zanimavashti-se-s-taksimetrova-deynost.html", "text": "Окръжната прокуратура в Пловдив извършва мащабно разследване за данъчни престъпления. Това съобщиха от пресцентъра на  Апелативна прокуратура-Пловдив . Предмет на разследване не са действия на таксиметровите водачи, като същите ще бъдат разпитани единствено в качеството на свидетели, а извършването на действията по разследване по никакъв начин не налага преустановяване на тяхната дейност. Окръжна прокуратура – Пловдив наблюдава досъдебно производство за избягване установяването и плащането на данъчни задължения в особено големи размери от страна на дружества, занимаващи се с таксиметрова дейност.  \r\nПредмет на разследване не са действия на таксиметровите водачи, като същите ще бъдат разпитани единствено в качеството на свидетели, а извършването на действията по разследване по никакъв начин не налага преустановяване на тяхната дейност.  \r\nДосъдебното производство е било образувано вследствие на извършена проверка по подаден от началника на областния отдел „Автомобилна администрация“ – Пловдив сигнал, съдържащ данни за данъчни, документни и други престъпления. \r\nДо момента са извършени множество процесуално-следствени действия, вкл. претърсвания и изземвания, разпити на свидетели и приобщаване на писмени доказателства.  \r\nРазследването по случая продължава.", "date": "2019.03.28", "title": "Пловдив: Окръжната прокуратура извършва мащабно разследване избягване на данъчни задължения в особено големи размери от дружества, занимаващи се с таксиметрова дейност"}
{"url": "http://www.focus-news.net/news/2019/03/28/2640047/veliko-tarnovo-v-stopanska-akademiya-svishtov-se-provede-12-oto-izdanie-na-natsionalni-dni-na-karierata.html", "text": "В Стопанска академия „Димитър А. Ценов” - Свищов се проведе 12-то издание на най-голямото кариерно изложение в България „Национални дни на кариерата – Добра Кариера, Добър Живот”. Това съобщиха от пресцентъра на  висшето учебно заведение . Организатор на националния форум, който тази година се провежда за 18-и път в страната, е Job Tiger, а генерален спонсор е Nestle – България.  \r\nСвищов е сред осемте български града, в които се провежда кариерното изложение през 2019 г. Тазгодишното издание на форума срещна свищовските студенти с представители на 16 фирми и организации от България, предлагащи свободни стажантски и работни позиции в различни бизнес сектори. Гости на официалното откриване бяха Анелия Димитрова – зам.-кмет на община Свищов и Светлозар Петров – управител на Job Tiger. Участниците и гостите приветства ректорът на Стопанска академия, доц. д-р Иван Марчевски. Той подчерта значимостта на кариерния форум и ползите от него, както за студентите, така и за бизнеса. „Българската икономика има нужда от добре подготвени икономисти. Фактът, че част от участващите фирми в дните на кариерата в Стопанска академия ежегодно идват за да се срещнат с нашите студенти, показва, че бизнесът има нужда именно от кадрите, които свищовското висше училище подготвя с квалификация в областта на икономиката, администрацията и управлението. Нашите студенти са мотивирани млади хора, които са с амбицията на знаещи и можещи, и които са готови да се захващат с големи предизвикателства”, каза доц. Марчевски. Той пожела на студентите да намерят своите бъдещи работодатели и интересни проекти за кариерната им реализация, а на работодателите – да срещнат в Свищов висококвалифицирани специалисти, които да попълнят екипите им. \r\nПриветствия към свищовските студенти и към участващите представители на практиката, отправиха и официалните гости. Светлозар Петров благодари на Стопанска академия за приятелството и партньорството през изминалите години, с което са предоставени възможности за кариерна реализация на различни генерации свищовски възпитаници. Той сподели, че в национален мащаб за 18 години над 45000 души са започнали стаж или работа след участие в дните на кариерата. Светлозар Петров апелира към свищовските студенти да използват форума за да научат какво изискват работодателите, да се подготвят за пазара на труда и да поставят основите на своето успешно кариерно развитие. \r\n„Свищовското висше училище е ковачница на професионално подготвени кадри с нужните знания и умения за успешно реализиране на трудовия пазар”, заяви в приветствието си зам.-кметът на община Свищов, Анелия Димитрова. Тя подчерта, че участието на представените фирми в изложението е показател за високата оценка, която бизнеса дава за    качеството на предлаганото в Стопанска академия образование. По думите й, кариерният форум спомага за синхронизиране на нагласите на бизнеса с очакванията на младите специалисти и с тяхната мотивация.   \r\nЗа да представят пред младите хора работни и стажантски позиции, в изложението в Стопанска академия участваха водещи банкови институции и застрахователни компании, Дирекция „Бюро по труда” – Свищов, общинска администрация, фирми от различни сектори, академични центрове. Форумът даде възможност на студентите да получат кариерни съвети и консултации, да коментират с мениджъри и представители на фирмите пазара на труда, да се информират за предлаганите стажантски програми и свободни работни позиции, да обсъждат с работодателите какви са техните изисквания, да разберат начините за по-успешен кариерен старт. Зад много от щандовете студентите срещнаха хора, намерили първата си работа или стаж на същия форум преди години. За част от младите хора това беше първа среща с работодател в неформална обстановка.", "date": "2019.03.28", "title": "Велико Търново: В Стопанска академия - Свищов се проведе 12-ото издание на „Национални дни на кариерата”"}
{"url": "http://www.focus-news.net/news/2019/03/28/2640045/bulgartransgaz-shte-otvori-tsenovite-predlozheniya-po-protsedurata-za-razshirenieto-na-gazoprenosnata-infrastruktura-na-29-mart.html", "text": "„Булгартрансгаз“ ЕАД ще отвори ценовите предложения на участниците в открита процедура по Закона за обществените поръчки (ЗОП) с наименование: „Доставка на необходимите материали и оборудване, инвестиционно проектиране - фаза работен проект, изграждане и въвеждане в експлоатация на обект: „Разширение на газопреносната инфраструктура на „Булгартрансгаз” ЕАД паралелно на северния (магистрален) газопровод до българо-сръбската граница”, етап: „Линейна част“ и референтен номер: 180-100 на „Булгартрансгаз“ ЕАД. Това съобщиха от пресцентъра на  дружеството . \r\nНа основание чл.57, ал. 3 от Правилника за прилагане на Закона за обществените поръчки (ППЗОП), комисията за извършване на подбор на участниците, разглеждане и оценка на офертите обяви, че от 14.00 часа на 29 март 2019 г., в сградата на „Булгартрансгаз“ ЕАД ще бъдат отворени ценовите предложения на участниците, които отговарят на изискванията за лично състояние и критериите за подбор, и чиито технически предложения отговарят на изискванията, заложени отдружеството. \r\nДокументацията за обществената поръчка и съобщението са публикувани  .", "date": "2019.03.28", "title": "„Булгартрансгаз“ ще отвори ценовите предложения по процедурата за разширението на газопреносната инфраструктура на 29 март"}
{"url": "http://www.focus-news.net/news/2019/03/28/2640049/ministar-predsedatelyat-boyko-borisov-shte-uchastva-v-chetiristrannata-sreshta-na-visoko-ravnishte-mezhdu-balgariya-gartsiya-rumaniya-i-sarbiya-v-bukuresht.html", "text": "Министър-председателят Бойко Борисов ще бъде на посещение в Букурещ, където ще участва в Четиристранната среща на високо равнище между България, Гърция, Румъния и Сърбия на 29 март. Това съобщиха от  правителствената информационна служба . Премиерите Бойко Борисов, Алексис Ципрас, Виорика Дънчила и президентът Александър Вучич ще обсъдят напредъка по общите проекти в региона в сферите на транспорта, инфраструктурата и енергетиката. Фокус на срещата между държавните и правителствени ръководители  ще бъде задълбочаването на регионалното сътрудничество и развитието на добросъседските отношения.  \r\nПреди Четиристранната среща в Букурещ ще се проведе и Петото заседание на Съвета за сътрудничество на високо равнище между България и Румъния. На него ще бъде обсъдено интензивното партньорство с цел укрепването на сигурността, икономическото развитие и свързаността на региона. След съвместното заседание ще бъдат подписани двустранни документи.", "date": "2019.03.28", "title": "Министър-председателят Бойко Борисов ще участва в Четиристранната среща на високо равнище между България, Гърция, Румъния и Сърбия в Букурещ"}
{"url": "http://www.focus-news.net/news/2019/03/28/2640050/sliven-11-pozhara-sa-goreli-v-oblastta-postradali-nyama.html", "text": "Екипи на РДПБЗН-Сливен са се отзовали на 11 сигнала за произшествия през изминалото денонощие, без причинени преки материални щети. Това съобщиха от  Областна дирекция на МВР – Сливен . \r\nПожарникари от РСПБЗН-Сливен са гасили 5 пожара  в сухи треви в селата Гавраилово, Мечкарево, Блатец, Тополчане и по път І-6 в квартал „Речица“. Изгасени са 2 пожара, възникнали в отпадъци, в град Сливен и село Тополчане. \r\nРСПБЗН-Нова Загора са гасили пожари в сухи треви в селата Дядово, Кортен, Новоселец и Богданово.", "date": "2019.03.28", "title": "Сливен: 11 пожара са горели в областта, пострадали няма"}
{"url": "http://www.focus-news.net/news/2019/03/28/2640051/gabrovo-kashta-e-goryala-v-selo-krushevo-nyama-postradali-hora.html", "text": "Къща е горяла в село Крушево. Това съобщиха за  Радио „Фокус“ – Велико Търново  от Регионална дирекция „Пожарна безопасност и защита на населението“ – Габрово. Сигналът е получен малко след 02:00 часа тази нощ. На място е изпратен екип на Районната служба в Севлиево с два противопожарни автомобила и петима пожарникари. Те успели да локализират пожара. Няма пострадали хора. Причина за възникване на пожара е късо съединение. \r\nНадежда КРЪСТЕВА", "date": "2019.03.28", "title": "Габрово: Къща е горяла в село Крушево, няма пострадали хора"}
{"url": "http://www.focus-news.net/news/2019/03/28/2640053/dobrich-75-godishna-zhena-ot-oblastniya-grad-e-stanala-zhertva-na-telefonna-izmama-s-1800-leva.html", "text": "Възрастна жена от Добрич е подала сигнал в полицията в града, че е била измамена по телефона да даде 1800 лева. Това съобщават от пресцентъра на  Областната дирекция на МВР . Снощи, около 20.50 часа, 75-годишна жена е сигнализирала за случая. По нейна информация на 26 март, около 13.30 часа е получила обаждане на домашния си телефон от непознат мъж, представящ се за служител на МВР. Чрез въвеждане в заблуждение, мнимият полицай заявява, че се провежда полицейска операция с цел залавяне на извършители на телефонни измами и поисква съдействието й. Жената оставя пред входа на жилището си по ул. „Георги Кирков”, торба със сумата от 1 800 лева. След като осъзнава, че е станала жертва на телефонна измама, възрастната жена сигнализира полицията. По случая е образувано досъдебно производство.", "date": "2019.03.28", "title": "Добрич: 75-годишна жена от областния град е станала жертва на телефонна измама с 1800 лева"}
{"url": "http://www.focus-news.net/news/2019/03/28/2640052/tsvetelina-kabakchieva-korado-balgariya-smyatam-che-predstoyashtata-godina-shte-bade-po-dobra-za-nas-na-balgarskiya-pazar.html", "text": "Смятам, че предстоящата година ще бъде по-добра за нас на българския пазар. Това каза Цветелина Кабакчиева, ръководител „Маркетинг и продажби“ на „Корадо-България“, по време на годишната среща на „Корадо-България“ и Корадо Груп с медии и представители на инвестиционните среди, на която бяха представени финансовите резултати на компания за 2018 г. и стратегическите ѝ цели за 2019 г., предаде репортер на  Агенция „Фокус“ . По думите ѝ основната причина за спада на продажбите на дружеството на българския пазар се дължи на конкуренцията от турските производители. „За известно време ще продължаваме да сме под техния натиск, но „Корадо-България“ се бори с всички възможни средства, за да достигнем приемлив за пазара продукт“, посочи тя. „Нашите усилия са насочени и към друга насока – представяне на пазара на пълното решение, което дава Групата от нови енергийни решения. Част от тях са непознати за българския пазар, част от тях са непознати за клиента и ние се опитваме по всички възможни начини да променим и изградим допълнително търсенето на българския пазар и българския клиент“, допълни Цветелина Кабакчиева. „В тази насока смятам, че предстоящата година ще бъде по-добра, поради тази причина сме поставили като цел и запазването на дела ни на пазара“, заяви още тя.  \r\nВесела АЛЕКАНДРОВА", "date": "2019.03.28", "title": "Цветелина Кабакчиева, „Корадо-България“: Смятам, че предстоящата година ще бъде по-добра за нас на българския пазар"}
{"url": "http://www.focus-news.net/news/2019/03/28/2640035/zeri-kosovo-es-ne-znae-kak-da-varne-kosovo-i-sarbiya-kam-dialoga.html", "text": "Европейският съюз не знае как да върне Косово и Сърбия към диалога, отбелязва прищинският ежедневник  Zeri  в статия, публикувана на първа страница.  \r\nПрипомня се, че основното условие на Белград да се върне към последната фаза на диалога е премахването на 100-процентовите мита за внос на сръбски стоки в страната. Но министър-председателят на Косово Рамуш Харадинай е категоричен, че Прищина няма да премахне мярката. Според ЕС обаче тази стъпка няма алтернатива страните да се върнат на масата за преговорите.  \r\nМеждувременно политическите коментатори в Прищина твърдят, че при сегашните обстоятелства постигането на споразумение между Сърбия и Косово през настоящата година е изключено. Тереза Герова", "date": "2019.03.28", "title": "Zeri (Косово): ЕС не знае как да върне Косово и Сърбия към диалога"}
{"url": "http://www.focus-news.net/news/2019/03/28/2640057/sport-mourinyo-kato-variant-za-dva-frenski-kluba.html", "text": "Жозе Моуриньо, който за последно води Манчестър Юнайтед, в момента е без работа, обяви, че се надява да си намери нов клуб от лятото. Според информация на френския вестник \"Екип\", португалецът може да поеме отбор от Лига 1.   \r\nДвата отбора, които са свързвани с Моуриньо са Монако и Лион. Пари Сен Жермен също е вариант, но на \"Парк де Пренс\" за момента са доволни от работата на Томас Тухел и евентуална смяна през лятото е малко вероятна. \r\nМоуриньо бе спряган и като вариант за Реал Мадрид, но испанците предпочетоха да върнат начело Зинедин Зидан. Според други слухове португалецът може да смени Лучано Спалети начело на Интер. \r\nВенцислав ДРАГОМАНОВ", "date": "2019.03.28", "title": "Спорт: Моуриньо като вариант за два френски клуба"}
{"url": "http://www.focus-news.net/news/2019/03/28/2640046/tass-venetsuelskoto-pravitelstvo-nyama-da-zadeystva-ruski-voynitsi-za-operatsii-v-stranata.html", "text": "Правителството на Венецуела не планира да задейства военнослужещи от Руската федерация за операции на територията на страната. Това съобщи пред журналисти военното аташе при посолството на Венецуела в Москва Хосе Тореалба Перес, предава  TACC . \r\n„Не се предвижда въвличането на руски военни в каквито и да било военни акции“, категоричен бе Перес.  \r\nПо-рано бе съобщено, че два руски самолета с военни на борда са кацнали на международното летище „Симон Боливар“ във венецуелската столица Каракас. Пояснено бе, че те са в страната е свързано с изпълнение на договори за военнотехническо сътрудничество, подписани между Русия и Венецуела преди „много години“. \r\nПо-рано редица големи венецуелски медии, включително телевизионният канал NTN, съобщиха, че 99 руски войници са отлетели за Каракас, а самолетите са доставили и 35 тона товари. При пристигането им те са били посрещнати от ръководителя на венецуелския отдел за международно сътрудничество и интеграция Мариани Мата, ръководителят на специалната полиция на страната Едгар Колина Рейес и служителите на руското посолство в Каракас. Тереза Герова", "date": "2019.03.28", "title": "ТАСС: Венецуелското правителство няма да задейства руски войници за операции в страната"}
{"url": "http://www.focus-news.net/news/2019/03/28/2640054/tsvetan-tsvetanov-gerb-veche-imame-izgraden-mehanizam-s-parlamentarnite-grupi-s-koyto-da-tarsim-politicheski-konsensus-i-ustoychivost-v-zakonodatelstvoto.html", "text": "Вече имаме изграден механизъм с парламентарните групи, с който да търсим политически консенсус и устойчивост в законодателството. Това каза председателят на ПГ на ГЕРБ Цветан Цветанов пред журналисти, предаде репортер на  Агенция „Фокус“ . Цветанов че днес е имал последен Председателски съвет, на който е присъствал заедно с бъдещия председател на ПГ на ГЕРБ Даниела Дариткова и със заместник-председателя Красимир Велчев. „Д-р Дариткова усети атмосферата както на емоцията, която има в кабинета на председателя на българския парламент, но видя, че когато се стараем всеки един да направи своето изложение в духа на конструктивния подход, нещата могат да бъдат, както ги видяхте в пленарна зала“, допълни още Цветанов. \r\n„Ние сме отговорни хора, за нас ГЕРБ е кауза и всеки един от нас го осъзнава. Има моменти, когато трябва да направиш крачка встрани. Има моменти, когато трябва да си солидарен с всички колеги, които до настоящия момент са проявявали подобен подход. Нямаше как да обясня както на обществото, но преди всичко на структурите на ПП ГЕРБ и  на колегите, ако не бях взел такова решение. Това щеше да означава, че аз съм се вкопчил в позицията шеф на парламентарна група и за мен това е фиксация или някакво его. В политиката няма его. В политиката трябва да бъдеш достатъчно отговорен, да бъдеш човек, който може да прави компромиси със себе си“, коментира още Цветанов.  \r\nДеница КИТАНОВА", "date": "2019.03.28", "title": "Цветан Цветанов, ГЕРБ: Вече имаме изграден механизъм с парламентарните групи, с който да търсим политически консенсус и устойчивост в законодателството"}
{"url": "http://www.focus-news.net/news/2019/03/28/2640058/blagoevgrad-parvata-kampaniya-za-proletno-pochistvane-v-grada-zapochva-na-6-mart.html", "text": "Първата кампания за пролетно почистване в Благоевград под мотото „Чист и зелен Благоевград! От нас зависи!” започва на 6 април на площад „Македония” от 10.30 часа и продължава на 7, 13, 14 април. Кампанията се по инициатива на кмета д-р Камбитов. Това съобщиха от пресцентъра на  Община Благоевград   \r\nОбщината апелира гражданите да се  погрижат за прилежащите си части, за зелените площи, парковете, беседките и междублоковите пространства в близост до дома си,както и за коритото на река Бистрица и места, които смята ,че се нуждаят от почистване или облагородяване. \r\nНа 5 април пред сградата на ТП „Държавно предприятие  горско стопанство Благоевград“ ще се раздават дръвчета и фиданки за най-активните доброволци. Целта е с растителността да превърнем зелените площи в още по- красиви, приятни и здравословни места.    \r\nЕко Партнърс и Община Благоевград подсигуряват всичко необходимо за голямото почистване, за да улеснят работата на доброволците.   Ще има разположени пет шатри из целия град, където ще се раздават чували, ръкавици, лопати, метли, бои.   В кв. „Еленово“ шатрата ще бъде позиционирана пред Спортен комплекс „Пирин“, в кв. „Струмско“ срещу магазин „Стоми“, а в кв. „Грамада“ пред бившето „Аско Деница“. Шатрата за кв. „Освобождение“ и кв. „Запад“  ще бъде разположена в двора на бившия  механотехникум.  На площад „Македония“ също ще има разположена шатра с всичко необходимо за почистването.  \r\nС кампанията „Чист и зелен Благоевград! От нас зависи!”  цели да възпита отговорност към опазването на околната среда, любов към природата и нейното съхраняване и поддържане.  \r\nСъбраните отпадъци следва да бъдат изнесени до най-близките съдове за смесен битов отпадък, а разделно  събраните отпадъци до съдовете за разделно събиране. Ангажиментът за извозване на разделно събрания отпадък е на  Еко Партнърс, а фирма „Биострой“ ще събира чувалите със събран смесен отпадък.  \r\nОбщина Благоевград призовава жителите да бъдат отговорни към опазване на околната среда и да подкрепят активно кампанията за мащабното почистване. „Нека бъдем единни в името на чист и зелен Благоевград! От нас зависи!”, апелират от Общината", "date": "2019.03.28", "title": "Благоевград: Първата кампания за пролетно почистване в града започва на 6 март"}
{"url": "http://www.focus-news.net/news/2019/03/28/2640059/d-r-daniela-daritkova-osnovniyat-mi-prioritet-kato-predsedatel-na-pg-na-gerb-shte-bade-da-tarsya-dialog.html", "text": "Основният ми приоритет като председател на ПГ на ГЕРБ ще бъде да търся диалог. Това каза д-р Даниела Дариткова пред журналисти във връзка с поста, който ще заеме като председател на ПГ на ГЕРБ, предаде репортер на  Агенция „Фокус“ . „Моят основен приоритет ще бъде да търся диалога и да постигам максимално възможния консенсус, в интерес на българските граждани“, каза д-р Дариткова. \r\nДеница КИТАНОВА", "date": "2019.03.28", "title": "Д-р Даниела Дариткова: Основният ми приоритет като председател на ПГ на ГЕРБ ще бъде да търся диалог"}
{"url": "http://www.focus-news.net/news/2019/03/28/2640060/sakam-da-kazham-makedoniya-talat-dzhaferi-nyama-da-nasrochi-zasedanie-za-sp-dokato-ne-minat-prezidentskite-izbori-v-makedoniya.html", "text": "Председателят на македонския парламент Талат Джафери няма да насрочи заседание за Специализираната прокуратура, докато не минат президентските избори в страната – дори и партиите да постигнат споразумение за нея, предава скопската електронна медия  „Сакам да кажам“  . \r\n„И за да се договорят сега, не мога да насроча такава сесия, защото предишната практика показа, че депутатите използват подобни заседания за кампанията. Няма да позволя това да се случи. Нека контактуват през този период, да постигнат съгласие и да преодолеят различията за СП, няма проблем да се насрочи заседание след 6 май, когато ще приключат президентските избори”, отговори Джафери на въпрос дали би се съгласил с премира Зоран Заев, който по-рано увери, че ако се споразумее с ВМРО-ДПМНЕ, ще поиска извънредно заседание на парламента за СП.  \r\nДжафери е уверен, че страната няма да закъснее с приемането на реформите, защото Европейската комисия ще отложи доклада за Република Северна Македония заради изборите за ЕП. Тереза Герова", "date": "2019.03.28", "title": "„Сакам да кажам“ (Македония): Талат Джафери няма да насрочи заседание за СП, докато не минат президентските избори в Македония"}
{"url": "http://www.focus-news.net/news/2019/03/28/2640061/s-natsionalna-nagrada-za-stsenichno-izkustvo-za-2019-ta-godina-ikar-be-otlichen-kuklen-teatar-burgas.html", "text": "С национална награда за сценично изкуство за 2019-та година \"Икар\" бе отличен Куклен театър - Бургас по време на 45-ата церемония на Съюза на артистите в България, която се проведе снощи в Народния театър \"Иван Вазов\" в София. Това съобщиха от пресцентъра на  Община Бургас .  \r\nНаградата бе присъдена в категория \"Куклен спектакъл\" за постановката \"Филифьонката, която вярваше в бедствия\" от Туве Янсон. Сценарият и режисурата на спектакъла на Държавен куклен театър - Бургас е на Петър Тодоров, сценографията е на Ханна Шварц, а музиката на Петя Диманова. Видео дизайнът е дело на Владислав Илиев, а хореографията - на Петя Стойкова. В постановката е включен и гласът на Ицко Финци. В него участват Десислава Минчева - Тодорова в ролята й на Филифьонката и Неделина Роселинова в ролята на Гафсата. Наградата е излъчена от Гилдията на творците в кукленото изкуство. \r\nУспешният спектакъл на бургаския куклен театър \"Филифьонката, която вярваше в бедствия\" е история за всички възрасти. По красив и поетичен начин той разказва за една странна Филифьонка, която живее сама на един отдалечен северен бряг. Тя толкова се бои да не й се случи някое бедствие, че почти не излиза от къщата си. Единственото живо същество наоколо е не по-малко странната Гафса. Двете са обречени да бъдат добри съседки, но страховете на Филифьонката им пречат. Впечатляващият спектакъл се опитва да даде отговор на един вечен въпрос - \"Всъщност, дали най-добрият начин да се освободиш от страха не е да преминеш през него?\".  \r\n\"Ако още не сте гледали \"Филифьонката, която вярваше в бедствия\", можете да поправите тази \"грешка\" на 8-ми април от 19.00 часа в Държавен куклен театър - Бургас\", посочват от Общината.", "date": "2019.03.28", "title": "С национална награда за сценично изкуство за 2019-та година \"Икар\" бе отличен Куклен театър - Бургас"}
{"url": "http://www.focus-news.net/news/2019/03/28/2640063/varna-19-yuristi-sa-opredeleni-za-chlenove-na-rayonnata-izbiratelna-komisiya.html", "text": "Съставът на Районната избирателна комисия (РИК) във Варна за предстоящите избори за Европейски парламент ще е от 19 членове и всички те са юристи. Това беше решено по време на консултации при областния управител Стоян Пасев с представители на парламентарно представените партии и на коалиции и партии и коалиции от партии, които имат членове на Европейския парламент, но не са парламентарно представени, предаде репортер на  Радио „Фокус” - Варна . На срещата за пореден път за председател на РИК беше избран юристът Велин Жеков, предложен от ГЕРБ. По време на консултациите представителите на партиите и коалициите избраха да включат двама допълнителни членове. Те са предложени от „Реформаторския блок” и от коалиция „България без цензура”. За заместник-председатели бяха избрани Орхан Мехмед от ДПС и Николай Наков от Партия „Воля”. Секретар на РИК и на тези избори ще бъде Мария Тодорова от БСП. Имената на останалите членове на комисията ще станат ясни утре, след публикуването на протокола от срещата.  До неделя списъкът трябва да бъде представен пред Централната избирателна комисия (ЦИК). До 6 април ЦИК ще си произнесе с решение по така изготвеното предложение.  \r\nДиана СТОЕВА", "date": "2019.03.28", "title": "Варна: 19 юристи са определени за членове на Районната избирателна комисия"}
{"url": "http://www.focus-news.net/news/2019/03/28/2640065/burgas-obshtinata-izgradi-dva-novi-parkinga-v-kompleks-meden-rudnik.html", "text": "Община Бургас изгради два нови паркинга в комплекс \"Меден рудник\". Те са с общ капацитет от 80 места. Това съобщиха от пресцентъра на  Общината . Реализирането на проекта е част от мерките за създаването на добра инфраструктура и градска среда. \r\nЕдното от съоръженията е изградено в прилежащ терен на улица \"Константин Петканов\". То разполага с 30 места за автомобили и вече спомага за облекчаването на трафика в този район. С благоустрояването на терена се създават и по-добри условия за придвижване на пешеходците. \r\nДругият нов паркинг се намира в пространството между 29, 30 и 31 блок. Той разполага с 50 места и решава един дългогодишен проблем с паркирането на автомобили в района. Досега теренът пустееше и затова Община Бургас реши да го облагороди и той да се използва рационално от живеещите в района. Паркингът има осветление, положена е необходимата маркировка, която ще улеснява правилното подреждане на автомобилите. Подстъпите към паркинга са проектирани да са максимално удобни за водачите, изграден е и нов тротоар.", "date": "2019.03.28", "title": "Бургас: Общината изгради два нови паркинга в комплекс \"Меден рудник\""}
{"url": "http://www.focus-news.net/news/2019/03/28/2640055/gl-komisar-ivaylo-spiridonov-gdbop-pochti-vseki-den-sluzhitelite-ni-nyakade-v-stranata-izvarshvat-operatsii-koito-reshavat-seriozen-problem.html", "text": "Почти всеки ден служителите ни някъде в страната извършват операции, които решават сериозен проблем. Това каза пред журналисти гл. комисар Ивайло Спиридонов, директор на Главна дирекция „Борба с организираната престъпност“ (ГДБОП) по време брифинг за годишния отчет за 2018 година, предаде репортер на  Агенция „Фокус“ . „Всички сме наясно, че едно неадекватно политическо решение, може да доведе до това обществеността да има по-големи претенции към една структура“, заяви гл. комисар Ивайло Спиридонов. Той подчерта, че за негова радост за тези години служителите на ГДБОП са постигнали възходящи резултати. „И по критериите, по които, в крайна сметка се оценява дирекцията, към днешния ден мога да кажа, че постигнатите резултати са изключително високи. За нас продължава да бъде приоритет противодействието на тероризма, корупцията и контрабандата във всичките ѝ форми“, отбеляза директорът на Главна дирекция „Борба с организираната престъпност“.  \r\nПо думите му ГДБОП се стреми ежедневно да доказва това. „Броят на операциите на ГДБОП е такъв, че реално 5 дни в седмицата, ние провеждаме по една операция. Това означава, че почти всеки ден служителите на ГДБОП някъде в страната извършват операции, които решават сериозен проблем“, посочи още той. \r\nСпиридонов подчерта, че организираната престъпност е наистина проблем и то не само за България, а и в световен мащаб.  \r\nИрина ИВАНОВА", "date": "2019.03.28", "title": "Гл. комисар Ивайло Спиридонов, ГДБОП: Почти всеки ден служителите ни някъде в страната извършват операции, които решават сериозен проблем"}
{"url": "http://www.focus-news.net/news/2019/03/28/2640056/tsvetan-tsvetanov-gerb-kolegite-ot-parlamentarnata-grupa-mi-podariha-maratonki-za-da-prodalzha-da-byagam-v-dalgiya-politicheski-maraton.html", "text": "Колегите от парламентарната група ми подариха маратонки, за да продължа да бягам в дългия политически маратон. Това каза председателят на ПГ на ГЕРБ Цветан Цветанов пред журналисти, предаде репортер на  Агенция „Фокус“ . Цветанов заяви, че е готов да помага на Даниела Дариткова и на ПГ на ГЕРБ. „Връзката остава толкова силна, колкото е била досега. Единственото във времето, когато има пленарни заседания и трябва да бъда тук, сега ще бъда в някоя поредна община, където ще правя поредната среща с нашите структури и ще можем да се подготвим максимално организационно добре за предстоящите избори“, допълни Цветанов. Той отбеляза, че колегите му от парламентарната група са му направили изненада и са му подарили маратонки. „Казаха, че в момента в свободата, която имам, е много по-добре да бягам в този политически маратон“, допълни Цветанов. Във връзка напускането на парламента, заместник-председателят на ГЕРБ посочи: „Винаги съм бил за целостта и да не остава усещане в хората, че има някакъв скандал или конфликт в ръководството на ГЕРБ. Страдат структурите, членовете, симпатизантите. Партия ГЕРБ е като едно семейство“, посочи още Цветанов. Той обясни, че Законът за вероизповеданията е бил  много трудно изпитание за всички парламентарни групи. „Всеки иска под една или друга форма да покаже на своите избиратели, че защитава и отстоява дадени принципни позиции. В живота и в политиката трябва да се търси консенсус“, обясни той.  \r\nДеница КИТАНОВА", "date": "2019.03.28", "title": "Цветан Цветанов, ГЕРБ: Колегите от парламентарната група ми подариха маратонки, за да продължа да бягам в дългия политически маратон"}
{"url": "http://www.focus-news.net/news/2019/03/28/2640064/ministar-mladen-marinov-polozhitelna-tendentsiya-e-vse-po-chestoto-izpolzvane-na-sluzhiteli-na-gdbop-pod-prikritie-koeto-e-mnogo-efektiven-metod-za-protivodeystvie-na-prestapnostta.html", "text": "Положителна тенденция е развитието и все по-често прилагане на служители под прикритие, което е един много ефективен метод. Това каза пред журналисти министърът на вътрешните работи Младен Маринов по време брифинг за годишния отчет за 2018 година, предаде репортер на  Агенция „Фокус“ . „В ГДБОП няма по-маловажни или по-важни линии“, заяви министър Младенов. Той подчерта, че така е структурирана дирекцията, че обхваща всички необходими линии, които пряко влияят върху сигурността и финансово-кредитната система на държавата. „Това са изключително важни линии и всички имат възходяща тенденция, в рамките на три години, след възстановяването на дирекцията. Има подобряване, обаче, и в качеството, защото това е досъдебното производство. Естествено важна е и оперативно-издирвателната дейност и работата със сътрудници“, отбеляза министърът. По думите му цифрите са положителни. „Дирекцията има изградения необходим агентурен апарат и това, което може да посочим още, като положителна тенденция е развитието и все по-често прилагане на служители под прикритие, което е един много ефективен метод“, посочи той. \r\nПо думите му целенасоченото развиване на киберпрестъпността също бележи успех. „Знаете, че тази структура от сектор, стана отдел с почти тройно увеличение на състава. Ние смятаме, че киберсигурността е сектор, който много бързо се развива. Там е изключително необходимо да има доверие с всички партньорски служби и бърз обмен на информация. Именно за това ние влагаме ресурси при посещението на САЩ, една от основните теми беше точно, за това как да си взаимодействаме и как да получаваме обучение и да обменяме добри практики и съответно техническа помощ от там. Те смятат, че това е една много важна дейност“, каза още Маринов. \r\nОтносно следствените действия в офисите на дружество „Кинтекс“, министър Маринов коментира, че операцията е на Специализираната прокуратура и не може да го коментира. „Подпомагаме по отношение на нашите правомощия, но конкретика няма как да Ви кажа“, каза министърът. \r\nИрина ИВАНОВА", "date": "2019.03.28", "title": "Министър Младен Маринов: Положителна тенденция е все по-честото използване на служители на ГДБОП под прикритие, което е много ефективен метод за противодействие на престъпността"}
{"url": "http://www.focus-news.net/news/2019/03/28/2640042/", "text": "Очаквам сериозна абдикация на избирателя на европейските избори. Това каза в интервю за дневния информационен блок „Добър ден“ на  Радио „Фокус“  социологът доц. Мира Радева по повод оставката на Цветан Цветанов след „Апартаментгейт“. Тя отбеляза, че основната причина е вътрешнополитическата обстановка, недоверието към цялата политическа класа, но и недоверие в работата на европейските институции. „Виждате колко много противоречия се натрупаха и във връзка с директивата на Макрон, как в общественото пространство нееднозначно отекваха и коментарите по отношение на Истанбулската конвенция, където ние не можахме да защитим като общество истинските демократични ценности. Оказахме се общество в разкрачено положение между Изтока и Запада, между патриархалността и постмодерния свят. На нито един от тези дълбоки въпроси ние не можахме да дадем адекватен и еднозначен отговор. Какво да се сърдим обаче на нашите политици и на обществото ни при положение, че виждаме и голямата драма отвъд океана с Брекзит“, допълни социологът доц. Мира Радева. \r\nЕвелина БРАНИМИРОВА", "date": "2019.03.28", "title": "Доц. Мира Радева, социолог: Очаквам сериозна абдикация на избирателя на европейските избори заради вътрешнополитическата обстановка"}
{"url": "http://www.focus-news.net/news/2019/03/28/2640033/menda-stoyanova-gerb-ako-varvim-po-obshtiya-red-na-dopk-finansoviyat-ministar-i-nap-nikoga-ne-biha-razreshili-otsrochvane-na-dalgovete-na-veroizpovedaniyata.html", "text": "Ако вървим по общия ред на Данъчно–осигурителния процесуален кодекс, никога финансовият министър, нито НАП биха дали разрешение за отсрочване на дълговете на вероизповеданията. Това каза народният представител от ПГ на ГЕРБ и председател на Бюджетна комисия Менда Стоянова по време на дебата по текстовете за отсрочване на задълженията на вероизповеданията, предаде репортер на  Агенция Фокус“ . „Неслучайно направихме това предложение между първо и второ четене в един специален закон, който урежда отношенията във вероизповеданията - да го допълним и с текстове, които казват как при определена ситуация, да се действа по отношение на отсрочване на евентуални вземания. Тези текстове важат за всички вероизповедания. Тук през цялото време се говореше за мюсюлманското, шредполагам, защото по медиите излезе, че мюсюлманското вероизповедание има задължения, а православната църква няма. Аз не знам кой колко задължения има, има или няма. Текстът е принципен. Защо се наложи такъв текст да се запише в този закон, а не се приложи редът, за който преждеговорищите приложиха, а именно по ДОПК. По една много важна и основна причина – кодексът и неговите норми са създадени за стопанска дейност“, каза още Менда Стоянова. По думите й в кодекса има редица изисквания във връзка с отсрочванията. \r\nДеница КИТАНОВА", "date": "2019.03.28", "title": "Менда Стоянова, ГЕРБ: Ако вървим по общия ред на ДОПК, финансовият министър и НАП никога не биха разрешили отсрочване на дълговете на вероизповеданията"}
{"url": "http://www.focus-news.net/news/2019/03/28/2640068/pregled-na-mezhdunarodnite-novini-do-13-chasa-agentsiya-fokus.html", "text": "САЩ съзнателно дестабилизират ситуацията във Венецуела, провокирайки разпад на държавността и хаос в латиноамериканската страна. Това заяви на брифинг официалният представител на Министерството на външните работи на Руската федерация Мария Захарова, предава  TACC . \r\nТя припомни последователна поредица от действия, целящи дестабилизиране на ситуацията във Венецуела, включително налагане на санкции срещу финансовия, петролния, златодобивния сектор, разделянето на обществото, въоръжените сили, опитите за принудително внасяне на хуманитарна помощ, както и продължаване на саботажите или други действия, които „пряко се квалифицират като саботаж срещу енергийната система на страната\". \r\n„Всичко това е умишлена провокация на хаос, разпад на държавата, в резултат на което просто няма да има победители. Вие във Вашингтон, разбирате ли това?“, бе обръщението на Захарова към американските власти. \r\n„Задавахме този въпрос в контекста на други държави и се оказахме, за щастие или за съжаление, прави. В контекста на Венецуела всеки ли разбира последствията от собствените си действия?\", обърна се Захарова към страните, подкрепящи САЩ по венецуелския въпрос. \r\nСАЩ получиха карт бланш от Ниделандия за използването на остров Кюрасао (част от кралството) като трамплин за агресивна намеса във венецуелските дела, добави Захарова. \r\n„Обърнахме внимание на подписването на споразумение между Нидерландия и САЩ за използването на инфраструктурата на остров Кюрасао за хуманитарни доставки за Венецуела. Ако говорим в контекста и във връзка с реалността, Хага даде на американците карт бланш за намеса във Венецуела под прикритието на хуманитарни лозунги“, категорична бе Захарова. \r\n***  Министър-председателят на Македония Зоран Заев ще проведе срещи в Събранието с лидерите на албанските опозиционни партии с цел осигуряване на необходимото квалифицирано мнозинство за приемане на новия Закон за прокуратурата и решаването на статута на Специализираната прокуратура, съобщава скопското електронно издание  МКД . \r\nВъв вечерните часове на деня на заседание се събират и работните групи на СДСМ и ВМРО-ДПМНЕ. Срещата – третата по ред, ще се проведе в сградата на Министерството на правосъдието на югозападната ни съседка.  \r\nОт редакцията поясняват, че основна тема на дискусиите ще бъде бъдещето на СП. Същевременно се припомня, че късно в сряда предложенията на опозицията за институцията са изпратени до правосъдния министър Рената Дескоска. \r\nПреди два дни лидерът на ВМРО-ДПМНЕ Христиан Мицковски се срещна с осемте независими депутати, които бяха изключени от партията след гласуването им в подкрепа на конституционни промени. \r\nУправляващата коалиция търси мнозинство от две трети в Събранието, за да приеме промените в Закона за прокуратурата, който определя статута на СП. Европейската комисия изисква този закон да бъде приет с широк консенсус  като условие страната да получи дата за преговори с ЕС през юни. \r\n***  Върховният представител на ЕС по външните въпроси и политиката на сигурност Федерика Могерини е предала европейските принципи. Това заяви пред водещия приюински ежедневник  Epoka e Re  бившият министър на Косово за диалога Едита Тахири. \r\nТя изрази мнение, че сега не е подходящият момент да се подновява диалогът между Косово и Сърбия. Според Тахири следва да се изчакат европейските избори и новото ръководство в Брюксел, за да се възобновят преговорите за нормализиране на двустранните отношения между Белград и Прищина. А дотогава, предлага Тахири, трябва да бъдат запазени 100-процентовите мита за внос на сръбски стоки в страната като единствен механизъм, който „убива“ идеята за промяна на границите. Тя призова политическите партии да се обединят в интерес на Косово, в този случай – за защитата на неговите граници. \r\n***  Изключването на Турция от програмата за изтребители F-35 би било предизвикателство поради важната роля на Анкара в производствения процес на машините, но не и невъзможно, твърдят източници от САЩ, цитирани от  Reuters . \r\nМиналата седмица стана ясно, че САЩ може да замразят подготовката за доставка на F-35 в Турция. В основата на спора между Анкара и Вашингтон стои ангажиментът на турския президент Реджеп Тайип Ердоган да закупи руската система за противовъздушна отбрана С-400, за която САЩ твърдят, че ще компрометира сигурността на изтребителите F-35. \r\nВашингтон и други съюзници на НАТО, които притежават изтребители F-35, се страхуват, че радарът на руската ракетна система С-400 ще научи как да разпознава и проследява самолета, което ще намали способността му да избягва руските оръжия в бъдеще. \r\nПоради тази причина САЩ предложиха на Турция по-скъпата противоракетна система „Пейтриът“ с отстъпка, но при условие, че Анкара откаже плановете си да закупи С-400. Крайният срок, в който Турция трябва да вземе решение, изтича в края на месец март. \r\nДосега Анкара не е показала желание да се откаже от покупката на С-400, което може да принуди САЩ да обмислят бъдеще на програмата за F-35 без участието на Турция. Агенцията припомня, че страната произвежда фюзелажа и кабината на изтребителите.  \r\nДва източника от САЩ, запознати със сложния производствен процес на F-35 и мнението на Вашингтон по въпроса, твърдят, че Турция може да бъде заменена. Длъжностни лица от Пентагона и турското посолство отказаха да коментират информацията.  \r\n„Има около 800 части, които Турция прави за F-35, и от тях много малко са единствен източник\", разкрива един от събеседниците на агенцията, запознат с позицията на САЩ по проблема. Той също така твърди, че по-рано изпълнител е предложил конкретна оферта за производството на компонентите за F-35, които прави Турция.  \r\nПодмяната или намирането на заместители на турските компоненти би забавило производството на изтребителите за период от три месеца, твърди още източникът на агенцията. Компанията „Локхийд Мартин“ отказа коментар.  \r\nТурският външен министър Мевлют Чавушоглу заяви през декември миналата година, че Анкара играе значителна роля в производството на изтребителя и следователно изключването й от програмата няма да бъде лесно, припомня агенцията.  \r\nДействащият министър на отбраната на САЩ Патрик Шанахан заяви във вторник, че иска Турция да остане в програмата на F-35 за изтребители, но добави, че Анкара трябва да закупи системата за противоракетна отбрана „Пейтриът“. \r\n***  САЩ отричат всякакво участие в тайнствения пробив, въпреки че лидерът на групата се е свързал с ФБР \r\nИспанският съдия, разследващ нападението срещу посолството на Северна Корея в Мадрид от миналия месец, е издал международни заповеди за арест срещу двама от нападателите, потвърждават за националния ежедневник  El Pais  полицейски и съдебни източници. \r\nВъв връзка с инцидента в севернокорейското посолство властите на Испания повдигнаха обвинения за извършването на общо шест престъпления, включително грабеж и престъпно сдружаване. \r\nНякои от 10-те души, нахлули в посолството на Северна Корея в Мадрид на 22 февруари, са нападнали персонала и са откраднали аудиовизуални материали. След това те са избягали в САЩ през Португалия, показва разследването по случая.  \r\nЗаместник-говорителят на Държавния департамент Робърт Паладино заяви по-рано през седмицата, че „правителството на САЩ няма нищо общо\" с проникването в дипломатическата сграда. Но най-малко двама от нападателите са имали връзки с ЦРУ, разкри изданието. \r\n***  Комисарят по европейска политика за съседство и преговори за разширяване Йоханес Хан пристига на посещение в Сараево, отбелязва електронното издание на босненския ежедневник  Dnevni Avaz .  \r\nКакто е обявено на интернет страницата на Европейската комисия, от столицата на Босна и Херцеговина Хан ще отпътува за Белград, където се очаква да пристигне на 29 март. \r\nХан обяви посещението си в Сараево по-рано. В изказване пред Европейския парламент, когато бе гласувана резолюция за ситуацията в БиХ, австриецът заяви, че възнамерява да пътува до Сараево в края на март. \r\nВ столицата на БиХ Хан ще се срещне с избрани представители и политически лидери на страната и ще изнесе реч пред депутатите в парламента. Очаква се еврокомисарят по разширяването да повтори добре известните позиции на Брюксел. На първо място той ще призове за бързо формиране на власт на всички нива,за да се продължи с осъществяването на реформите и по този начин да се отключи пътят към ЕС за страната.  \r\nХан, както и други официални лица от ЕС, непрекъснато предупреждава, че не трябва да се отлага съставянето на правителство в Сараево, тъй като това забавя предоставянето на страната на статут на кандидат за членство в Общността. \r\nЛипсата на власт блокира и влизането на БиХ в Световната търговска организация (СТО), което е особено важно за бизнес общността, подчертава изданието. \r\n***  Премиерът на югозападната ни съседка и лидер на управляващия СДСМ Зоран Заев обеща предсрочни парламентарни избори, ако кандидатът на партията Стево Пендаровски загуби в президентската надпревара, съобщава електронното издание на македонския вестник  „Независен“ . \r\nОт редакцията подчертават, че Заев все пак е изразил увереност в победата на управляващата коалиция в предстоящия вот за висшия държавен вот. „Вярвам, че Пендаровски ще спечели, зад него са всички етнически общности, обединени, и ако не спечелим, аз съм готов да обявя предсрочни парламентарни избори, но само при възможност за решение от Европейския съюз за отваряне на главите за преговори, за положително решение за Република Северна Македония. Ако Пендаровски не спечели изборите, Заев ще позволи на опозицията да призове за провеждането на предсрочни избори.  \r\nВ рамките на телевизионния дуел с лидера на ВМРО-ДПМНЕ Заев попита Християн Мицковски дали ще се оттегли от ръководния пост в партията, ако кандидатът й Гордана Силяновска Давкова загуби изборите. Мицковски обаче не отговори конкретно.  \r\nИ Заев, и Мицковски говорят за демократичен, кристално ясни процеси в страната, в случай на победа на партиите им. \r\n***", "date": "2019.03.28", "title": "Преглед на международните новини до 13 часа (Агенция „Фокус“)"}
{"url": "http://www.focus-news.net/news/2019/03/28/2640069/zam-ministar-nikolay-nankov-shte-uchastva-v-diskusiya-za-regionalno-razvitie-v-slivnitsa.html", "text": "Заместник-министърът на регионалното развитие и благоустройството Николай Нанков ще участва в дискусия за регионално развитие на тема „Европа в нашия дом“ в Сливница. Това съобщиха от пресцентъра на  министерството . Форумът ще се проведе от 16.00 часа в залата на Народно читалище „Съзнание-1907“ в града.", "date": "2019.03.28", "title": "Зам.-министър Николай Нанков ще участва в дискусия за регионално развитие в Сливница"}
{"url": "http://www.focus-news.net/news/2019/03/28/2640067/237-spetsializirani-operatsii-sa-provedeni-ot-gdbop-prez-2018-g.html", "text": "237 специализирани операции са роведени от Главна дирекция „Борба с организираната престъпност“ (ГДБОП) през 2018 г., 95 - съвместно с други служби в МВР, и 56 - с чужди партньорски служби. Това съобщиха от пресцентъра на  МВР . Пресечена е дейността на 121 организирани престъпни групи. Общо 260 са новообразуваните досъдебни производства (ДП) - 145 ДП по чл. 321 от НК, 115 други и 72 следствени дела. Приключени са общо 224 досъдебни прои5зводства - 113 по чл. 321 от НК и 111 други. По досъдебни производства са повдигнати обвинения на 834-ма, а по следствени дела - на 84-ма.  \r\nСамостоятелно и съвместно с други служби в и извън МВР и чужди партньорски служби са иззети общо 353,235 кг наркотици, в т. ч. 234,445 кг хероин, 10,807 кг кокаин, 76,603 кг марихуана (суха маса канабис), 30,981 кг амфетамин субстанция, 197,700 кг екстази и др. Разкрити са нелегална лаборатория за синтезиране на метамфетамин и 8 закрити помещения за отглеждане на канабис. Пресечени са 7 трансгранични канала за наркотрафик. На чужда територия (Молдова, Испания, Португалия, Холандия, Франция, Турция) по сигнали и с участието на ГДБОП, са иззети общо 132,095 кг хероин, 1,200 кг кокаин, 100 кг марихуана и 500 стръка канабис. На територията на гр. Амстердам са разкрити две помещения, оборудвани за отглеждане на канабис. Задържани са общо 23-ма - 13 български граждани, 7 турски, 2-ма испански и 1 с двойно гражданство (молдовско и румънско).  \r\nПо отношение на дейността, свързана с трафик на културно-исторически ценности - заловени са 3 042 монети и 2 524 други движими културно-исторически ценности. Пресечени са 8 трансгранични канала за трафик на културно-исторически ценности.  \r\nВъв връзка с противодействието на трафика на хора усилията на ГДБОП са част от комплексния подход, прилаган от всички държавни институции, работещи по проблема. В провежданите държавни политики за справяне с трафика на хора на международно равнище, страната ни е оценена високо, включително  и от Държавния департамент на САЩ. В годишния доклад за трафика на хора за 2018 г. България е поставена в по-благоприятната Втора група от държави. По противодействието на трафика на хора България активно се включва в разработването и прилагането на световните и европейските стандарти. Практиката за създаване на съвместни екипи за разследване води до успешно проведени реализации на наша и чужда територия (6 СЕР за 2018 г.).    \r\nПо направлението на дейност „контратероризъм“ -  иззети са 132 автомата, 4 карабини, 12 бойни пушки, 2 ловни пушки, 75 бойни пистолета, 44 573 различни по вид и калибър боеприпаси, 17 преработени газови оръжия, 8 кг взривни вещества, 59 детонатора, 2 400 запалки и над 700 цеви за бойно оръжие, отчитат от дирекцията.   \r\nПрез 2018 г. са пресечени 2 канала за контрабанда на цигари. Разкрита е нелегална фабрика за производство на цигари. Иззети са 23 357 057 къса цигари, 2 562 кг тютюн, 7 т петролни продукти, 21 225 л високоалкохолни напитки и 3000 бр. контрабандна стока.  \r\nРезултатите от дейностите по линия фалшификациите се обобщават както следва: иззети 32 149 фалшиви банкноти евро на обща стойност по номинал 3 214 770 евро, 1 302 314 фалшиви банкноти щатски долари (ЩД) на обща стойност 130 116 350 ЩД, 34 973 фалшиви монети паунди на обща стойност по номинал 69 946 паунда. Разкрити са 3 печатници за документи и парични знаци, 5 работилници за документи, монети и електронни платежни инструменти /ЕПИ/ и 1 монетарница в Пловдив за производство на неистински монети, с номинал 2 паунда, на обща стойност 69 946 паунда. Пресечен е канал за трафик на фалшиви банкноти.    \r\nМащабна по обем е работата по приоритетното направление за противодействие на киберпрестъпността: от над 100 адреса са иззети 94 сървъра; 70 сателитни приемника;  над 80  компютърни конфигурации, лаптопи и таблети; над 40 външни хард диска; над 60 устройства за нерегламентиран достъп до телевизионни програми, обекти на авторско право; устройства за преобразуване на сигнал, мрежово оборудване, множество флаш памети; електронни устройства за дистанционно манипулиране на софтуера на игрални автомати; компютърни конфигурации със специализиран софтуер за сваляне и разпространение на материали с порнографско съдържание; огромно количество файлово съдържание на сексуално насилие над деца; над 6 хил. артикула с отличителните белези на световни търговски марки; над 120 хил. лв.; хардуерни устройства за достъп до компютърно информационни данни (криптовалута). За първи път в България са иззети различни видове и количества криптовалути (eтериум, биткойн, лайткойн и фотурокойн), оценени на над 4 млн. лв.. Важен момент в сферата на борбата срещу престъпленията с интелектуална собственост, е изваждането на България от т.нар. „Специален списък 301“, в който фигурира през последните 5 години. Този акт е израз за признанието на международните партньори за усилията, положени от нашата страна.    \r\nПрез изтеклата година ГДБОП продължи трайно и задълбочено да развива оперативното сътрудничество с чужди партньорски служби, да се възползва пълноценно от капацитета на европейските и други релевантни институции и да прилага добри практики и механизми. Дирекцията се утвърди като равностоен и конструктивен партньор със своя авторитет и принос в борбата с трансграничната организирана престъпност.   \r\nПрез 2018 г. са проведени 56 съвместни операции с чужди партньори на територията на страната и извън нея (24 международни и 34 реализации – резултат от паралелни разследвания, сигнали, молби за правна помощ и обмен на информация). Документирана е дейността на 12 ОПГ (4 по линия наркотици, 1 - трафик на КИЦ, 2 - трафик на хора, 1 - незаконна миграция, 2 - по линия на фалшификации и 2 - по киберпрестъпност).   \r\nЕдин от най-използваните модели за ефективно противодействие на трансграничната организирана престъпност е създаването на съвместни екипи за разследване (СЕР). През отчетната година ГДБОП е участвала в 11 екипни разследвания – 6 за трафик на хора (с Швеция, Швейцария, Норвегия,  Великобритания, Белгия и Холандия), 1 за контратероризъм (с Великобритания, Холандия, Белгия и  Франция), 3 по линия фалшификации, от които 2 - с Испания и 1 - с Франция и 1 с Норвегия по киберпрестъпност.   \r\nПостигнатите крайни резултати от ГДБОП дават основание да определим 2018 г. като една успешна по противодействие на организираната престъпност. Индикатор за това са присъдените множество колективни и индивидуални награди, в т.ч. и наградата „Полицай на годината“ от фондация „Доверие и закрила“, за цялостната дейност на сектор „Фалшификации“, както и  I-ва награда за същия сектор от SELEC, Букурещ за успешно проведената международна операция „Паспорт“ с Албания и Македония за незаконно производство на неистински официални документи за самоличност и пари.", "date": "2019.03.28", "title": "237 специализирани операции са проведени от ГДБОП през 2018 г."}
{"url": "http://www.focus-news.net/news/2019/03/28/2640070/parlamentat-vklyuchi-na-parvo-chetene-v-obhvata-na-antikoruptsionniya-zakon-direktorat-na-sledstvenata-sluzhba-i-negovite-zamestnitsi.html", "text": "Парламентът включи на първо четене в обхвата на Антикорупционния закон директорът на следствената служба и неговите заместници, предаде репортер на  Агенция „Фокус“ . Законопроектът за промени в Антикорупционния закон е внесен от председателя на Правна комисия и депутат от ГЕРБ Данаил Кирилов и народния представител от ДПС Хамид Хамид. „За“ него гласуваха единодушно 97 народни представители. От обхвата на закона бяха изключени общинските съветници. Към настоящия момент общинските съветници бяха включени в обхвата на закона, а отпадането им се обуславя с огромния им брой – 5400 лица. Вносителите смятат, че с добавянето на тази категория се блокира системата за деклариране на лицата, заемащи висши публични длъжности. По сега действащия закон лица, заемащи висши публични длъжности, са президентът и вицепрезидентът; народните представители, евродепутатите, министър-председателя, министрите и други. Депутатите измениха на първо четене и прага за деклариране на доходи извън тези, получени от заеманата длъжност. Лицата, заемащи висши публични длъжности ще трябва да декларират доходи над 5000 лв. Досега прагът на декларираните доходи бе над 1000 лв. Аналогично бе предложението и при деклариране на разходи за обучения. \r\nДеница КИТАНОВА", "date": "2019.03.28", "title": "Парламентът включи на първо четене в обхвата на Антикорупционния закон директорът на следствената служба и неговите заместници"}
{"url": "http://www.focus-news.net/news/2019/03/28/2640072/blagoevgrad-ekipat-na-radio-fokus-pirin-be-nagraden-v-razdel-elektronni-medii-na-konkursa-sartse-i-slovo-sreshtu-narkotitsite-v-pamet-na-veronika-gerin.html", "text": "Екипът на Радио „Фокус” – Пирин бе награден в раздел „Електронни медии” на конкурса „Сърце и слово срещу наркотиците” в памет на ирландската журналистка Вероника Герин, предаде репортер на  Радио „Фокус” – Пирин . Отличието бе връчено на редактора на Радио „Фокус” – Пирин Ливия Нинова, която изказа благодарност от името на цялата медия към организаторите на конкурса за честта, която им е била оказана. Наградата бе присъдена за системна и активна гражданска позиция, отразяване на проблемите с разпространението и употребата на наркотици в България, работа в защита на подрастващото поколение и в помощ на страдащите семейства. \r\nЦеремонията по награждаването на номинираните журналисти започна с изпълнение на ансамбъл „Пирин”. Номинациите бяха в три категории: Електронни медии; Печатни издания; Документално кино. Бяха раздадени десетки индивидуални и екипни награди. \r\nДенис НИКИФОРОВ", "date": "2019.03.28", "title": "Благоевград: Екипът на Радио „Фокус”  – Пирин бе награден в раздел „Електронни медии” на конкурса „Сърце и слово срещу наркотиците” в памет на Вероника Герин"}
{"url": "http://www.focus-news.net/news/2019/03/28/2640071/gl-komisar-ivaylo-spiridonov-gdbop-dosadebnite-proizvodstva-koito-sa-obrazuvani-v-spetsializiranata-prokuratura-za-minalata-godina-sa-143.html", "text": "Досъдебните производства, които са образувани в специализираната прокуратура за миналата година са 143. Това каза гл. комисар Ивайло Спиридонов, директор на Главна дирекция „Борба с организираната престъпност“ (ГДБОП), по време брифинг за годишния отчет за 2018 година, предаде репортер на  Агенция „Фокус“ . „Винаги има нещо, което да бъде подобрено. Един от основните ни критерии е образуваните досъдебни производства в специализираната прокуратура“, заяви директорът на Главна дирекция „Борба с организираната престъпност“. Той отбеляза, че по времето, когато ГДБОП е част от структурата на ДАНС, досъдебните производства, които са образувани в специализираната прокуратура за една година са 26. „В момента за миналата година, това, което изнесохме от днешния анализ е, че те са 143, като когато ГДБОП беше възстановена в структурите на МВР, започнахме с 67 за 6 месеца образувани досъдебни производства. За да се образува едно досъдебно производство в специализираната прокуратура, критериите са изключително високи“, посочи Спиридонов. \r\nПо думите му това означава, че след като са образувани толкова досъдебни производства, ГДБОП са предоставили качествени доказателства и информация за това. „Ние сме продължили да работим заедно до момента на реализацията. Другият факт, който е изключително важен за съвместната ни дейност със специализираната прокуратура, е фактът, че мога да изброя на петте си пръста операциите, които сме провели ние в неотложност“, каза още той. Спиридонов поясни, че това означава, че по всяка една операция на ГДБОП, специализираната прокуратура е била наясно с цялата информация, образувано е досъдебно производство и са работили с нас до реализацията.  \r\nИрина ИВАНОВА", "date": "2019.03.28", "title": "Гл. комисар Ивайло Спиридонов, ГДБОП: Досъдебните производства, които са образувани в специализираната прокуратура за миналата година са 143"}
{"url": "http://www.focus-news.net/news/2019/03/28/2640076/mon-detsa-i-uchenitsi-shte-poseshtavat-spektakli-i-kontserti-svarzani-s-uchebniya-material.html", "text": "Детските градини и училищата ще организират посещения в държавните културни институти в страната, а те ще разработват и предлагат проекти на образователни програми, спектакли, концерти и други сценични изкуства. Това е заложено в Споразумението за сътрудничество между Министерство на образованието и науката (МОН) и Министерство на културата, което подписаха министър Красимир Вълчев и заместникът на министър Боил Банов Румен Димитров, съобщиха от пресцентъра на  МОН .   \r\nЦелта е да се засили интересът на децата и учениците към българската идентичност, традиции, история, и съвременни форми в областта на театралното, музикалното и танцовото изкуство. \r\nКултурните институции ще обявяват на сайтовете си в началото на всяка учебна година предстоящите събития и ще получават заявки за посещения от училищата и детските градини. \r\n„Министерството на образованието иска да провежда последователна политика на разширяване на образователната среда. Амбицията ни е все повече ученици да имат възможност да посетят различни културни институции и да се включват в повече дейности в областта на изкуствата“, каза министър Красимир Вълчев. По думите му един от приоритетите на МОН за тази година ще бъде въвеждането на компетентностния подход в образователната система, защото образованието на 21-ви век не е само знание, а и изграждането на умение и отношение. В тази политика много важна част са изкуствата, както и във всеки един час да се провокира интерес към ученето, като се вмъкват различни дисциплини, подчерта министър Вълчев. \r\nПрез лятото на 2018 г. МОН подписа споразумение с МК за провеждане на учебни часове в музеите. По модул „Музеите като образователна среда“ бяха финансирани със 120 000 лева проекти, в които се включиха над 5000 ученици.", "date": "2019.03.28", "title": "МОН: Деца и ученици ще посещават спектакли и концерти, свързани с учебния материал"}
{"url": "http://www.focus-news.net/news/2019/03/28/2640073/afp-silna-eksploziya-raztarsi-somaliyskata-stolitsa-saobshtava-se-za-zhertvi.html", "text": "Силна експлозия разтърси сомалийската столица Могадишу, предава  AFP , като се позовава на свидетели и източници от кръговете по сигурността. \r\n„Имаше силен взрив– най-вероятно предизвикана от превозно средство, заредно с експлозиви. Има жертви – както загинали, така и пострадали“, съобщава източник на агенцията от правителствените сили. Не се привеждат обаче данни за точния им брой. \r\nДопълва се, че над града се издигат гъсти колони от дим. Тереза Герова", "date": "2019.03.28", "title": "AFP: Силна експлозия разтърси сомалийската столица, съобщава се за жертви"}
{"url": "http://www.focus-news.net/news/2019/03/28/2640078/evrodeputatat-emil-radev-gerbenp-nov-evropeyski-zakon-slaga-kray-na-vechnite-dlazhnitsi.html", "text": "По предложение на българския евродепутат от ГЕРБ/ЕНП Емил Радев, нова европейска директива препоръчва в най-кратки срокове държавите-членки да започнат да прилагат разпоредбите за опрощаване на дългове не само по отношение на предприемачите, но и на физическите лица-потребители. Това съобщиха от пресцентъра на  ПП ГЕРБ . Препоръката залегна в окончателния текст на приетата от Европейския парламент директива относно повишаване на ефективността на процедурите за преструктуриране, несъстоятелност и опрощаване на задължения.  \r\n„Свръхзадлъжнялостта на потребителите е въпрос, който поражда сериозни икономически и социални тревоги. Целта на новата директива е да дадем втори шанс на предприемачите чрез опрощаването на дълговете им. Така ще се премахнат вечните длъжници, ще се намали размерът на необслужваните кредити в счетоводните баланси на банките и ще се предотврати натрупването на такива кредити в бъдеще. За да бъде постигнато това обаче, е изключително важно правилата за опрощаване на задължения да се прилагат и към потребителите”, заяви Емил Радев по време на провелите се дебати в пленарната зала на Европейския парламент. \r\nЕвродепутатът работи от години за премахването на т.нар. „вечни длъжници“ и въвеждането на личния фалит в българското законодателство. В рамките на българското председателство на Съвета на ЕС той организира във Варна една от най-големите международни конференции по темата. Във форума бяха обсъдени практиките в различните държави-членки, свързани с опрощаване на дългове на физически лица, както и възможностите за въвеждане на разпоредби относно потребителската несъстоятелност в националните законодателства. \r\n„1,7 млн. души годишно губят работните си места в резултат от фалит на дружества в ЕС. С директивата ще се въведат ключови принципи относно превантивното преструктуриране, така че да се увеличат възможностите за дружествата, изпитващи финансови затруднения, да се преструктурират на ранен етап и да се предотврати обявяването на фалит и съкращаването на персонал. Новият европейски закон ще направи процедурите в целия ЕС по-ефективни и ще гарантира, че предприемачите получават втори шанс да започнат нов бизнес след обявяването на фалит”, обясни още Радев, като подчерта ползата от новите правила за малките и средни предприятия. \r\nБългарският евродепутат определи директивата като значителен напредък. „От години настоявам да се въведе опрощаване на дълговете на потребителите. България остана единствената държава-членка, която няма механизъм за освобождаване от дълг на физическите лица. Вярвам, че с приемането на новото европейско законодателство това положение ще бъде променено”, коментира Радев. \r\nСлед като директивата бъде публикувана в Официалния вестник на ЕС, държавите-членки ще разполагат с максимум 3 години, за да въведат новите правила в националното си законодателство.", "date": "2019.03.28", "title": "Евродепутатът Емил Радев, ГЕРБ/ЕНП: Нов европейски закон слага край на „вечните длъжници”"}
{"url": "http://www.focus-news.net/news/2019/03/28/2640079/ombudsmanat-maya-manolova-shte-vnese-v-narodnoto-sabranie-godishniya-doklad-na-institutsiyata-za-2018-g-na-29-mart.html", "text": "Омбудсманът Мая Манолова ще внесе в Народното събрание Годишния доклад на институцията за 2018-та година на 29 март. Това съобщиха от  пресофиса на омбудсмана . В почивката общественият защитник ще представи най-важните акценти в него, анализ на жалбите, сигналите и проблемите, поставени от гражданите, предприетите от страна на институцията действия, инициативи и резултатите от тях.", "date": "2019.03.28", "title": "Омбудсманът Мая Манолова ще внесе в Народното събрание Годишния доклад на институцията за 2018 г. на 29 март"}
{"url": "http://www.focus-news.net/news/2019/03/28/2640077/vitseprezidentat-iliyana-yotova-prizova-za-po-aktivna-rolya-i-poveche-otgovornost-na-darzhavata-v-sotsialnoto-predpriemachestvo.html", "text": "Вицепрезидентът Илияна Йотова призова за по-активна роля и повече отговорност на държавата в социалното предприемачество. Илияна Йотова откри осмото издание на Европейския форум за социално предприемачество в Пловдив. Това съобщиха от  прессекретариата на държавния глава . Традиционното мащабно събитие събира европейски, национални и местни институции, бизнес, общественост и медии. Тазгодишното издание е посветено и на 100-годишнината от създаването на Националния съюз на трудово-производителните кооперации.  \r\n„Да правиш бизнес с кауза е трудно, но си заслужава и го доказват хората, които не самоцелно трупат печалба, а трупат и добри дела като помагат на уязвимите“, отбеляза вицепрезидентът. Илияна Йотова подчерта, че хората с увреждания, социално изолираните, нуждаещите се от помощ не са невидими за обществото и държавата. „Не трябва да се преструваме, че не съществуват, а да върнем социалната си чувствителност и ангажираност“, допълни вицепрезидентът.  \r\nПо думите на Илияна Йотова българските граждани, които имат нужда от социална защита, не чакат подаяния, а работа и възможност за развитие, искат сами да се грижат за себе си.  \r\n„Трябва да говорим повече за социалното предприемачество, да показваме проблемите му, рисковете, трудностите, резултатите. Особено днес, когато е по-модерно да говорим за печалби и пазари“, подчерта вицепрезидентът.  \r\nИлияна Йотова призова социалното предприемачество по-убедително да влезе в класните стаи и студентските аудитории. „Трябва да построим система от стажове за млади хора, които утре ще правят социална икономика – съвременна, успешна, атрактивна с развитието на новите технологии, увличаща към чувствителни и актуални теми като опазването на околната среда и нови технологии“, поясни вицепрезидентът.  \r\nИлияна Йотова разгледа Европейския панаир на предприятия и кооперации, развиващи социалната и солидарна икономика.", "date": "2019.03.28", "title": "Вицепрезидентът Илияна Йотова призова за по-активна роля и повече отговорност на държавата в социалното предприемачество"}
{"url": "http://www.focus-news.net/news/2019/03/28/2640074/gl-komisar-ivaylo-spiridonov-gdbop-izklyuchitelno-trudno-e-veche-da-bade-nameren-kachestven-choveshki-resurs-koyto-da-raboti-aktivno.html", "text": "Изключително трудно е вече да бъде намерен качествен човешки ресурс, който да работи активно. Това каза гл. комисар Ивайло Спиридонов, директор на Главна дирекция „Борба с организираната престъпност“ (ГДБОП), по време брифинг за годишния отчет за 2018 година, предаде репортер на  Агенция „Фокус“ . „Основният проблем, според мен, в дирекцията, който съществува в момента, е човешкият ресурс“, заяви Спиридонов. Той подчерта, че конкурсите са изключително малко в областните дирекции. „Специално за ГДБОП се обявяват изключително рядко конкурси и то само тогава, когато търсим хора със специфични познания, в определена област. Иначе, ние предпочитаме да взимаме обучени хора от МВР, но за да ги вземем от там, те трябва да дойдат от някъде. Тук основният проблем е в хората, които се явяват по тези конкурси, защото интелектуалното им ниво е незадоволително“, отбеляза директорът на Главна дирекция „Борба с организираната престъпност“. „За да работиш в МВР, е изключително важно да си с доста по-сериозни житейски познания, за да може да реагираш адекватно на създалата се ситуация, по един или друг начин“, подчерта още той.  \r\nИрина ИВАНОВА", "date": "2019.03.28", "title": "Гл. комисар Ивайло Спиридонов, ГДБОП: Изключително трудно е вече да бъде намерен качествен човешки ресурс, който да работи активно"}
{"url": "http://www.focus-news.net/news/2019/03/28/2640080/stara-zagora-nad-70-resheniya-vzeha-obshtinski-savetnitsi-na-redovnoto-si-zasedanie.html", "text": "На днешното редовно заседание на Общинския съвет в Стара Загора бяха разгледани над 70 предложения. Съветниците гласуваха промени в инвестиционната програма на Общината за тази година. Това съобщиха от пресцентъра на  Общината . С 41 гласа „за“ те дадоха съгласие да бъдат пренасочени финанси от  планираните средства за обект „Изграждане на кръгово кръстовище на пътя за град Раднево“ и  планирания резерв за непредвидени и неотложни разходи към обезпечаване на изграждането на фитнес зона в парк „Артилерийски“, добавяне на нови животински обитатели за местния Зоопарк, закупуване на софтуерен продукт за нуждите на музей „Литературна Стара Загора“, както и за подобряване на осветлението и видеообмена в парк „Митрополит Методий Кусев“.  \r\nОбщинският съвет даде съгласие на Община Стара Загора да кандидатства пред Фонд „Социална закрила“ към МТСП с проект „Доставка и монтаж на кухненско оборудване за нуждите на Домашен социален патронаж – Стара Загора“. С реализиране на дейностите по проекта ще се подмени амортизирано оборудване и ще се подобри материално – техническата база на Домашен социален патронаж. По този начин услугата ще обхване както по-голям брой потребители, така и ще се намалят разходите за електроенергия при приготвянето на храната.    \r\nПриета бе, с 47 гласа „за“, на второ четене, Наредба за условията и реда за използването на спортни обекти, собственост на Община Стара Загора и за реда и условията за финансиране и подпомагане на физическата активност, физическото възпитание, спорта и спортно-туристическата дейност във връзка с чл. 103, ал.2, т.2 и чл. 133, ал.4. от Закона за физическото възпитание и спорта.  \r\nПо време на редовното заседание на общинските съветници за месец март бяха разгледани и още Отчетен доклад на Местната комисия за борба срещу противообществените прояви на малолетните и непълнолетните към Община Стара Загора за 2018 година, както и Програма за развитие на туризма на територията на Община Стара Загора за 2019 г. и Отчет за изпълнението на програмата за миналата година.   \r\nСъветниците подкрепиха поемането на задължение в размер до близо 1 млн. 113 хил. лева, което да бъде използвано за оборотни средства, по проекта, който изпълнява администрацията за изграждане на социални жилища в сградата на бившата Метрология.  \r\nПриет бе и доклад за фактите и обстоятелствата от извършената проверка на документите на настанените наематели в общински жилища.", "date": "2019.03.28", "title": "Стара Загора: Над 70 решения взеха общински съветници на редовното си заседание"}
{"url": "http://www.focus-news.net/news/2019/03/28/2640084/sport-manchestar-yunayted-naznachi-solskyaer-za-postoyanno.html", "text": "Оле Гунар Солскаер е новият постоянен мениджър на Манчестър Юнайтед. Новината бе потвърдена официално от клуба. Договорът на норвежеца е за три години.   \r\n45-годишният бивш нападател на Юнайтед бе назначен временно на поста през декември, когато наследи уволнения Жозе Моуриньо. Солскяер стана първият мениджър в историята на клуба, спечелил първите си шест срещи в първенството. Под неговото ръководство отборът записа само една загуба в 13 мача в Премиър лийг и се доближи на две точки от четвъртото място, от което изоставаше с 11. Освен това Манчестър Юнайтед успя да елиминира Пари Сен Жермен и да се класира за четвъртфиналите на Шампионска лига.  \r\nВенцислав ДРАГОМАНОВ", "date": "2019.03.28", "title": "Спорт: Манчестър Юнайтед назначи Солскяер за постоянно"}
{"url": "http://www.focus-news.net/news/2019/03/28/2640083/liviya-ninova-radio-fokus-pirin-nagradata-v-konkursa-sartse-i-slovo-sreshtu-narkotitsite-posveshtavame-v-pamet-na-prezident-na-agentsiya-i-radio-fokus-krasimir-uzunov.html", "text": "Наградата в конкурса „Сърце и слово срещу наркотиците” посвещаваме в памет на президента на Агенция и Радио „Фокус” Красимир Узунов, който ни научи не само да сме обективни, но и да помагаме за решаването на проблеми. Това каза редакторът на Радио „Фокус” – Пирин Ливия Нинова по време на официалното награждаване на отличените журналисти в рамките на конкурса, предаде репортер на  Радио „Фокус“ – Пирин . „Изключително сме благодарни за честта, която ни бе оказана. Екипът ни би искал да посвети това отличие на президента на Агенция и Радио „Фокус” Красимир Узунов, който вече не е сред нас, но който ни научи на най-важния урок, а именно, че основната роля на всяка една медия и на всеки един журналист е не само да информира, но и да спомага за решаването на проблемите, които вълнуват обществото”, каза още Нинова. \r\nДенис НИКИФОРОВ", "date": "2019.03.28", "title": "Ливия Нинова, Радио „Фокус” – Пирин:  Наградата в конкурса „Сърце и слово срещу наркотиците” посвещаваме в памет на президент на Агенция и Радио „Фокус” Красимир Узунов"}
{"url": "http://www.focus-news.net/news/2019/03/28/2640082/kardzhali-kmetat-hasan-azis-se-otkaza-ot-uchastie-v-evrolistata-na-oblastnata-struktura-na-dps-za-da-izpalni-programata-na-mandata-si.html", "text": "Кметът Хасан Азис се е отказал от участие в евролистата на областната структура на ДПС-Кърджали, за да може да изпълнява програмата си като кмет на общината до края на мандата си. Това стана ясно на брифинг, предаде кореспондент на  Радио „Фокус“ . В отговор на журналистически въпрос, защо се е отказал от участие в евролистата на ДПС, той отговори, че предпочита  да се съсредоточи върху местното самоуправление. На проведено заседание на Областния съвет на ДПС-Кърджали преди три дни, неочаквано най-силният кандидат за евролистата от област Кърджали си е направил отвод, когато е бил предложен за номинация.   \r\nДарина ДЕЕНИЧИНА", "date": "2019.03.28", "title": "Кърджали: Кметът Хасан Азис се отказа от участие в евролистата на областната структура на ДПС, за да изпълни програмата на мандата си"}
{"url": "http://www.focus-news.net/news/2019/03/28/2640062/mariya-zaharova-rusiya-ne-zaplashva-nikogo-vav-venetsuela.html", "text": "Военното присъствие на Русия във Венецуела не представлява заплаха за никого. Това увери говорителят на Министерството на външните работи в Москва Мария Захарова, след като държавният глава на САЩ Доналд Тръмп поиска от Русия да изтегли военните си от кризисната латиноамериканска страна, предава  AFP . \r\n„Русия не заплашва никого\", увери Захарова в отговор на изявленията от Белия дом.  \r\nМиналия уикенд два руски самолета с военни на борда са кацнали на международното летище „Симон Боливар“ във венецуелската столица Каракас. Пояснено бе, че те са в страната е свързано с изпълнение на договори за военнотехническо сътрудничество, подписани между Русия и Венецуела преди „много години“. Тереза Герова", "date": "2019.03.28", "title": "Мария Захарова: Русия не заплашва никого във Венецуела"}
{"url": "http://www.focus-news.net/news/2019/03/28/2640088/gd-granichna-politsiya-intenziven-e-trafikat-na-gkpp-kapitan-andreevo-na-izhod-za-tovarni-avtomobili.html", "text": "Интензивен е трафикът на ГКПП „Капитан Андреево“ на изход за товарни автомобили. Това съобщиха от пресцентъра на Главна дирекция  „Гранична полиция“ . Информация за трафика на българските гранични контролно-пропускателни пунктове към 13:00 часа. На българо-сръбската граница, българо-македонската, българо-турската и българо-румънската граница трафикът е нормален на всички контролно-пропускателни пунктове.", "date": "2019.03.28", "title": "ГД „Гранична полиция“: Интензивен е трафикът на ГКПП „Капитан Андреево“ на изход за товарни автомобили"}
{"url": "http://www.focus-news.net/news/2019/03/28/2640066/mariya-zaharova-sasht-saznatelno-provokirat-razpad-na-darzhavnostta-i-haos-vav-venetsuela.html", "text": "САЩ съзнателно дестабилизират ситуацията във Венецуела, провокирайки разпад на държавността и хаос в латиноамериканската страна. Това заяви на брифинг официалният представител на Министерството на външните работи на Руската федерация Мария Захарова, предава  TACC . \r\nТя припомни последователна поредица от действия, целящи дестабилизиране на ситуацията във Венецуела, включително налагане на санкции срещу финансовия, петролния, златодобивния сектор, разделянето на обществото, въоръжените сили, опитите за принудително внасяне на хуманитарна помощ, както и продължаване на саботажите или други действия, които „пряко се квалифицират като саботаж срещу енергийната система на страната\". \r\n„Всичко това е умишлена провокация на хаос, разпад на държавата, в резултат на което просто няма да има победители. Вие във Вашингтон, разбирате ли това?“, бе обръщението на Захарова към американските власти. \r\n„Задавахме този въпрос в контекста на други държави и се оказахме, за щастие или за съжаление, прави. В контекста на Венецуела всеки ли разбира последствията от собствените си действия?\", обърна се Захарова към страните, подкрепящи САЩ по венецуелския въпрос. \r\nСАЩ получиха карт бланш от Ниделандия за използването на остров Кюрасао (част от кралството) като трамплин за агресивна намеса във венецуелските дела, добави Захарова. \r\n„Обърнахме внимание на подписването на споразумение между Нидерландия и САЩ за използването на инфраструктурата на остров Кюрасао за хуманитарни доставки за Венецуела. Ако говорим в контекста и във връзка с реалността, Хага даде на американците карт бланш за намеса във Венецуела под прикритието на хуманитарни лозунги“, категорична бе Захарова. Тереза Герова", "date": "2019.03.28", "title": "Мария Захарова: САЩ съзнателно провокират разпад на държавността и хаос във Венецуела"}
{"url": "http://www.focus-news.net/news/2019/03/28/2640081/gl-komisar-ivaylo-spiridonov-gdbop-kogato-beshe-vazstanovena-strukturata-ni-v-mvr-materialno-tehnicheskite-usloviyata-byaha-izklyuchitelno-zle.html", "text": "Когато беше възстановена структурата ГДБОП в МВР, условията бяха изключително зле по отношение на материално-техническото осигуряване. Това каза гл. комисар Ивайло Спиридонов, директор на Главна дирекция „Борба с организираната престъпност“ (ГДБОП), по време брифинг за годишния отчет за 2018 година, предаде репортер на  Агенция „Фокус“ . „С тогавашното прехвърляне от ДАНС към МВР, автомобилният парк в ГДБОП беше много стар“, заяви Спиридонов. Той отбеляза, че компютрите, които са използвали са били доста стари и неадекватни към момента, към който е трябвало да работят с ниски параметри. „В момента 45% от автопарка на ГДБОП сме го подменили за тези 3 години, чрез европейски програми. Сменихме и на 100% техниката на всякъде. Условията, в които работят служителите на ГДБОП са с една степен по-високи от условията в една областна дирекция. Естествено, за да се случи всичко това, помощта на МВР е изключително голяма“, подчерта директорът на Главна дирекция „Борба с организираната престъпност“. По думите му хората обикновено ги мотивират създадените условия в една структура. \r\n„Много хора на нашия сайт се интересуват как могат да постъпят в ГДБОП. Това се е получило така, защото са провеждани качествени операции, при които е давана информация от медиите на обществеността и тези хора по един или друг начин си създават едно впечатление за тази структура на МВР и имат желание да работят“, посочи още той. \r\nИрина ИВАНОВА", "date": "2019.03.28", "title": "Гл. комисар Ивайло Спиридонов, ГДБОП: Когато беше възстановена структурата ни в МВР, материално-техническите условията бяха изключително зле"}
{"url": "http://www.focus-news.net/news/2019/03/28/2640090/afp-nay-malko-11-dushi-sa-zaginali-pri-eksploziyata-v-somaliya.html", "text": "Най-малко 11 души са загинали при експлозията на оживена улица в сомалийската столица Могадишу, предава  AFP . \r\n„Броят на жертвите, който ще потвърдим към настоящия момент, е 11, 16 други са ранени“, поясниха представители на службите за „Бърза помощ“. Същевременно предупредиха, че броят на загиналите най-вероятно ще се увеличи. \r\nИнцидентът се е случил на метри от ресторант. Свидетели разказват, че някои от пострадалите са били клиенти в заведението.  \r\n„Имаше силен взрив– най-вероятно предизвикана от превозно средство, заредно с екплозиви. Има жертви – както загинали, така и пострадали“, съобщи по-рано източник на агенцията от правителствените сили.  Тереза Герова", "date": "2019.03.28", "title": "AFP: Най-малко 11 души са загинали при експлозията в Сомалия"}
{"url": "http://www.focus-news.net/news/2019/03/28/2640091/plovdiv-dvama-bratya-na-vazrast-33-i-35-godini-sa-s-povdignati-obvineniya-za-krazhba-ot-doma-na-vazrastna-zhitelka-na-selo-slatina.html", "text": "Двама мъже са с повдигнати обвинения за кражба от дома на възрастна жителка на село Слатина. Това съобщиха от пресцентъра на  МВР . Разследването на криминалистите от РУ – Карлово стартирало по сигнал от 20 март. Според първоначалната информация, 75-годишната жена била посетена от непознати мъже, дошли под предлог да изкупят непотребни вещи от двора й. Докато им заплащала за услугата, извършителите успели да отвлекат вниманието на домакинята и отнели от нея 2000 лева. В хода на активните оперативни и издирвателни действия вчера били задържани двама братя на 33 и 35 години от плевенско село. Допълнителна справка показала, че те са с богато криминално минало и многократно осъждани. Пред разследващите двамата направили самопризнания, възстановена е и открадната  парична сума. След доклад на случая в Районна прокуратура – Карлово мъжете са привлечени като обвиняеми, наложена им е мярка за неотклонение „парична гаранция“. Работата по установяване на съпричастността им към подобни престъпления на територията на ОДМВР – Пловдив продължава.", "date": "2019.03.28", "title": "Пловдив: Двама братя на възраст 33 и 35 години са с повдигнати обвинения за кражба от дома на възрастна жителка на село Слатина"}
{"url": "http://www.focus-news.net/news/2019/03/28/2640089/haskovo-apelativniyat-sad-ostavi-v-aresta-ediniya-ot-obvinyaemite-za-zhestokoto-ubiystvo-na-53-godishna-zhena-v-harmanli.html", "text": "Пловдивският апелативен съд остави в ареста 18-годишния А. Д. от Харманли, като потвърди определението на Окръжен съд -  Хасково, с което му е наложена най-тежката мярка за неотклонение „задържане под стража“. Това съобщиха от пресцентъра на  Съдебна палата – Пловдив .    \r\nУстановено е, че на 15 март 2019 г. през нощта, край стадиона в Харманли, А. Д. и съучастникът му А. А. (на 22 г.),  след употреба на алкохол  са блудствали многократно с 53-годишна жена, възползвайки се от безпомощното й състояние/алкохолно опиянение/. Двамата й нанесли побой, като я удряли предимно в главата. В резултат на физическите травми  пострадалата е починала. Трупът й е бил открит на 17 март 2019 г. \r\nОбвиняемите са задържани по-късно. Жалба в Апелативен съд – Пловдив е подал само А.Д. \r\nАпелативните съдии приеха, че от събраните до момента гласни, писмени и веществени доказателства се извежда обосновано подозрение, че подсъдимият е съпричастен към извършване, в съучастие, на двете престъпления, в които е обвинен.  \r\nПредвид тежките наказания за убийство, извършено с особена жестокост, по особено мъчителен за пострадалата начин, възползвайки се от безпомощното й състояние,  Наказателният кодекс предвижда от 15 до 20 години лишаване от свобода,доживотен затвор и доживотен затвор без замяна.   \r\nС оглед характера на деянията, в които А. Д. е обвинен, а те са свързани с нарушаване на правото на живот и  половата неприкосновеност на пострадалата, обстоятелствата при които са осъществени деянията, степента им на обществена опасност и тази на дееца, апелативните съдии приемат, че подсъдимият може да извърши престъпление и да се укрие.\t \r\nОпределението на Апелативния съд  е окончателно.", "date": "2019.03.28", "title": "Хасково: Апелативният съд остави в ареста единия от обвиняемите за жестокото убийство на 53-годишна жена в Харманли"}
{"url": "http://www.focus-news.net/news/2019/03/28/2640075/makfaks-makedoniya-albanskata-opozitsiya-otnovo-organizira-protest-pred-parlamenta.html", "text": "Опозицията в Албания организира нов протест пред парламента, докато депутатите заседават в него, предава македонската информационна агенция  „Макфакс“ . \r\nОт 16 февруари насам обединената албанска опозиция организира шест големи демонстрации пред сградите на правителството и парламента в Тирана. Исканията са за оставка на премиера Еди Рама, формиране на преходно правителство и насрочването на предсрочни парламентарни избори.  \r\nОпозицията също така призова гражданите да се включат в масови протести на 13 април, които ще се проведат пред сградата на правителството.  Тереза Герова", "date": "2019.03.28", "title": "„Макфакс“ (Македония): Албанската опозиция отново организира протест пред парламента"}
{"url": "http://www.focus-news.net/news/2019/03/28/2640087/parlamentat-zabrani-na-parvo-chetene-razpolaganeto-na-plazhni-prinadlezhnosti-varhu-dyunite.html", "text": "Парламентът прие промени в Закона за устройство на Черноморското крайбрежие на първо четене, с които се забранява поставянето на плажни принадлежности върху дюните, предаде репортер на  Агенция \"Фокус\" . Законопроектът е внесен от Министерски съвет и \"за\" него гласуваха единодушно 97 народни представители. Той предвижда забрана за поставяне на плажни принадлежности и палатки, а също и преминаването, паркирането и престоя на пътни превозни средства, ремаркета и полуремаркета, върху подвижни, неподвижни дюни с тревна растителност и облесени дюни, попадащи в границите на зона \"А\", зона \"Б\" или в урбанизираните територии на населените места след границите на зона \"А\", освен в случаите на разрешено строителство.  \r\nСъс законопроекта се дава възможност за предварително изпълнение на някои заповеди на министъра на туризма. Сред тях са заповедите, с които се нарежда провеждането на търгове с тайно наддаване за отдаване под наем на обекти – изключителна държавна собственост, представляващи морски плажове, и заповедите за определяне на спечелили проведените търгове с тайно наддаване за отдаване под наем на обекти – изключителна държавна собственост, представляващи морски плажове, да подлежат на предварително изпълнение.  \r\nДеница КИТАНОВА", "date": "2019.03.28", "title": "Парламентът забрани на първо четене разполагането на плажни принадлежности върху дюните"}
{"url": "http://www.focus-news.net/news/2019/03/28/2640094/d-r-atanas-kambitov-kmet-na-blagoevgrad-tryabva-da-spomognem-za-namalyavane-tarseneto-na-narkotitsi-ot-mladite-hora-tova-e-nay-dobrata-preventsiya-sreshtu-problema.html", "text": "Трябва да спомогнем за намаляване търсенето на наркотици от младите хора – това е най-добрата превенция срещу проблема. Това каза кметът на Община Благоевград д-р Атанас Камбитов по време на официалното награждаване на журналисти в рамките на конкурса „Сърце и слово срещу наркотиците” в памет на ирландската журналистка Вероника Герин, предаде репортер на  Радио „Фокус” – Пирин . Официални гости на церемонията бяха посланикът на Ирландия Н. Пр. Майкъл Форбс, зам.-кметовете на Община Благоевград Иво Николов, Зорница Кралева и инж. Емилия Тунева, зам.-областният управител Иван Стоянов, общественици, граждани и представители на образователните и културните институции в града. Д-р Атанас Камбитов посочи, че Вероника Герин е едно име, отдавна излязло от границите на собствената си страна, като допълни, че то е икона и символ в борбата с наркотрафика и корупцията във всичките ѝ форми.  \r\n„Скъпи журналисти, благодаря за всичко което правите. Със сигурност разбирате колко важна е вашата мисия. Има журналисти, които казват не до там истината – тях никой няма да ги помни, но има ѝ такива, които казват истината – тях всеки ще ги помни. А има и такива, които загубиха живота си, борейки се срещу престъпността. Тези хора чертаят правилния път”, посочи д-р Атанас Камбитов. Той коментира, че не всеки може да бъде герой, но всеки може да даде своя дял по пътя. „Ако говорим за стотици хора, то тогава ще имам стотици километри в правилната посока. Когато говорим за наркотици и наркотрафик, то трябва да знаем, че говорим за огромна империя и бизнес, в който има както търсене, така и предлагане“, отбеляза кметът на Благоевград. Той благодари на д-р Теменужка Любенова, председател на Общинския съвет по наркотични вещества – Благоевград, която полага огромни усилия в борбата с проблема, работейки с младите хора и посочи, че когато няма търсене на наркотици, то тогава предлагането ще се обезсмисли. „Не забравяйте, че няма нищо по-ценно от човешкия живот“, заяви д-р Атанас Камбитов. \r\nДенис НИКИФОРОВ", "date": "2019.03.28", "title": "Д-р Атанас Камбитов, кмет на Благоевград: Трябва да спомогнем за намаляване търсенето на наркотици от младите хора – това е най-добрата превенция срещу проблема"}
{"url": "http://www.focus-news.net/news/2019/03/28/2640095/pazardzhik-ekipi-na-agentsiya-mitnitsi-sa-ustanovili-nereglamentirano-saorazheniya-za-prerabotka-na-otpadachni-petrolni-produkti-i-izzeli-rezervoar-s-1300-l.html", "text": ". Екипи на Агенция „Митници“ установили нерегламентирано съоръжения за преработка на отпадъчни петролни продукти и иззели резервоар с 1300 л. Това съобщиха от пресцентъра на  МВР  . Служители от сектор „Противодействие на икономическата престъпност“ продължават активните действия за контрол над съхранението и търговията с горива в областта. В проверките участват представители на Агенция „Митници“. Вчера е осъществена съвместна инспекция от икономически полицаи и митнически инспектори от Агенция „Митници“ – София. Екипите посетили площадка за третиране на опасни отпадъци, обособена в бившия стопански двор в пазарджишкото село Юнаците. На място е констатирано действащо съоръжение за преработка на отпадъчни петролни продукти, както и резервоар с около 1300 литра преработен енергиен продукт. Собствениците на площадката не представили документи за неговата наличност и съхранение съгласно Закона за акцизите и данъчните складове. Количеството е обезпечено от митническите инспектори. Взети са проби за лабораторен анализ, в резултат на което ще се установят с точност неговия вид и качество.", "date": "2019.03.28", "title": "Пазарджик: Екипи на Агенция „Митници“ са установили нерегламентирано съоръжения за преработка на отпадъчни петролни продукти и иззели резервоар с 1300 л."}
{"url": "http://www.focus-news.net/news/2019/03/28/2640093/gl-komisar-ivaylo-spiridonov-gdbop-nad-236-sa-aktsiite-ni-za-minalata-godina.html", "text": "Броят на акциите на ГДБОП е над 236 за миналата година. Това каза гл. комисар Ивайло Спиридонов, директор на Главна дирекция „Борба с организираната престъпност“ (ГДБОП), по време брифинг за годишния отчет за 2018 година, предаде репортер на  Агенция „Фокус“ . „Основно, по-големият процент от проведените операциите са за наркотици“, заяви Спиридонов. Той отбеляза, че след това е трансграничната организирана престъпност. „Изключително добре работим и сме създали такива условия с нашите партньори, както европейски, така и от САЩ. Организацията, която сме създали, е да нямаме никакви проблеми. Те имат постоянен достъп до служителите, с които искат да работят. Имаме увеличен брой на съвместните екипи за разследване, с партньорски служби“, каза директорът на Главна дирекция „Борба с организираната престъпност“. \r\nПо думите му служителите, които работят в МВР, не работят единствено за заплата. „Тук има и други предизвикателства. Фактът, че имаш принадлежност към една общност, понякога е над това каква заплата ще получиш“, посочи още той. \r\nИрина ИВАНОВА", "date": "2019.03.28", "title": "Гл. комисар Ивайло Спиридонов, ГДБОП: Над 236 са акциите ни за миналата година"}
{"url": "http://www.focus-news.net/news/2019/03/28/2640086/ministar-nikolina-angelkova-ideyata-na-promenite-v-zakona-za-ustroystvo-na-chernomorskoto-kraybrezhie-pretsizirat-narusheniyata-pri-upravlenie-na-morskite-plazhove.html", "text": "Идеята на промените в Закона за устройство на Черноморското крайбрежие прецизират нарушенията, които вследствие на нашата работа са установени при управление на морските плажове. Това каза министърът на туризма Николина Ангелкова по време на дебатите по Закона за устройство на Черноморското крайбрежие, предаде репортер на  Агенция „Фокус“ . Министърът уточни, че законопроектът е бил на обществено обсъждане близо две години и са получени над 60 становища от неправителствени организации и общини. „Първо, бих искала да благодаря на всички за принципната подкрепа на законопроекта за изменение и допълнение на Закона за устройството на Черноморското крайбрежие. Изключително важен е този законопроект за нас с оглед максималното и правилното прецизиране както на нарушенията, които се извършват на територията на морските плажове, така и на административните санкции, които се налагат вследствие на тези нарушения. Подкрепяме изцяло и ще подкрепим всеки конструктивен диалог и предложения между първо и второ четене, така че да се прецизират максимално текстовете, за да бъдат в интерес на обществото и в интерес на предлагането на по-качествен туристически продукт за летния туризъм“, посочи Ангелкова. Според нея не трябва да се остава с впечатление, че от трибуната се правят внушения. По отношение на предложението, свързано с това условията на търга за отдаване на плаж на морски плаж да се публикуват до 30 дни, министърът обръщам внимание на действащия Закон за концесиите и призова да се прави разлика какво е да отдаваш плаж под наем и на концесия. „Иска ми се от тази висока трибуна да не се внушават определени понятия и действия, които биха могли евентуално в бъдещо несигурно събитие да се извършват от администрацията. По същия начин и в момента в действащия АПК е предвидено предварителното изпълнение на индивидуален административен акт, за което отговорност носи възложителя“, заяви Ангелкова по повод текста в закона, че някои заповеди на министъра на туризма ще имат предварително изпълнение. „По отношение на другото внушение, че Министерство на туризма не знае как да управлява морските плажове и видите ли, нямало ясни правила за това как да се измерва 50-процентовата платена зона и 50-процентовата зона за свободно разполагане на плажни принадлежности, мисля, че ако всеки има желание да се запознае с правилата как се управляват концесиите, действащото законодателство е достатъчно подробно, за да го направи“, уточни министърът на туризма. Министърът се спря и на темата за главния архитект на общината и преместваемите обекти. \"Ще се получи едно противопоставяне на главния архитект да прави схемите и после сам да одобрява разрешенията за поставяне на преместваемите обекти. Както казах идеята за този законопроект е правилно да се прецизират нарушенията, които вследствие на нашата работа са установени във връзка с управление на морските плажове и да се подобри качеството на туристическия продукт и да има не размиване, а ясно определяне на отговорностите на контролните органи\", допълни министър Николина Ангелкова.  \r\nДеница КИТАНОВА", "date": "2019.03.28", "title": "Министър Николина Ангелкова: Идеята на промените в Закона за устройство на Черноморското крайбрежие прецизират нарушенията при управление на морските плажове"}
{"url": "http://www.focus-news.net/news/2019/03/28/2640096/kardzhali-ne-beshe-postignato-saglasie-koy-da-oglavi-rik-v-9-i-kardzhaliyski-mnogomandaten-izbiratelen-rayon.html", "text": "На консултациите в Кърджали не беше постигнато съгласие между политическите сили кой да оглави РИК в 9-и Кърджалийски многомандатен избирателен район, предаде кореспондент на  Радио „Фокус“ . Партиите и коалициите не можаха да се споразумеят за позицията на председателското място за предстоящия евровот. Те заседаваха в Областната администрация за първи път, по покана на областния управител Никола Чанев. В състава на комисията влизат петима представители на управляващата партия ГЕРБ, четирима от БСП, двама от ОП и по един от ДПС и „Воля“. Трима юристи бяха предложени от трите най-големи политически сили ГЕРБ, „БСП за България“ и ДПС за председателското място на РИК: Петър Захариев, Величка Георгиева и Беркант Барзат, като съответно всяка от партиите искаше да получи председателския пост. БСП и ДПС настояха да получат секретарската позиция, а „Обединени патриоти“ позицията на заместник–председател. Представители на РБ и ДСБ, бяха допуснати до участие, тъй като представители на партиите имат участие в европейския парламент. ЦИК ще се съобрази с направените от тях предложения и ще реши дали да бъде допълнен с тях 13-членният състав на комисията. \r\nДарина ДЕЕНИЧИНА", "date": "2019.03.28", "title": "Кърджали: Не беше постигнато съгласие кой да оглави РИК в 9-и Кърджалийски многомандатен избирателен район"}
{"url": "http://www.focus-news.net/news/2019/03/28/2640097/n-pr-maykal-forbs-poslanik-na-irlandiya-trafikat-na-narkotitsi-e-mezhdunarodna-prestapna-deynost.html", "text": "Трафикът на наркотици е международна престъпна дейност. Това каза посланикът на Ирландия Н. Пр. Майкъл Форбс по време на официалното награждаване на журналисти в рамките на конкурса „Сърце и слово срещу наркотиците” в памет на ирландската журналистка Вероника Герин, предаде репортер на  Радио „Фокус” – Пирин . Той посочи, че Вероника Герин е била бизмилостно убита. „Тя е постигнала много като млада жена. Нека се замислим ако беше останала жива колко още много щеше да постигне и щеше да е на една достойна възраст“, посочи Н. Пр. Форбс. По думите му не всички могат да бъдат герои, а тя е пример за такъв и е вдъхновила много други хора. „Вие сте сред тези, които сте били вдъхновени от нея, затова продължавайте да работите, пазете се, но продължавайте, защото това е много важно“, каза още Н. Пр. Майкъл Форбс. Той коментира, че наркодилърите продължават да взимат своите жертви като живеят в огромен лукс. „Борбата трябва да продължава и вие журналистите е необходимо да пишете срещу тях“, заяви Н. Пр. Майкъл Форбс. \r\nПо време на церемонията д-р Теменужка Любенова, председател на Общински съвет по наркотичните вещества-Благоевград, коментира, че Вероника Герин е героят на нашето време. Тя допълни, Вероника Герин е пример за журналистика. „Благодаря на Ирландия, че ни подкрепя за инициативата и на д-р Атанас Камбитов, кмет на община Благоевград. Тя отбеляза, че по време на награждаването днес е било показано видео с писмо от майката на Вероника Герин. В него се посочва, че в международен вестник ще излезе материал свързан с журналистика и с конкурса в България. „В този брой трябваше да има интервюта от всички наградени журналисти в българския конкурс, за да бъдат представени в Ирландия. Тогавашния кмет на Благоевград си позволи да мести датата за провеждане на конкурса като направи всичко възможно награждаването да бъде след 26 юни, което съвпадаше след издаването на вестника“, коментира д-р Теменужка Любенова. Според нея се е възпрепятствало отразяването на конкурса на международно ниво, което според нея е било изключително тежко. В тази връзка тя се обърна към кмета на Благоевград, д-р Атанас Камбитов като му благодари за усилията, които е подложил през последните години, за да може конкурсът да се провежда така както трябва. „Благодаря на всички журналисти, особено на тези, които са от Благоевград за подкрепата, която ни оказват в борбата срещу проблемите свързани с наркотиците. Продължавайте да работите в полза на обществото, защото един човешки живот е безмислен, особено когато човек е живял сам за себе си“, добави д-р Теменужка Любенова. \r\nДенис НИКИФОРОВ", "date": "2019.03.28", "title": "Н. Пр. Майкъл Форбс, посланик на Ирландия: Трафикът на наркотици е международна престъпна дейност"}
{"url": "http://www.focus-news.net/news/2019/03/28/2640098/dobrich-proektat-podrobnosti-petna-i-shumove-be-predstaven-v-kavarna.html", "text": "В Художествена галерия „Христо Градечлиев“ по нестандартен и интересен начин бе представен проекта „Подробности, петна и шумове“ с автор Станимир Енчев. Това съобщиха от  пресцентъра на Община Каварна.  Авторът показа изложба си, която включва конструкции от дърво и камък. Под съпровода на музикалните изпълнения на Петър Цветанов и Калоян Николов, Станимир Енчев представи и книгата си „Което е пред мен“ пред каварненската публика.", "date": "2019.03.28", "title": "Добрич: Проектът \"Подробности, петна и шумове\" бе представен в Каварна"}
{"url": "http://www.focus-news.net/news/2019/03/28/2640099/haskovo-dosadebno-proizvodstvo-e-obrazuvano-spryamo-62-godishen-mazh-ot-oblastniya-grad-opital-da-izprati-amfetamin-chrez-kurierska-firma.html", "text": "Хасково. Досъдебно производство е образувано спрямо 62-годишен мъж от Хасково, разпространявал наркотик. Вчера криминалисти от хасковското управление проследили мъжа, оставил в куриерска фирма пратка с адрес в София. Това съобщиха от пресцентъра на  МВР . В рамките на предприети неотложни процесуално-следствени действия – претърсване и изземване. В пакета са открити 2 шишенца, обозначени като „капки за нос“, в които веществото реагирало на метамфетамин, с тегло 40 грама. Мъжът е признал, че той е поставил дрогата в пратката. Не е задържан по здравословни причини.", "date": "2019.03.28", "title": "Хасково: Досъдебно производство е образувано спрямо 62-годишен мъж от областния град, опитал да изпрати амфетамин чрез куриерска фирма"}
{"url": "http://www.focus-news.net/news/2019/03/28/2640101/krepostta-tuida-i-sliven-sa-na-finala-za-nagradite-na-bulgarian-travel-awards.html", "text": "Остават броени дни до края на гласуването за наградите на Bulgarian Travel Awards. Това съобщиха от пресцентъра на  Община Сливен . \r\nНоминацията на Община Сливен може да подкрепите  . \r\nЗа късноантична и средновековна крепост Туида може да дадете своят глас  . \r\nСвоя вот за крепостта и Сливен може да дадете като отворите линка и изберете бутон „Гласувай за номинацията“, който се намира в края след представянето на кандидатурата. В момента протича втори етап от надпреварата, който е изцяло онлайн. Гласовете на публиката ще формират 60% от крайната оценка. В първият етап условие бяха покриване на определени критерии, които дават тежест 20%, а в третия етап жури от 23-ма експерти ще оставят своето мнение за всяка номинация, което също ще е с тежест 20%. На специалната церемония по връчване на наградите ще бъде излъчен и „Фаворит на публиката”, на база само онлайн гласуването. То ще продължи до 31-ви март.", "date": "2019.03.28", "title": "Крепостта Туида и Сливен са на финала за наградите на Bulgarian Travel Awards"}
{"url": "http://www.focus-news.net/news/2019/03/28/2640103/razgrad-zadarzhan-e-40-godishen-ukrainski-grazhdanin-shofiral-tovaren-avtomobil-s-remarke-s-312-promila-alkohol-po-pat-e-70-v-rayona-na-selo-osenets.html", "text": "Украински товарен автомобил „ДАФ“ с прикачено ремарке е спрян за проверка по път Е-70 в района на село Осенец. Това съобщиха от  ОДМВР-Разград . Около 13.40 часа на 27 март е установено, че 40-годишният шофьор от град Чернивецка, Украйна, шофира с 3,12 промила алкохол. Той е отказал кръвна проба. Задържан е в Районно управление на МВР-Разград. По случая е образувано бързо производство.", "date": "2019.03.28", "title": "Разград: Задържан е 40-годишен украински гражданин, шофирал товарен автомобил  с ремарке с 3,12 промила алкохол по път Е-70 в района на село Осенец"}
{"url": "http://www.focus-news.net/news/2019/03/28/2640102/usvoyavaneto-na-novi-ploshti-za-dobiv-na-vaglishta-ot-uchastak-v-pernishkiya-vaglishten-baseyn-shte-bade-preustanoveno.html", "text": "Да бъде преустановен напредъкът на минните работи в земите, засегнати от дейността на участък I, хоризонт Север на рудник ОРО на Пернишкия въглищен басейн. Такова предписание ще бъде изпратено от Министерството на енергетиката до концесионера – „Мин индъстри“ ЕООД, до края на днешния ден, съобщиха от  пресцентъра на Министерството на енергетиката.    \r\nПо повод създалото се напрежение сред местните жители от няколко пернишки села министърът на енергетиката Теменужка Петкова разговаря днес с представители на концесионера и ги запозна с получено вчера в МЕ писмо от Общинската служба по земеделие – Перник. От него става ясно, че в момента службата извършва проверка във връзка с уреждане на статута на земите, засегнати от добива. До изясняването на въпроса и произнасянето на компетентните органи, нови площи не трябва да бъдат засегнати, категорична бе министър Петкова. Тя изиска от концесионера информация за предприетите от него действия по уреждане на статута на земите. \r\nПо време на срещата представителите на „Мин индъстри“ ЕООД информираха, че от общо 170 дка земеделски земи, концесионерът е закупил около 120 дка в съсобственост. Придобиването на останалата част е възпрепятствано от множеството собственици на парцелите, част от които не могат да бъдат открити.", "date": "2019.03.28", "title": "Усвояването на нови площи за добив на въглища от участък в Пернишкия въглищен басейн ще бъде преустановено"}
{"url": "http://www.focus-news.net/news/2019/03/28/2640085/mariya-zaharova-sasht-nyamat-pravo-da-iziskvat-ot-rusiya-da-otzove-voennite-si-ot-venetsuela.html", "text": "САЩ нямат право да изискват от Русия отзоваване на военните й специалисти от страната или да прекрати сътрудничеството си с нея. Това заяви на брифинг официалният представител на Министерството на външните работи на Руската федерация Мария Захарова във връзка с призивите на Вашингтон към Москва, предава  TACC . \r\nКоментирайки изявленията на Вашингтон, тя отправи въпрос на какви основания са направени те. „На основата на международното право, на американските закони или на основата на някакви правни актове, за които никой не знае? Честно казано, това не е реторичен въпрос, иска ми се да получа отговор на него“, призна руският дипломат. \r\nЗахарова напомни, че „руските специалисти пристигнаха във Венецуела в съответствие с разпоредбите на двустранното междуправителствено споразумение за военнотехническо сътрудничество. Никой не е отменил този документ. Руската страна не наруши нищо: нито международните споразумения, нито вътрешното законодателство на Венецуела; Русия не променя баланса на силите в региона, Русия не заплашва никого, за разлика от гражданите във Вашингтон, чиито изявления току-що цитирах\". \r\n„Искам да подчертая още веднъж, че това е принципна позиция на руската страна, която ние стриктно следваме“, припомни Захарова. \r\n„Що се отнася до изявленията на американския държавен секретар и вицепрезидента на САЩ, ние виждаме в тях доста арогантен опит за диктат в суверенни държави – не една, а няколко. А това обикновено е в традициите на съвременната американска дипломация, но сега разглеждаме конкретен случай. Диктуват на съвременните държави как трябва да изграждат отношения помежду си ”, посочи Захарова. Тереза Герова", "date": "2019.03.28", "title": "Мария Захарова: САЩ нямат право да изискват от Русия да отзове военните си от Венецуела"}
{"url": "http://www.focus-news.net/news/2019/03/28/2640105/administrativen-sad-smolyan-shte-otchete-deynostta-si-za-2018-g.html", "text": "От 15.00 часа в Тържествената зала на Административен съд – Смолян ще се проведе годишно отчетно събрание на съдиите и служителите в Административен съд – Смолян, на което председателят на съда Игнат Колчев ще представи резюме на годишния отчетен доклад за работата на съда през 2018 г. Това съобщиха от  съда . \r\nГости на събранието ще бъдат Милка Панчева – заместник председател на Върховния административен съд (ВАС), Йовка Дражева – председател на пето отделение на ВАС и Марио Димитров – председател на трето отделение на ВАС, както и председателят на Окръжен съд – Смолян, окръжният прокурор и председателите на районните съдилища в областта.", "date": "2019.03.28", "title": "Административен съд – Смолян ще отчете дейността си за 2018 г."}
{"url": "http://www.focus-news.net/news/2019/03/28/2640107/sofiya-trinoga-kamera-i-politseyski-patrul-s-radar-sa-razpolozheni-mezhdu-49-i-50-km-na-avtomagistrala-trakiya-v-posoka-plovdiv.html", "text": "Тринога камера и полицейски патрул с радар са разположени между 49 и 50 км на автомагистрала „Тракия“ в посока Пловдив, предаде репортер на  Агенция „Фокус“ .", "date": "2019.03.28", "title": "София: Тринога камера и полицейски патрул с радар са разположени между 49 и 50 км на автомагистрала „Тракия“ в посока Пловдив"}
{"url": "http://www.focus-news.net/news/2019/03/28/2640109/pazardzhik-politseyski-patrul-s-radar-e-razpolozhen-v-rayona-na-68-km-na-avtomagistrala-trakiya-v-posoka-plovdiv.html", "text": "Полицейски патрул с радар е разположен в района на 68 км на автомагистрала „Тракия“ в посока Пловдив, предаде репортер на  Агенция „Фокус“ .", "date": "2019.03.28", "title": "Пазарджик: Полицейски патрул с радар е разположен в района на 68 км на автомагистрала „Тракия“ в посока Пловдив"}
{"url": "http://www.focus-news.net/news/2019/03/28/2640106/dobrich-sastavat-na-rayonnata-izbiratelna-komisiya-za-predstoyashtite-izbori-za-evropeyski-parlament-shte-e-ot-15-chlenove.html", "text": "Съставът на Районната избирателна комисия (РИК) в Добрич за предстоящите избори за Европейски парламент ще е от 15 членове. Това съобщиха от  пресцентъра на Областната администрация  след проведени консултации. В тях са участвали  представители на парламентарно представените партии и коалиции – ПП ГЕРБ, коалиция „БСП за България“, ПП ДПС, коалиция „Обединени патриоти“ (ОП) и ПП „Воля“, както и представители на коалиция „Реформаторски блок“ (РБ), които имат право на участие в резултат на това, че към момента имат представители в Европейския парламент. За участие не се е явил представител на другата коалиция, имаща към настоящия момент представители в Европейския парламент – коалиция „България без цензура, ВМРО-БНД, Земеделски народен съюз, Движение „Гергьовден“. За председател на РИК – Добрич отново е избран юристът от ПП ГЕРБ Добромир Добрев. За зам.- председателското място от ДПС предлагат Мелекбер Абил, която е била  секретар на РИК при предходни избори. Секретар на РИК по предложение на Мая Димитрова от БСП ще бъде Валентина Кондова. В РИК – Добрич ПП ГЕРБ има 5 места, БСП – 4, РБ – 2, ОП - 2, ДПС и „Воля” – съответно по едно. Съставът на РИК трябва да бъде одобрен от Централната избирателна комисия.", "date": "2019.03.28", "title": "Добрич: Съставът на Районната избирателна комисия за предстоящите избори за Европейски парламент ще е от 15 членове"}
{"url": "http://www.focus-news.net/news/2019/03/28/2640110/radoslav-simeonov-glaven-ekspert-v-ministerstvo-na-otbranata-za-istoriyata-i-kulturata-na-edin-narod-sadim-po-pametnitsite-s-koito-toy-uvekovechava-svoite-veliki-lichnosti-i-sabitiya.html", "text": "За историята и културата на един народ съдим по паметниците, с които той увековечава своите велики личности и събития. Това каза в предаването „Добрич - Блян вихрен, понесен над степ ековита...“ на  Радио „Фокус“  Радослав Симеонов, главен експерт в Министерство на отбраната (МО) и дългогодишен уредник на Военно гробище в Добрич. То е създадено с идеята да увековечи важно за региона събитие – Добричката епопея от 1916 година. „Прави чест на нашите съграждани, имам предвид жителите на град Добрич, които още в далечната 1916 година са осъзнали значението и смисъла на това събитие, случило се пред техния поглед. Осъзнали са неговата историческа стойност и още тогава те основават един комитет, наречен „На свободата“, който е имал за цел не само да се погрижи за доброто устройване на Военното гробище в Добрич, което още по време на Първата световна война се утвърждава като най-образцовото българско военно гробище и най-добре поддържаното, благодарение на грижите на добричани, но забележете да бъде изграден и музей, който да представи това събитие от нашата национална история, наречена Добричка епопея“, каза специалистът. Той допълни, че този замисъл по ред причини е бил реализиран частично. Въпреки това Военното гробище се утвърждава като образцово и добре поддържано. На негова територия със средства на добричани е изграден параклис. Но повторната румънска окупация на Добруджа през 1919 година прави опит да осуети това намерение, дори тогавашната румънска власт прави опит да превърне обектът в инструмент на нейната собствена политика. „Нека не забравяме, че военните паметници, какъвто е и Военното гробище, не са само символ на почит, но и символи на пропаганда или на военно възпитание. Точно този момент някак си беше неизяснен дълго време при нашето Военно гробище. Имам предвид периода от края на 80-те и началото на 90-те години, когато паднаха табутата на предишния период, когато започна полека лека да се говори за Добричка епопея и когато започна осъзнаването най-вече от страна на общинските власти, които дълго време бяха мащеха за Военното гробище в Добрич. Аз това мога съвсем спокойно да го кажа. Които нехаеха за този изключителен обект, който има огромна, не само национална, но и интернационална стойност“, коментира Радослав Симеонов. Във Военното гробище в Добрич са погребани около 3500 воини от 6 национални армии, 10 народности и 6  вероизповедания. Като част от процеса на преосмисляне на значимостта на този културно-исторически обект е честването всяка година на негова територия на Деня на Добрич – 25 септември. Мемориалният комплекс се е превърнал в средоточие на множество патриотични и свързани с духа на българската армия прояви. По думите на специалиста военните гробища са места, където човек не само се прекланя, но и с гордост възпоменава подвига и славата на онези, които са загинали. „Военните гробища са особен тип паметници, където загиналите са обречени да бъдат рамо до рамо както на бойното поле, така и във вечността. И затова при военните гробища изпъква обикновено не отделната личност, а общата кауза, за която всички воини са загинали, а тя във Военното гробище в Добрич е именно отстояването на свободата, независимостта на България и може да бъде един изключителен пример на родолюбие, какъвто едва ли може да бъде намерен по страниците на нашата богата на събития история“, каза Радослав Симеонов. Той подчерта, че страната има някъде около 1500 военни гробища, но повечето от тях са извън днешните предели на България.  \r\nЖулиета НИКОЛОВА", "date": "2019.03.28", "title": "Радослав Симеонов, главен експерт в Министерство на отбраната: За историята и културата на един народ съдим по паметниците, с които той увековечава своите велики личности и събития"}
{"url": "http://www.focus-news.net/news/2019/03/28/2640108/gerb-i-sds-uchastvat-s-edinna-lista-na-evropeyskite-izbori-obzor.html", "text": "ПП ГЕРБ и ПП СДС се споразумяха да участват с единна листа на предстоящите европейски избори на 26 май 2019 г. Двете политически сили имат за цел да изпратят максимален брой депутати от България в Европейската народна партия, която за тях е гарант за съхранение на духа и ценностите на Европа. В споразумението, което подписаха председателят на ПП ГЕРБ Бойко Борисов и председателят на ПП СДС Румен Христов двете партии се обединяват около следното: „Избраните евродепутати от общата листа на ПП ГЕРБ и ПП СДС да поемат категоричен ангажимент, че през целия си мандат ще бъдат част от Парламентарната група на ЕНП в европейския парламент. В листата да има двама представители на СДС, като единият от тях на 6-то място. Върху предизборните материали да присъстват символите или наименованията на политическа партия ГЕРБ, СДС и ЕНП”. \r\nПредложените от СДС европейски депутати в общата листа с ГЕРБ са Александър Йорданов, който ще бъде на 6-то място в листата и Илия Лазаров, позициониран на последно място. Председателят на СДС Румен Христов разказа, че решението за избор на кандидати от СДС е бил много труден. Номинираните са били 15, като трима се отказали - сред тях са самият Христов, Владимир Кисьов, който беше сочен за сигурен кандидат за шестото избираемо място, и зам.-председателят на СДС Теодор Петков. \r\nЗам.-председателят на ГЕРБ и председател на изборния щаб на партия Цвета Цветанов обясни, че двете парии се обединяват около решението техните избраници в ЕП да работят за приемането на България в Шенген и еврозоната и против Европа на две скорости, както и всякакви разделителни линии между държавите-членки на ЕС. „Ние можем да гарантираме, че нашите структури ще работят еднакво добре за листите, и че такива номерца каквито си правиха в наши сестрински партии с преференциите няма да бъдат допускани”, коментира лидерът на ПП ГЕРБ Бойко Борисов.  \r\nРазговорите между двете партии започнаха след призив на председателя на ЕНП Жозеф Дол за обединение на българските депутати около семейството на Европейската народна партия. Листата на ГЕРБ за изборите за европейски парламент ще бъде представена в неделя, 31 март. \r\nДаяна ДЮЛГЕРОВА", "date": "2019.03.28", "title": "ГЕРБ и СДС участват с единна листа на европейските избори (ОБЗОР)"}
{"url": "http://www.focus-news.net/news/2019/03/28/2640100/a1-on-makedoniya-sreshtata-zaev-sela-alians-za-albantsite-iziskva-avtonomiya-na-sp-i-sazdavane-na-spetsializiran-sad.html", "text": "След среща с премиера Зоран Заев и министъра на правосъдието Рената Дескоска, председателят на „Алианс за албанците“ Зиядин Села заяви, че е съгласен с предложения законопроект за Специализираната прокуратура. Той настоя за автономия на институцията. Същевременно Села настоя сроковете за разследванията на СП да не бъдат приемани и т.нар. „бомби“ да бъдат приети за доказателства, предава македонската електронна медия  A1 On . \r\n„СП не е изпълнил целта, за която е създадена. Тя трябваше да докаже изборна престъпност за хора, които са били част от правителството от 17 години. Имаме много закони на хартия. По този начин ще се формират органи, които ще бъдат механизми за защита на служителите, а не за санкционирането им. Предлагаме примери като Украйна и Румъния, където бяха създадени ad hoc органи, а след това те продължиха да функционират като независими органи. В същото време искаме да подобрим системата и да създадем Специлизиран съд”, поясни Села. \r\nТой също така призова за предотвратяване на партиизацията на съдебната власт и настоя законът да бъде съставен така, че член на партия да не може да стане част от съдебен или прокурорски съвет. Също така изиска всички материали от подслушванията не само да бъдат използвани като доказателства, но и да бъдат публично оповестени. \r\nНа въпрос дали ще постави тези искания като условия пред управляващите, Села отговори, че няма да се откаже от позициите си.  Тереза Герова", "date": "2019.03.28", "title": "A1 On (Македония): Срещата Заев-Села: „Алианс за албанците“ изисква автономия на СП и създаване на Специализиран съд"}
{"url": "http://www.focus-news.net/news/2019/03/28/2640113/predizvikatelstvata-pred-sigurnostta-v-regiona-shte-obsadi-nachalnikat-na-otbranata-general-andrey-botsev-sas-svoite-kolegi-ot-tsentralna-evropa.html", "text": "Генерал Андрей Боцев ще участва в конференция на началниците на отбраната на държавите от Централна Европа. Тя ще се проведе на 28 и 29 март в гр. Прага, Чехия. Това съобщиха от  пресцентъра на Министерството на отбраната.  Форумът е организиран от Европейското командване на САЩ и Въоръжените сили на Чехия. В него ще участват началниците на отбраната от 6 държави в Централна Европа, Румъния и България, както и генерал-адютантите от съответните американски щати, с които страните си партнират.", "date": "2019.03.28", "title": "Предизвикателствата пред сигурността в региона ще обсъди началникът на отбраната генерал Андрей Боцев със своите колеги от Централна Европа"}
{"url": "http://www.focus-news.net/news/2019/03/28/2640114/zhivodar-terziev-e-noviyat-predsedatel-na-balgarskata-petrolna-i-gazova-asotsiatsiya.html", "text": "След проведено Общо събрание на 27 март 2019 г. управителният съвет на Българската петролна и газова асоциация избра за свой председател с двегодишен мандат Живодар Терзиев. Това съобщиха от  БПГА . Терзиев поема поста след приключилия успешно втори мандат на Валентин Златев начело на организацията. \r\nЖиводар Терзиев е управител и съдружник в дружеството за търговия с петролни продукти „ЗАРА-Е” ООД, компания, създадена с изцяло български капитали. Той работи в структурите на дружеството от 1996 г. Г-н Терзиев е доказан експерт в бранша, с дълбоки познания върху спецификите на българския пазар и експертиза в сферата на икономиката. \r\nПред Управителния съвет Терзиев е потвърдил ангажимента си да работи за утвърждаването на Българската петролна и газова асоциация като най-авторитетната браншова асоциация в сектора производство и търговия с течни горива.  \r\n\"Асоциацията твърдо ще следва мисията си за борба със сивия сектор и нелоялните практики, за установяване на чиста и прозрачна конкурентна среда, както и за равенство пред закона на всички участници на пазара\", каза Терзиев след заседанието на Управителния съвет. \r\nС избора на Терзиев членовете на БПГА отново доказаха, че не се делят на малки и големи, местни и международни компании. Асоциацията е съставена от фирми с основен принос към държавната хазна и инвестициите в страната.  \r\nЧленовете на БПГА напълно съзнават своята обществена отговорност и дълг към клиентите си, заключи г-н Терзиев.", "date": "2019.03.28", "title": "Живодар Терзиев е новият председател на Българската петролна и газова асоциация"}
{"url": "http://www.focus-news.net/news/2019/03/28/2640111/tass-arestuvaha-chlen-na-banda-svarzana-s-atentata-v-moskovskoto-metro-ot-2010-godina.html", "text": "Федералната служба за сигурност (ФСБ) на Руската федерация задържа в Дагестан член на банда, участвала в организирането на терористичните атентати на станциите „Лубянка“ и „Парк на културата“ в московското метро от 2010 г., предава  ТАСС.  \r\n„ФСБ с цел реализиране на принципа за неизбежното наказание, във взаимодействие с руската Следствена комисия(СК) в Хасавюртовския район на Република Дагестан, част от Руската федерация, арестува член на престъпна групировка на Вагабов“, съобщиха от ФСБ. „Назованата групировка е отговорна за организирането на взривовете, извършени  от атентатори-самоубийци на 29 Март 2010 година в Москва на станции  „Лубянка“ и „Парк на културата““. От ФСБ напомниха, че лидерът на бандата е бил ликвидиран през 2010 г. \r\nЗадържаният е отведен в Москва за провеждане на следващите следствени действия. \r\nТАСС припомня, че на 9 Март 2010 г. в резултат на взривовете загинаха 39 души и пострадаха 128 други. В рамките на наказателните дела бяха установени организаторите и изпълнителите на атентатите: Вагабов, Алиев, Магомеднабиев, Щащаев, Махомедов, Рабаданов, Исахаджиев. \r\nВсичките до един бяха ликвидирани при оказване на въоръжена съпротива на провоохранителните органи. \r\nКакто съобщиха по-рано от СК, през февруари 2010 г. Вагабов е сформирал и оглавил бандата „Новокостекски джамаат“ за извършване на атентати в Русия. Към нея се присъединили Хаджи Алиев, Ахмед Рабаданов, Али Исагаджиев, Шамил Магомеднабиев, Мурад Щащаев, Мариям Шарипова и Джанет Абдулаева. Последните две са извършили самоубийствените атентати.  \r\nПрез февруари 2013 г., в хода на спецоперации в Дагестан бе ликвидиран последният от предполагаемите организатори на московския атентат - Хусен Магомедов. Той бе ликвидиран от служители на специалните служби в гориста местност близо до Кадиркент – населено място в Сергокалинския район. По данни на следствието, той лично е съпровождал при входа в метрото атентаторът, който детонира взривното устройство на станция „Парк на културата“.", "date": "2019.03.28", "title": "ТАСС: Арестуваха член на банда, свързана с атентата в московското метро от 2010 година"}
{"url": "http://www.focus-news.net/news/2019/03/28/2640112/smolyan-zaradi-lipsa-na-kvorum-zasedanieto-na-obshtinskiya-savet-se-otlaga-za-4-april.html", "text": "Заради липса на кворум заседанието на Общински съвет – Смолян се отлага за 4 април, предаде репортер на  Радио „Фокус“ – Смолян . След като общинските съветници от КРОС и БСП напуснаха Сесийната зала, бе обявена почивка, след която в залата присъстваха едва 9 от общо 29 общински съветници. Заради това председателят на Общински съвет – Смолян инж. Данчо Киряков отложи заседанието за 4 април, от 13.00 часа. \r\nПървоначално общинските съветници от КРОС напуснаха заседанието на Общинския съвет“ – Смолян. Председателят на групата Кирил Хаджихристев поиска да получи отговор защо не е изпълнено решение за ремонт на мост в квартал „Устово“. В отговор зам.-кметът на Смолян инж. Мариана Цекова заяви, че решението е почти изпълнено, защото вече има становище, материалът е подсигурен и се чака подходящото време. Тя поясни, че мостът би следвало да се ползва само от автомобили до 15 тона и има идея са се сложат камери, за да не минават по-тежки товарни автомобили там. В отговор на това Хаджихристев отново поиска да говори по процедура по същата тема, но председателят на Общински съвет – Смолян инж. Данчо Киряков заяви, че това не е процедура и му отне думата. След този отказ Кирил Хаджихристев каза, че след като нямат нужда от тях, те ще напуснат залата и така петима общински съветници от КРОС напуснаха Сесийната зала на Община Смолян. \r\nОбщинските съветници от БСП също напуснаха заседанието на Общински съвет – Смолян. Според съветника Стефан Сабрутев се неглижират важни решения за жителите на община Смолян. Той поиска да се даде яснота защо не е влязло в сила решението на Общинския съвет за подпомагане на младите семейства при раждане на дете. От своя страна председателят на Общински съвет – Смолян инж. Данчо Киряков заяви, че това е направено съзнателно за момента, тъй като в този вариант предложението не е финансово обезпечено, а бюджетът е приет. При изпълнението му ще има дефицит в бюджета и трябва да се даде предложение от къде да се вземат необходимите средства. Сабрутев имаше и предложение част от точките в дневния ред да отпаднат и на следващо заседание да се дадат повече подробности по тях. Те не отпаднаха при гласуването, а от групата се изказаха, че се гласува „на инат“. Това накара групата на общинските съветници от БСП също да напусне залата, както направиха и колегите им от КРОС. \r\nТака в Сесийната зала останаха 13 общински съветници, а председателят инж. Киряков даде почивка, за да се събере кворум, но след нея в залата присъстваха едва 9 от общо 29 общински съветници. \r\nНели ГЕРГЬОВСКА", "date": "2019.03.28", "title": "Смолян: Заради липса на кворум заседанието на Общинския съвет се отлага за 4 април"}
{"url": "http://www.focus-news.net/news/2019/03/28/2640116/shumen-zaplatite-na-vsichki-kmetove-na-naseleni-mesta-v-obshtinata-se-uvelichavat-s-20.html", "text": "Заплатите на всички кметове на населени места в община Шумен се увеличават с 20%, считано от 1 януари 2019 г. Решение за това беше прието на днешното заседание на Общинския съвет с 21 гласа „за“, 2 „против“ и 14 „въздържал се“, предаде репортер на  Радио „Фокус“-Шумен . По този начин общинските съветници коригираха допусната диспропорция по отношение на основните месечни заплати на кметовете на различните категории населени места, получена при гласуваното повишение на заплатите им на сесията през месец февруари. След увеличението с 20%,   трудовите възнаграждения, които ще получават кметовете на населени места в община Шумен са между 670 лв. и 1032 лв. \r\nПо време на сесията общинските съветници също дадоха съгласие Иван Ламбов да оглави временно ВиК-Шумен. С 29 гласа „за“, 1 „въздържал се“ и 1 „против“, съветниците решиха председателят на Икономическа комисия в Общинския съвет да заеме временно поста управител на ВиК, в срок до провеждане на конкурс за длъжността. За утре е свикано Общо събрание на ВиК-Шумен, по искане на държавата в лицето на Министерството на регионалното развитие и благоустройството (МРРБ), но тъй като към точката за избор на временен управител на водното дружество до провеждането на конкурс няма посочено конкретно име, съветниците излязоха с предложение това да бъде Иван Ламбов. Общинският съветник Васелин Пенчев обясни, че е гласувал с против не заради личността, предложена от Общинския съвет, а против цялата процедура и бутафория. „Ние си играем някаква игра, която е меко казано комична, ако не беше трагична. Утре ще дойде представителят на държавата с едно пълномощно, ще предложи проект за решение ,който само той ще си подкрепи очевидно и ще си избере управител държавата Проблемът е, че община Шумен стои острани на този процес“, заяви Веселин Пенчев.  \r\n„С това гласуване  демонстрираме пред мажоритарния собственик - МРРБ нашето желание и воля тези проблеми да се решават“, коментира от своя страна председателят на Общинския съвет проф. Борислав Беджев. „Гласуването е важно, защото дори и държавата да има хипотетично като образ някаква друга идея, ние заявихме доверие към един наш колега  и по този начин му отваряме път към кандидатстване когато ще се проведе легитимния конкурс за управител на ВиК-Шумен“, заяви общинският съветник проф. Добрин Добрев. Общинските съветници гласуваха още представителят на Община Шумен ще гласува „за“ освобождаване на настоящия управител на ВиК-Шумен инж. Красимир Марков във връзка с депозираната от него молба, дадоха съгласие министърът на регионалното развитие да сключи договор с временно избрания управител, както и задължава временния управител на ВиК, в след избора му, да издаде заповед за връщане на цената водата на нивото към 31 декември 2018 година. \r\nИвелина ИВАНОВА", "date": "2019.03.28", "title": "Шумен: Заплатите на всички кметове на населени места в общината се увеличават с 20%"}
{"url": "http://www.focus-news.net/news/2019/03/28/2640117/radoslav-simeonov-mo-voennite-grobishta-v-dobrich-i-tutrakan-sa-unikalni-s-tova-che-tam-ramo-do-ramo-sa-pogrebani-balgarski-voyni-i-nashite-protivnitsi-v-boevete.html", "text": "Военните гробища в Добрич и Тутракан са уникални с това, че там рамо до рамо са погребани български воини и нашите противници в боевете, без да се прави разлика. Това каза в предаването „Добрич - Блян вихрен, понесен над степ ековита...“ на  Радио „Фокус“  Радослав Симеонов, главен експерт в Министерство на отбраната (МО) и дългогодишен уредник на Военно гробище в Добрич. „Какъв велик хуманизъм, каква човещина са проявили нашите съграждани тогава. Това са тогавашните жители на град Добрич. Смятам, че Военното гробище е най-малкото, което можеше да бъде направено – да бъде обявен за обект с национална стойност“, коментира специалистът. По думите му обектът си има свой собствен, оригинален облик. Той не може да бъде срещнат на друго място. Погребаните там не са парцелирани по нации, както обикновено се прави във военните гробища в Европа. В Добрич в мемориалния комплекс един до друг лежат българин, руснак, сърбин, германец и т.н. „Всички тези хора в смъртта си са равни, но преди нея те са били противници на бойното поле. Точно това нещо не може да бъде видяно никъде на друго място в Ервопа и това превръща Военното гробище в Добрич в един уникален, исторически, знаков паметник и тук е моментът да благодаря на хората, които страшно много допринесоха и подпомогнаха това да се случи, защото този процес по промяната на неговия статут продължи може би повече от 4-5 години и включваше страшно много дейности, които трябваше да бъдат изпълнени, процедури, които трябваше да бъдат спазени. И аз искам да благодаря на добричките депутати за оказаната помощ в лицето на адмирал Манушев, на Даниела Димитрова, на Йордан Йорданов, които наистина направиха това, което се иска от тях, за да може казусът с Военното гробище да бъде поставен непрекъснато на дневен ред, да не бъде захвърлен в някоя папка и да чакаме с години, защото ние и без това твърде много чакахме това да се случи“, коментира Радослав Симеонов. Той допълни, че една от сложните процедури е била да бъдат издирени и оповестени имената на всички български войници, погребани във Военното гробище, за да бъде обявено за обект с национална стойност. Процесът е дългогодишен, изпълнен с много труд и е дело именно на бившия уредник Радослав Симеонов, за да бъде постигнат крайният резултат. Новият статут на Военнто гробище в Добрич от тук нататък открива един голям простор за участие на Регионалния исторически музей (РИМ) в проекти – български, транснационални и международни. Новият статут ще даде възможност да продължи процесът на реновиране на обекта. „Тук е моментът да благодарим и на РИМ, и на Община град Добрич, които блестящо изпълниха тази програма за реновирането на Военното гробище, която започна от 2016-та и тази година е финализирана и благодарение на която започна подмяната на част от бетонните кръстове“, каза Радослав Симеонов. Той изрази надежда, че този процес ще продължи. Статутът дава възможност обектът да бъде опазен също от посегателства. \r\nЖулиета НИКОЛОВА", "date": "2019.03.28", "title": "Радослав Симеонов, МО: Военните гробища в Добрич и Тутракан са уникални с това, че там рамо до рамо са погребани български войни и нашите противници в боевете"}
{"url": "http://www.focus-news.net/news/2019/03/28/2640119/plovdiv-kmetat-na-rayon-iztochen-nikolay-chunchukov-prisastva-na-demonstratsiya-po-pozharna-bezopasnost-v-dg-chayka.html", "text": "Нагледен урок по пожарна безопасност изнесоха пожарникарите от ІV Районна служба „Пожарна безопасност и защита на населението“ в Пловдив пред децата от ДГ „Чайка“ в присъствието на кмета на Район „Източен“ Николай Чунчуков. Това съобщиха за  Радио „Фокус“-Пловдив  от районната администрация.  Демонстрацията бе свързана с гасене на локален пожар, използване на пожарогасител, нагледни примери  за безопасно поведение  при опасност от инциденти и др.„Демонстрацията е чудесен пример за това как  нашите деца да получат  реални  знания за пожарна безопасност. Поздравявам директора Мария Петрова и ръководството за инициативата, осъществена съвместно с нашите партньори от ІV Районна противопожарна служба“, каза кметът на Район „Източен“ Николай Чунчуков. Екипът на пожарната, воден от старши инспектор Иван Мурджев, се справи професионално със задачата под зорките очи на любопитната публика. Част от нея бяха студени от ПУ „Паисий Хилендарски“, водени от асистент Биляна Калоферова, които споделиха, че за пръв път присъстват на учебна практика  с реален проблем на терен. „Колеги,  тук ви очакват още  много интересни  практически ситуации, надявам се  един ден да бъдете наши учители“, обърна се към тях Стефка Симеонова, главен експерт „Образование“ в  районната администрация. \r\nНад 100 деца се включиха в конкурса за детска рисунка „С очите си видях бедата“, организиран от Община Пловдив, като днес на всички участници в него бяха връчени грамоти. \r\nПожарникарите  посетиха  и филиала на градината в кв. „Гладно поле“, с което към  проявата бяха приобщени  над 200 деца.", "date": "2019.03.28", "title": "Пловдив: Кметът на Район „Източен“ Николай Чунчуков присъства на демонстрация по пожарна безопасност в ДГ „Чайка“"}
{"url": "http://www.focus-news.net/news/2019/03/28/2640121/obshtina-sliven-i-starozagorskata-opera-shte-predstavyat-postanovkata-aida-i-kontserta-shouto-prodalzhava-queen-tribute.html", "text": "Община Сливен и Старозагорската опера ще представят постановката „Аида“ и концерта „Шоуто продължава“ – Queen Tribute. Това съобщиха от пресцентъра на  Общината . Събитието ще бъде на 14 юли, от 21.00 часа на сцената на крепостта „Туида“. \r\nВ спектакъла като Радамес се превъплъщава оперният певец, почетен гражданин на Сливен Камен Чанев. В ролята на Амнерис е Даниела Дякова, също от града под Сините камъни. Аида ще изиграе Таня Иванова, Рамфис – Ивайло Джуров, Амонасро – Кирил Манолов, Царят на Египет е Александър Марулев и други. Спектакълът ще дирижира главният диригент на Старозагорската опера Ивайло Кринчев. Режисьор е Огнян Драганов. \r\nЩе бъде монтиран екран за мултимедийни ефекти и прожекции. В спектакъла на коне ще се включат и членове от Прабългарска школа за оцеляване „Бага Тур“. \r\nБилетите ще бъдат пуснати в продажба следващата седмица в зала „Сливен“. \r\nДва дни по-късно, на 16 юли, на същата сцена ще прозвучат вечните хитове на „Queen” в изпълнение на Оркестъра на Старозагорската опера и рок група със солист Теодор Койчинов. \r\nКонцертът „Шоуто продължава“ – Queen Tribute ще дирижира младият диригент и пианист, виенски възпитаник Димитър Косев, който е инициатор и ръководител на проекта. Той е подбрал едни най-популярните песни на британската група, сред които: „Bohemian Rhapsody”, „The Show Must Go on”, „Who Wants to Live Forever”, „We are the Champions”, „I want to break free”, „Crazy little thing called love”, „Somebody to Love”,  „We Will Rock You”, „Love of My Life” и други. Оркестрацията на песните e на Пламен Проданов, Свилен Димитров и Димитър Косев. \r\nОрганизатор е Община Сливен, съвместно с Държавна опера – Стара Загора.", "date": "2019.03.28", "title": "Община Сливен и Старозагорската опера ще представят постановката „Аида“ и концерта „Шоуто продължава“ – Queen Tribute"}
{"url": "http://www.focus-news.net/news/2019/03/28/2640124/nevyana-hristova-rb-dora-gabe-bibliotekata-provezhda-zanimaniya-s-horata-s-uvrezhdaniya-predlagayki-im-sreshta-s-knigite-vyarna-na-tvardenieto-che-knigata-e-lek-za-dushata.html", "text": "Библиотеката провежда занимания с хората с увреждания, предлагайки им среща с книгите, вярна на твърдението, че книгата е лек за душата. Това каза в предаването „Добрич - Блян вихрен, понесен над степ ековита...“ на  Радио „Фокус“  директорът на Регионална библиотека (РБ) „Дора Габе“ Невяна Христова. Библиотерапия е занимание, което се провежда в библиотеката от няколко години. По този начин тя осигурява равен достъп до знание и култура за всички членове на общността в добруджанския град и област Добрич, посочи директорът на културната институция. Невяна Христова допълни, че услугите в библиотеката са за всички, без значение на вероизповедание, етническа принадлежност, социален статус: „Стреми се да удовлетворява информационните потребности на местната общност и работи за насърчаване на четенето и намаляване на неграмотността“. Програмата „Различията ни обединяват“ на библиотеката е целогодишна. Насочена е към хора в неравностойно положение – лица със специални образователни потребности, малцинствени групи, хора с увреждания или нисък социален статус и деца в риск. Дейностите по програмата подпомагат личностното и професионално развитие на участниците в нея и насърчават интегрирането в обществения живот. Библиотерапия се провежда в библиотеката от 3 години. В нея участват потребители от Дневния център за възрастни с увреждания към Центъра за психично здраве „Д-р Петър Станчев“ в Добрич. Дейностите, по думите на Невяна Христова, са разнообразни – литературни празници, беседи, концерти, кинопрожекции, четения. Освен това библиотеката предоставя възможност за организиране на изложби на творби на самите участници в тези занимания. „Добрите взаимоотношения и желанието на библиотекарите да работят активно с хората в неравностойно положение доведоха до организирането на ежемесечни литературни срещи. Идеята беше хората с психични проблеми да обогатят знанията си за литературни образци и значими автори, които да провокират интерес към книгите и четенето“, посочи Невяна Христова. Всяка втора сряда от месеца специалисти от направление „Библиотечно-библиографско и информационно обслужване“ в различните читателски зони провеждат 40-минутни занимания с група между 10 и 15 потребители. Разнообразни теми са включени в библиотерапията, съобразени са с интересите и предпочитанията на потребителите, допълни Невяна Христова.  \r\nЖулиета НИКОЛОВА", "date": "2019.03.28", "title": "Невяна Христова, РБ „Дора Габе“: Библиотеката провежда занимания с хората с увреждания, предлагайки им среща с книгите, вярна на твърдението, че книгата е лек за душата"}
{"url": "http://www.focus-news.net/news/2019/03/28/2640125/inzh-daniel-panov-kmet-na-veliko-tarnovo-za-poredna-godina-narastva-izpalnenieto-na-sobstvenite-prihodi-na-obshtinata.html", "text": "За поредна година нараства изпълнението на собствените приходи на Община Велико Търново. Това каза кметът инж. Даниел Панов по време на заседание на Общински съвет – Велико Търново, предаде репортер на  Радио „Фокус“ – Велико Търново . Той отчете близо 28,5 млн. лева собствени приходи на Общината за 2018 година. Инж. Панов подчерта, че и през изминалата година фактор за подобряване на облика на Велико Търново и населените места в Общината е била европейската солидарност. „Много важна е ролята и като средство и механизъм за реализиране на инвестиции за подобряването на базисната инфраструктура. През годината започна цикъл от интегрирани инвестиции за подобряване на социалната, образователната, а също така и на градската среда“, посочи инж. Даниел Панов. Той допълни, че след години на подготовка стартира изпълнението на двата най-големи по обем и сложност проекти, а именно модернизацията на градската среда и модернизацията на образователната инфраструктура. По думите му това е най-активната година за изпълнение на големите инвестиции, които продължават и през настоящата 2019 година. „Инвестирането на европейските средства ще продължава да бъде основен инструмент за реализирането на редица местни политики в социалната сфера както благоустройство, инфраструктурата, развитието и опазването на околната среда“, посочи кметът. Той съобщи, че през 2018 година са управлявани 11 разработени проекта от Община Велико Търново на стойност 30,4 млн. лева,  от които безвъзмездната финансова помощ е за над 29,4 млн. лв., а собствените ресурси – 941 000 лева. Подготвени са нови проектни предложения за последяващи важни инвестиции, които ще започнат своята реализация през 2019 година. Безвъзмездната финансова помощ е за над 20,8 млн. лева, в това число за интегрирания градски транспорт, създаване на атрактивна зона за културен и конгресен туризъм на територията на Старото военно училище, проектиране и разширяване на Мултимедийния център на ул. „Никола Пиколо“ и реконструкция и обновяване на Музей „Възраждане и Учредително събрание“. \r\nИнж. Даниел Панов съобщи също, че в момента се изготвят проекти за подмяна на ВиК инфраструктура на улиците в кв. „Варуша“, които не са били включени в в първоначалния проект. Той припомни, че при посещението си в града на 7 март министърът на регионалното развитие и благоустройството Петя Аврамова е уверила, че ще бъдат отпуснати средства за ремонт и подмяна на ВиК инфраструктура на улиците, които не бяха включени в мащабния проект на Община Велико Търново за кв. „Варуша“. Кметът не пожела да се ангажира със срокове, тъй като средствата ще се отпускат поетапно. Той посочи, че става въпрос за улиците „Бузлуджа“, „Колю Гайтанджията“, „Капитан Петко Войвода“, „Братя Миладинова“, „Поборническа“, „Шипка“, „Никола Златарски“, „Стефан Караджа“, „Резервоарска“, „Панайот Типографов“, „Янтра“, „Тодор Лефтеров“ и „Родолюбец“. \r\nЩо се касае до газифицирането на квартала инж. Панов посочи, че в момента газопреносна мрежа е изградена на улиците „Г. С. Раковски“, „Кирил и Методий“, частично на ул. „Петко Славейков“, „Панайот Типографов“, „Въстаническа“. „Имаме уверение, че при следващи ремонти на улици „Овергаз“ ще доизгради трасето в зависимост от това колко подадени молби за включване на газ има на съответните улици“, допълни кметът. \r\nНадежда КРЪСТЕВА", "date": "2019.03.28", "title": "Инж. Даниел Панов, кмет на Велико Търново: За поредна година нараства изпълнението на собствените приходи на Общината"}
{"url": "http://www.focus-news.net/news/2019/03/28/2640126/stara-zagora-kmetat-zhivko-todorov-poluchi-plaket-za-prinos-v-razvitieto-na-sporta-v-sistemata-na-mvr.html", "text": "Кметът на Стара Загора Живко Тодоров получи от Спортната асоциация на МВР плакет за принос в развитието на спорта в системата на ведомството. Това стана по време на награждаването на отборите победители в Републиканското първенството по футзал за служители на МВР, съобщиха от пресцентъра на  община Стара Загора. \r\nШампиони на страната станаха представителите на  ОД МВР Пловдив, втори са служителите от дирекцията в Русе. Отборът на СК „Верея 2006“ – ОД МВР Стара Загора се класираха трети в тридневния турнир, а отборът на ОД МВР Стара Загора се класира на пето място. Наградите на победителите връчиха заместник-кметът по спортните дейности Красимира Чахова, директорът на ОД МВР Стара Загора ст.комисар Стоян Стоянов, и неговият заместник комисар Димитър Яръков. \r\nГенералният секретар на Спортната асоциация на МВР Чавдар Атанасов изрази задоволството и благодарността на участниците от организацията на домакините. Плакетът за кмета Живко Тодоров бе приет от зам.-кмета Красимира Чахова. Тя благодари от негово име и заяви, че Стара Загора е притегателно място за спорт и който е дошъл за спортни битки, трудно си тръгва оттук. В името на спорта, догодина съвместната ни работа може да продължи, предложи Чахова. \r\nВ тазгодишното издание на първенството, което се проведе в общинската спортна зала „Иван Вазов“ в Стара Загора взеха участие 7 отбора от системата в цялата страна.", "date": "2019.03.28", "title": "Стара Загора: Кметът Живко Тодоров получи плакет за принос в развитието на спорта в системата на МВР"}
{"url": "http://www.focus-news.net/news/2019/03/28/2640120/krum-zarkov-bsp-daniela-daritkova-e-veren-posledovatel-na-tsvetanov-zatova-i-koalitsionnite-partnyori-na-gerb-sa-tolkova-spokoyni.html", "text": "Даниела Дариткова е верен последовател на Цветанов, затова и коалиционните партньори на ГЕРБ са толкова спокойни. Това каза заместник-председателят на ПГ на „БСП за България“ Крум Зарков в изявление във връзка със скандала с апартаментите и оставката на Цветан Цветанов, предаде репортер на  Агенция „Фокус“ . „Те знаят много добре, че нещо уж се променя, за да остане същото. Това важи както за явните, така и за скритите коалиционни партньори“, посочи още Зарков. \r\nСпоред него оставката на Цветан Цветанов доказва и друго твърдение на БСП по време на дебатите по Изборния кодекс - в България демокрацията е под заплаха. „Доказателство за това е фактът, че политик, загубил обществено доверие и свалян от всички постове чрез скандали и обществен натиск, може да бъде председател на предизборен щаб“, заяви още заместник-председателят на ПГ „БСП за България“. Според него това е възможно само в онези страни, в които изборният резултат не зависи толкова от общественото мнение, колкото от онези, които организират процеса.  \r\nДеница КИТАНОВА", "date": "2019.03.28", "title": "Крум Зарков, БСП: Даниела Дариткова е верен последовател на Цветанов, затова и коалиционните партньори на ГЕРБ са толкова спокойни"}
{"url": "http://www.focus-news.net/news/2019/03/28/2640123/sitel-makedoniya-alians-za-albantsite-i-besa-podkrepiha-sashtestvuvaneto-na-sp-kato-otdelen-organ.html", "text": "Опозиционните партии „Алианс за албанците“ и БЕСА подкрепят съществуването на Специализираната прокуратура като отделен орган  в рамките на Прокуратурата, който ще има ефективни компетенции. Съответното стана ясно след среща на лидерите на двете албански партии с премиера на югозападната ни съседка Зоран Заев, предава скопският телевизионен канал  „Сител“ . \r\n„Като заключение от днешната среща – подкрепа за СП като орган, който ще има ефективни компетенции, който ще бъде специална прокуратура, част от действащия закон. По отношение на начина, по който ще се използват записите като доказателства, ще има допълнителни консултации“, обяви македонският правосъден министър Рената Дескоска след срещата. Тя бе свикана от Заев с цел осигуряване на мнозинство от две трети в парламента при гласуването на Закона за прокуратурата, който урежда статута на Специализираната прокуратура. Тереза Герова", "date": "2019.03.28", "title": "„Сител“ (Македония): „Алианс за албанците“ и БЕСА подкрепиха съществуването на СП като отделен орган"}
{"url": "http://www.focus-news.net/news/2019/03/28/2640122/krum-zarkov-bsp-ostavkite-v-tazi-strana-osiguryavat-komfort-na-boyko-borisov-kato-ministar-predsedatel-koyto-trae-do-sledvashtiya-skandal.html", "text": "Оставките в тази страна осигуряват комфорт на Бойко Борисов като министър-председател, който трае до следващия скандал. Това каза заместник-председателят на ПГ на „БСП за България“ Крум Зарков в изявление във връзка със скандала с апартаментите и оставката на Цветан Цветанов, предаде репортер на  Агенция „Фокус“.  „Надяваме се за всички вече е ясно, че оставките в тази страна служат само на един човек. Те не подобряват живота на хората, не променят модела на управление. Напротив, утвърждават го. Единственото, което те постигат е да осигурят комфорт на Бойко Борисов като министър-председател. Този комфорт трае до следващия скандал и до следващата оставка“, заяви Зарков. Заместник-председателят на ПГ на „БСП за България“ заяви, че от партията настояват този порочен кръг да приключи. „Искаме предсрочни избори, на които санкцията да дойде от избирателя и той да даде ясен мандат за нулева толерантност за всяка злоупотреба с власт оттук нататък. Вместо фалшиви оставки, искаме реална отговорност. Вместо завладяна държава, искаме реална парламентарна демокрация. Това са нашите искания и за това ще продължаваме да се борим“, заяви още Зарков.  \r\nДеница КИТАНОВА", "date": "2019.03.28", "title": "Крум Зарков, БСП: Оставките в тази страна осигуряват комфорт на Бойко Борисов като министър-председател, който трае до следващия скандал"}
{"url": "http://www.focus-news.net/news/2019/03/28/2640104/afp-rusiya-zayavi-che-voennite-y-shte-ostanat-vav-venetsuela-kolkoto-e-neobhodimo.html", "text": "Москва информира, че руските войски ще останат във Венецуела „колкото е необходимо“, след като американският президент Доналд Тръмп изиска от Русия да изтегли военните си от кризисната латиноамериканска страна, предава  AFP . \r\n„Те са въвлечени в изпълнение на споразумения в сферата на военнотехническо сътрудничество“, заяви говорителят на Министерството на външните работи на Руската федерация Мария Захарова, като добави, че военнослужещите на Москва ще останат във Венецуела „колкото е необходимо“.", "date": "2019.03.28", "title": "AFP: Русия заяви, че военните й ще останат във Венецуела „колкото е необходимо“"}
{"url": "http://www.focus-news.net/news/2019/03/28/2640128/veliko-tarnovo-tsentarat-za-preventsiya-i-sport-v-selo-balvan-specheli-nagrada-za-nay-dobar-proekt-na-fondatsiya-lale-za-2018-godina.html", "text": "Центърът за превенция и спорт във великотърновското село Балван спечели награда за най-добър проект на Фондация „Лале“ за 2018 година. Това съобщи председателят на Дарителско сдружение „Св. Иван Рилски“ Благовеста Факирова пред журналисти, предаде репортер на  Радио „Фокус“ – Велико Търново . Наградата е била връчена вчера ,по време на официална церемония, на Росица Димитрова – директор Дирекция „Социални дейности и здравеопазване“ в Община Велико Търново. Проектът е бил избран измежду 14 номинирани от цялата страна. „Тази награда е изключително заслужена. Тя е толкова комплексна и е в резултат на последователна, дългогодишна, упорита и неуморна работа, в широко партньорство. Смятам, че съвсем заслужено номинираният от Община Велико Търново проект на Дарителско сдружение „Св. Иван Рилски“ намери място сред наградените. Наградата е тежка, защото се носят тежко отговорности, включващи координация и партньорство на толкова много институции, даващи от своя страна резултат върху токова много деца и семейства, особено в  малките населени места“, посочи Росица Димитрова. От своя страна тя връчи наградата на председателя на Дарителско сдружение „Св. Иван Рилски“ Благовеста Факирова. \r\nЦентърът за превенция и спорт в село Балван бе открит през месец декември 2016 година по проект на дарителското сдружение, в партньорство с Община Велико Търново, Областна дирекция на МВР – Велико Търново, Регионална дирекция „Пожарна безопасност и защита на населението“, Национален военен университет „Васил Левски“, кметство Балван и  Съюза на пивоварите в България. От скоро партньорски организации са Съюзът на българските автомобилисти и Български червен кръст. Основната  цел на Центъра за превенция и спорт е в него децата и младежите от цялата община да се обучават с практически и теоретически занимания, осигуряващи мерки за тяхната сигурност. Там те придобиват знания и умения за поведение при бедствия и аварии и за оказване на първа помощ в училище и извън него. Те се запознават с проблемите, свързани с наркотиците и трафика на хора. От разкриването си до момента дейностите, реализирани в Центъра, са обхванали над 600 деца. По думите на Росица Димитрова Центърът е надградил и разширил дейността на 20-те центъра за работа с деца и младежи разкрити в населените места от община Велико Търново. \r\nНадежда КРЪСТЕВА", "date": "2019.03.28", "title": "Велико Търново: Центърът за превенция и спорт в село Балван спечели награда за най-добър проект на Фондация „Лале“ за 2018 година"}
{"url": "http://www.focus-news.net/news/2019/03/28/2640130/kyustendil-obshtinskiyat-savet-prie-nova-naredba-za-izgrazhdane-i-opazvane-na-zelenata-sistema.html", "text": "Общинският съвет в Кюстендил прие нова наредба за изграждане и опазване на зелената система, предаде репортер на  Радио „Фокус” – Кюстендил . Новият нормативен акт урежда обществените отношения, свързани с планирането, изграждането, устойчивото поддържане, опазване и развитие на зелената система на територията на Община Кюстендил. В него е записано, че зелената система на Община Кюстендил е предназначена да подобрява жизнената среда и облика на населените места на територията на общината, чрез поддържане на екологична, рекреативна и естетическа функции.  \r\nНаредбата предвижда глоба от 300 до 3000 лева, за лица, които отсичат или изкореняват, унищожават или увреждат дълготрайна растителност, зелена площ, паркова територия други. На глоба  от 200 до 1000 лева, подлежат лица, създаващи нерегламентирани сметища в територии и имоти, предвидени за озеленяване или замърсяват зелените площи с отпадъци от всякакво естество. Предвижда се санкциониране и на лица, пускащи на свобода кучета или други домашни животни в зелени площи, поляни, цветни фигури и детски площадки.  \r\nВ рамките на заседанието беше гласувана и друга нова наредба. Тя се отнася за условията, реда и критериите за финансово подпомагане на спорта в Община Кюстендил. Кметът Петър Паунов посочи, че са направени съответните консултации и съгласувания относно разпределението на средствата. \r\nВенцеслав ИЛЧЕВ", "date": "2019.03.28", "title": "Кюстендил: Общинският съвет прие нова наредба за изграждане и опазване на зелената система"}
{"url": "http://www.focus-news.net/news/2019/03/28/2640131/inzh-georgi-iliev-np-tsentralen-balkan-vklyuchvaneto-na-bukovite-gori-v-spisaka-na-prirodnoto-nasledstvo-na-yunesko-e-edno-ot-nay-golemite-priznaniya-za-znachimostta-im.html", "text": "Включването на буковите гори в списъка на природното наследство на ЮНЕСКО е едно от най-големите признания за значимостта им. Това каза за предаването  „Екологичен резонанс“  на  Радио „Фокус“  инженер Георги Илиев, директор на Национален парк „Централен Балкан“. Отличието е оценка и за опазване на неизмеримото природно богатство, с което разполагаме, коментира той. „Това е поредното признание за уникалността на българската природа и традициите в опазването ѝ. За нас е чест и отговорност да бъдем включени като третия обект на страната ни в списъка на световното природно наследство на ЮНЕСКО“, каза инж. Илиев и уточни, че оттук нататък предстои работа, свързана с общото управление на обекта. „Това е изискване на конвенцията на ЮНЕСКО – да има общо управление и цели, което не е лесно, предвид 12-те европейски страни, които участваме, но това е по-скоро техническа работа, която ще бъде свършена, а на терен и в страната ни се надявам да успеем да популяризираме това наше постижение, за да привлечем и повече туристи в региона на Национален парк „Централен Балкан““, обясни директорът на парка. Той добави, че отговорностите им ще се увеличат, предвид световното признание, но работата по активното опазване и популяризиране на буковите годи на територията на парка ще продължи. Директорът обърна внимание и на инициативите през годината. „Ние се включваме активно във всички национални, европейски и световни инициативи, свързани с опазването на околната среда. Имаме и местни инициативи, една от тях предстои, свързана е с посещения на ученици на територията на парка, но ще стартира с началото на активния туристически сезон“, обясни инж. Илиев.  \r\nЙоланда ПЕЛОВА", "date": "2019.03.28", "title": "Инж. Георги Илиев, НП „Централен Балкан“: Включването на буковите гори в списъка на природното наследство на ЮНЕСКО е едно от най-големите признания за значимостта им"}
{"url": "http://www.focus-news.net/news/2019/03/28/2640129/zam-ministar-zheni-nacheva-vseki-den-rabotim-i-utochnyavame-detaylite-po-prehvarlyaneto-na-fonda-za-lechenie-na-detsa-kam-nzok.html", "text": "Всеки ден работим и уточняваме детайлите по прехвърлянето на Фонда за лечение на деца към НЗОК. Това каза председателят на Надзорния съвет на Национално здравноосигурителна каса (НЗОК) Жени Начева и зам.-министър на здравеопазването по време на заседание на Комисията по здравеопазване, предаде репортер на  Агенция „Фокус“ . Изслушването е относно готовността на НЗОК за осъществяване дейностите на Център „Фонд за лечение на деца“ и Комисия за лечение в чужбина към Министерството на здравеопазването от 1 април. По думите й Министерството на здравеопазването се стреми от 1 април безпрепятствено и без напрежение и административни неуредици да започне работа по разглеждането на всички заявление за лечение на деца в чужбина. \r\n„В Наредба за медицински услуги и Закона за здравето се предвижда заявленията да бъдат подавани в централно управление на НЗОК\", обясни тя, като допълни, че към нея са описани подробво документите, които гражданите трябва да подават. „Съгласно правилника за устройство и дейността на НЗОК от последните му изменения от 5 март, към централно управление на НЗОК е създадено дирекция за лечение в чужбина и координация на системите за социална сигурност с три отдела. Единият е лечение и здравно обслужване на деца. Към настоящия момент са осъществени всички структурни и персонални промени в тази връзка“, посочи тя. \r\n„Протича подготовка по организиране и приемане на дейността на Фонд за лечение на деца. По заповед на министъра на здравеопазването са създадени три междуведомствени комисии с представители на НЗОК, МЗ, Център „Фонд за лечение на деца“, които осъществяват необходимите подготвителни действия. Ние работим всеки ден заедно и уточняваме всеки един детайл от приемане на дейността от Министерството и фонда към касата“, отбеляза Начева.   \r\nДаяна ДЮЛГЕРОВА", "date": "2019.03.28", "title": "Зам.-министър Жени Начева: Всеки ден работим и уточняваме детайлите по прехвърлянето на Фонда за лечение на деца към НЗОК"}
{"url": "http://www.focus-news.net/news/2019/03/28/2640133/aktsenti-v-predavaneto-dupnitsa-klyuchat-kam-rila-po-radio-fokus-pirin.html", "text": "В предаването  „Дупница – ключът към Рила“  на  Радио „Фокус“  ще поставим акцент върху организираната информационна среща на тема „Европейският съюз и младите хора“. На срещата са поканени ученици от средните училища на територията на общината, които ще бъдат запознати с възможностите за свободно пътуване, учене и работа в границите на Европейския съюз, с Европейската младежка стратегия и други актуални теми свързани с младите хора. Събеседник по темата е младежкият медиатор Ани Пепелджийска. Тази седмица в Дупница работи комисия за определяне на границите и режима за опазване на археологическия обект „Късноантична крепост със средновековна кула”. На база заключенията на комисията ще бъде променен статутът на обекта от местно в национално значение. По темата ще говорим с Анелия Геренска, директор на Общински исторически музей – Дупница. В навечерието на Седмицата на гората в двора на Основно училище „Христо Ботев” в село Крайници ще бъде открит училищен горски разсадник. По темата ще разговаряме с директора на учебното заведение Гергана Велинова и с инженер Пламен Поюков, директор на Държавно горско стопанство „Дупница”. Предаването „Дупница – ключът към Рила“ се излъчва на честотите на Радио „Фокус“ – Пирин всеки четвъртък от 16.00 до 17.00 часа с водещ Венцеслав Илчев.", "date": "2019.03.28", "title": "Акценти в предаването „Дупница – ключът към Рила“ по Радио „Фокус“ – Пирин"}
{"url": "http://www.focus-news.net/news/2019/03/28/2640132/blagoevgrad-na-29-mart-shte-se-provede-preskonferentsiya-s-izpalnitelite-ot-parvite-dve-vecheri-na-v-yubileyno-izdanie-blagoevgrad-bluesjazz.html", "text": "На 29 март от 11.00 часа в конферентната зала на хотел \"Монте Кристо\" ще се проведе пресконференция с изпълнителите от първите две вечери на V юбилейно издание \"Blagoevgrad Blues&Jazz\". Това съобщиха от  пресцентъра на Община Благоевград.   На 30 март, от 14.00 часа на същото място, ще се проведе втора пресконференция със звездите от третата вечер на тазгодишното издание.", "date": "2019.03.28", "title": "Благоевград: На 29 март ще се проведе пресконференция с изпълнителите от първите две вечери на V юбилейно издание \"Blagoevgrad Blues&Jazz\""}
{"url": "http://www.focus-news.net/news/2019/03/28/2640127/hakerska-ataka-e-prichina-za-problemite-s-informatsionnata-sistema-biznes-statistika-na-nsi.html", "text": "След едночасово прекъсване днес сутринта информационната система „Бизнес статистика“ на НСИ, през която се подават годишните отчети за дейността на фирмите отново е активна. Системата работи от 2009 г. и чрез нея се отчитат годишно над 600 000 физически и юридически лица. Прекъсването е по технически причини, вследствие на генериран огромен зловреден трафик, който е филтриран. Това съобщиха от пресцентъра на НСИ. Този трафик е в допълнение на традиционната практика документите да се подават в последните няколко дни, което води до по-ниска производителност. Системата не е засегната и всички данни, постъпващи в нея са защитени. За случая е уведомен Националния център за действие при инциденти в информационната сигурност. \r\nНСИ се извинява за причиненото неудобство и отново напомня, че отчети ще могат да се подават до 24:00 часа на 1 април, като и в двата почивни дни ще има дежурни служители, графикът и телефоните на които можете на видите на следния линк:", "date": "2019.03.28", "title": "Хакерска атака е причина за проблемите с Информационната система „Бизнес статистика“ на НСИ"}
{"url": "http://www.focus-news.net/news/2019/03/28/2640134/godishen-otchet-analiz-na-gd-natsionalna-politsiya-shte-bade-predstaven-na-29-mart.html", "text": "В петък, 29 март, ще бъде представен отчет-анализът за дейността през 2018 г. на Главна дирекция “Национална полиция”. Това съобщиха от  пресцентъра на МВР.  След работното съвещание е предвиден брифинг, на който ще бъдат представени постигнатите резултати от 10.45 часа пред входа на дирекцията на бул. „Александър Малинов“ №1.", "date": "2019.03.28", "title": "Годишен отчет-анализ на ГД „Национална полиция” ще бъде представен на 29 март"}
{"url": "http://www.focus-news.net/news/2019/03/28/2640115/krum-zarkov-bsp-ostavkata-na-tsvetan-tsvetanov-ne-e-moralen-akt-a-politicheski-falsh-toy-napuska-parlamenta-za-da-ostane-vav-vlastta.html", "text": "Оставката на Цветан Цветанов не е морален акт, а политически фалш – той напуска парламента, за да остане във властта. Това каза заместник-председателят на ПГ на „БСП за България“ Крум Зарков в изявление във връзка със скандала с апартаментите и оставката на Цветан Цветанов, предаде репортер на  Агенция „Фокус“ . „Събитията в последните два дни доказаха тезите на БСП от последните две години -  Цветан Цветанов напуска парламента, за да остане във властта. Това не е морален акт, нито е осъзната отговорност. Това е прозрачен трик за опазване на влияние“, каза още Зарков.  \r\nДеница КИТАНОВА", "date": "2019.03.28", "title": "Крум Зарков, БСП: Оставката на Цветан Цветанов не е морален акт, а политически фалш – той напуска парламента, за да остане във властта"}
{"url": "http://www.focus-news.net/news/2019/03/28/2640135/odmvr-pazardzhik-1300-litra-gorivo-e-otkrito-v-nezakonno-saorazhenie-za-prerabotka-na-otpadachni-petrolni-produkti-v-selo-yunatsite.html", "text": "Служители от сектор „Противодействие на икономическата престъпност“ при ОДМВР-Пазарджик продължават активните си действия по контрола над съхранението и търговията с горива в областта, съобщиха от пресцентъра  ОДМВР-Пазарджик . В проверките задължително са включени и представители на Агенция „Митници“. Вчера е осъществена една подобна съвместна инспекция от икономически полицаи и митнически инспектори от Агенция „Митници“ – София. Екипите посетили площадка за третиране на опасни отпадъци обособена в бившия стопански двор в село Юнаците. На място е констатирано наличие на действащо съоръжение за преработка на отпадъчни петролни продукти. Освен него е открит и резервоар с около 1300 литра преработен енергиен продукт. Собствениците на площадката не представили никакви документи за неговата наличност и съхранение съгласно Закона за акцизите и данъчните складове. Количеството е обезпечено от митническите инспектори. Взети са проби за лабораторен анализ, в резултат на което ще се установи с точност неговия вид и качество.", "date": "2019.03.28", "title": "ОДМВР-Пазарджик: 1300 литра гориво е открито в незаконно съоръжение за преработка на отпадъчни петролни продукти в село Юнаците"}
{"url": "http://www.focus-news.net/news/2019/03/28/2640137/sofiya-stolichna-obshtina-shte-pusne-v-eksploatatsiya-nova-zaryadna-stantsiya-za-elektromobili.html", "text": "На 29 март в 11.30 часа ще бъде пусната в експлоатация нова зарядна станция за електромобили, съобщиха от  пресцентъра на Столична община.  Станцията се намира на ъгъла на ул. „Московска“ и ул. „11 август“. На събитието ще присъстват зам.-кметът Дончо Барбалов и зам.-кметът Йоана Христова.  Станцията дава възможност за заряд на 100% от предлаганите на пазара електромобили, като за 40 мин. водачите на автомобили с нулево ниво на вредни емисии могат да заредят 20% от капацитета на батерията си. По този начин те ще гарантират безпроблемно използване на своите електромобили в рамките на деня. За пълен заряд са необходими 5 часа. Станцията е предоставена от КИА Моторс България.", "date": "2019.03.28", "title": "София: Столична община ще пусне в експлоатация нова зарядна станция за електромобили"}
{"url": "http://www.focus-news.net/news/2019/03/28/2640136/kyustendil-obshtina-dupnitsa-shte-sanktsionira-sobstvenitsi-na-avtomobili-parkirali-v-zeleni-ploshti.html", "text": "Община Дупница ще санкционира собственици на автомобили, паркирали в зелени площи. Това каза пред  Радио „Фокус” – Кюстендил  Христо Апостолов, пресаташе на Община Дупница. По думите му само за първите два дни от седмицата са изпратени 17 покани за съставяне на актове за увреждане на общинско имущество. Санкционираните са собственици на автомобили, паркирали в зелените площи на жилищните комплекси „Бистрица” и „Дупница”. В зависимост от степента на провинението, финансовите глоби ще бъдат в размер от 100 до 400 лева съгласно Наредбата за опазване на общинските имоти и екосистема. Санкционирани са и собствениците на два автобуса отново за неправомерно паркиране в района на най-големия жилищен квартал на Дупница. Издадени са и четири фиша на стойност от по 30 лева, с които са глобени собственици на автомобили в „Бистрица”. 3 са пък финансовите санкции за разлепване на рекламни материали на фирми за бързи кредити и за ремонт на покриви. „Проверките на „Контролното звено“ продължават всеки ден, като дежурни има до полунощ”, каза Христо Апостолов. \r\nВенцеслав ИЛЧЕВ", "date": "2019.03.28", "title": "Кюстендил: Община Дупница ще санкционира собственици на автомобили, паркирали в зелени площи"}
{"url": "http://www.focus-news.net/news/2019/03/28/2640139/arh-boyan-kolarov-anketata-na-obshtina-grad-dobrich-za-badeshtata-viziya-na-tsentralniya-pazar-shte-e-s-lichnoto-uchastie-na-vseki-grazhdanin-i-negovite-idei-za-preustroystvo-i-modernizirane.html", "text": "Анкетата на Общината за бъдещата визия на централния пазар ще е с личното участие на всеки гражданин и неговите идеи за преустройство и модернизиране. Това каза в предаването „Добрич - Блян вихрен, понесен над степ ековита...“ на  Радио „Фокус“ , зам.-кметът „Устройство на територията“ арх. Боян Коларов. Община град Добрич преди време постави началото на кампания, чиято цел е да се преустрои централния пазар в града, за да придобие нов, съвременен и модерен облик. Още в началото на миналата седмица бе даден старт на анкета, както онлайн, така и чрез анкетьори, които на хартиен носител вече събират мнения на граждани. Идеята е да се обхванат максимално повече хора. Подробности за това инвестиционно намерение представи арх. Боян Коларов, зам.-кмет „Устройство на територията“: „Тъй като един от факторите да се свърши качествено работата е хубавото време и възможността хората да бъдат навън и да се срещат, то именно сега е моментът, в който Общината започна масовото допитване до гражданите на Добрич за това в каква посока трябва да се променя пазарът. Все пак е изключително важно да достигнем до колкото се може повече хора. Ще има и анкетьори, които на хартиен носител физически ще анкетират хора. Така или иначе ние ще направим всичко по силите си да стигнем до повече граждани на Добрич. Това ще продължи приблизително около месец. До края на април ние ще трябва вече да сме обработили данните от анкетата, да сме съставили окончателната концепция, въз основа на която ще напишем задание за архитектурен конкурс и нашата смела цел е на 1 май архитектурният конкурс да стартира, за да може да края на юни ние да имаме готов идеен, архитектурен проект“. Идеята, по думите на зам.-кмета, е промяната на визията да обхване не само площадката на самия пазар, но и подходите към него – подлез, околни улици ( „Гоце Делчев“, „Ген. Дондуков“, „Охрид“, „Даме Груев“). Това е цялото пространство от Автогарата до пешеходната зона в центъра на града. Улица „Отец Паисий“ подлежи на дискусия, защото тя е най-натоварената улица в града, минаваща непосредствено покрай пазара и свързваща също пешеходния трафик от пазара и центъра. Активността на анкетата за бъдещия облик на централния пазар е до 19 април. Чрез нея Община Добрич прави проучване за бъдещата визия на пазара. Всеки, който желае, може да участва в допитването, споделените мнения на гражданите са важни за администрацията. Анкетата може да бъде намерена и да бъде попълнена на линк, публикуван на интернет страницата на Общината, в рубриката „Новини“ .    \r\nЖулиета НИКОЛОВА", "date": "2019.03.28", "title": "Арх. Боян Коларов: Анкетата на Община град Добрич за бъдещата визия на централния пазар ще е с личното участие на всеки гражданин и неговите идеи за преустройство и модернизиране"}
{"url": "http://www.focus-news.net/news/2019/03/28/2640138/inzh-daniel-panov-kmet-38-ulitsi-vav-veliko-tarnovo-sa-obnoveni-prez-2018-godina-podmeneni-sa-8-km-vodoprovodi.html", "text": "38 улици във Велико Търново са обновени през 2018 година, подменени са 8 км водопроводи. Това каза кметът инж. Даниел Панов по време на заседание на Общински съвет – Велико Търново, предаде репортер на  Радио „Фокус“ – Велико Търново . Той съобщи, че подобно нещо не се е случвало от десетилетия в града. Продължава и реализацията на облагородяване на кв. „Чолаковци“, който е част от проекта за градска среда по Оперативна програма (ОП) „Региони в растеж 2014-2020“. С изцяло нов вид е Западната индустриална зона. Нейната нова визия е реализирана с финансовата подкрепа на ОП „Региони в растеж“. „По-малко от половин година след завършване на строителните работи вече се строят и нови предприятия, производства, а също така и сервизни бази и разширяване на съществуващите предприятия“, посочи инж. Даниел Панов. Той допълни, че е осигурено финансиране и за изграждане на ул. „Иларион Драгостинов“ от Старческия дом до Търговски парк и на няколко улици в кв. „Картала“ и кв. „Зона В“.  \r\nКметът посочи, че строителство на нова детска градина в кв. „Зона Б“ и разширяване на ДГ „Здравец“ са следващите инвестиции,  които ще бъдат направени от Общината. По думите му много важна е одобрената финансова помощ  по проект „По добре свързани вторични и третини точки в главната широкообхватна мрежа чрез общи мерки и трансграничния регион“ по програма „ИНТЕРРЕГ V-A Румъния – България 2014-2020“. Очакваната обща стойност на този проект за община Велико Търново е в размер на близо 8 млн. лева. С тях основно ще бъдат ремонтирани над  12 км улици и пътища в кв. „Света гора“, кв. „Асенов“, източни и северния вход на Велико Търново, пътят зад Царевец и улица „Опълченска“. Предстои финализирането на процедурата и подписването на договора през 2019 година. Предвижда се и изграждане на две мостови съоръжения в кв. „Света гора“. \r\nНадежда КРЪСТЕВА", "date": "2019.03.28", "title": "Инж. Даниел Панов, кмет: 38 улици във Велико Търново са обновени през 2018 година, подменени са 8 км водопроводи"}
{"url": "http://www.focus-news.net/news/2019/03/28/2640142/21-tv-makedoniya-arsovski-zaev-otnovo-e-hvanat-v-lazha-ima-tri-firmi-v-chuzhbina-a-tvardeshe-che-nyama.html", "text": "Димче Арсовски, говорител на ВМРО-ДПМНЕ заяви, че премиерът и лидер на СДСМ Зоран Заев отново е бил хванат в лъжа, след като преди година заяви, че няма фирми в чужбина. Опозицията разкри, че три фирми от Петрич, България са свързани с името му, съобщава скопският телевизионен канал „ 21 ТВ “. \r\n„Преди една година Зоран Заев каза, че всичко, което има е в Македония и, че няма фирми в чужбина. Е, това уважаеми е безсрамно лъжене на Зоран Заев. \r\nИстината казва, че Заеви имат три фирми в гр. Петрич в съседна България, записани на един и същи адрес. Строителната компания „Гомасиндра“, която от август 2018 г. е собственост на братовчеда на министър-председателя, Трайче Заев, транспортно-логистичната компания „Ориент груп“, основана от Вице и Славица Заеви, а след това поета през декември 2018 г. от Трайче Заев, братовчедът на Зоран Заев. Третата компания е транспортно-логистичната компания „Радиша Трейд“, собственост на премиерския зет, Радиша Бойович Заев. Внимавайте, три фирми на Заеви с подобна дейност, сформирани почти през същия период, на един адрес в Петрич - Република България. \r\n„Нервността на Заев и СДСМ, както и мълчанието, което преобладаваше по този въпрос, ясно показва, че се развива по-голяма афера, която трябва да бъде изяснена и за, което Зоран Заев трябва незабавно да започне да дава отговори, вместо да мълчи. В този случай фирмите в Петрич сериозно миришат на криминален скандал ”, каза Арсовски. Превод и редакция : Калоян Пенков", "date": "2019.03.28", "title": "„21 ТВ“ (Македония): Арсовски: Заев отново е хванат в лъжа, има три фирми в чужбина, а твърдеше, че няма"}
{"url": "http://www.focus-news.net/news/2019/03/28/2640140/aktsenti-v-predavaneto-asenovgrad-bogoizbran-pred-portite-na-rodopite-na-radio-fokus-plovdiv.html", "text": "Предаването  „Асеновград – Богоизбран пред портите на Родопите“  на  Радио „Фокус“-Пловдив  тази седмица ще бъде посветено на „Дните на книгата 2019“, които започват от днес. Програмата за насърчаване на четенето, грамотността и любовта към книгите се реализира от Градската библиотека „Паисий Хилендарски“-Асеновград съвместно с Община Асеновград. Събитията са посветени на 100-годишнината от рождението на писателя Николай Хайтов. Началото на изявите е днес от 17.30 часа в Градската библиотека, където ще бъде открита изложбата живопис „Приказна фантазия“ на Фирдес Халилова. На 2 април от 09.30 часа в ДГ „Зорница“ ще се проведе библиотечен урок „Театър с приказки”. На 10 април от 17.30 часа в Градската библиотека ще се открие фотоизложбата „Съвременен прочит на Николай Хайтов” и представяне на новото издание на книгата „Диви разкази”. На 11 април в 17.30 часа в Градската библиотека ще се отбележи 90- годишнината от рождението на Йордан Радичков. Ще се представи книгата „Сибирски тетрадки” и ще се прожектира документален филм за писателя. На 12 април от 17.30 часа в НЧ „Родолюбие” ще се проведе среща-разговор с актрисата Стоянка Мутафова и представяне на книгата „Добър вечер, столетие мое”. Събитията ще продължат до 23 април. В края на предаването ще чуете подробности за награждаването на петокласника Димитър Самаров, който бе удостоен с Плакет „Асеновград” за неговото отлично представяне на първия изпит в Университета „SOFT – UNI“ в София, където е приет за студент – дистанционно обучение. Почетният знак му връчи лично кметът на община Асеновград д-р Емил Караиванов. Предаването „Асеновград – Богоизбран пред портите на Родопите“ се излъчва всеки четвъртък между 16.00 и 17.00 часа.", "date": "2019.03.28", "title": "Акценти в предаването „Асеновград – Богоизбран пред портите на Родопите“ на Радио „Фокус“-Пловдив"}
{"url": "http://www.focus-news.net/news/2019/03/28/2640141/zam-ministar-zheni-nacheva-ot-1-april-informatsiyata-koyato-beshe-dostapna-ot-potrebitelite-na-fonda-za-lechenie-na-detsa-shte-bade-dostapna-v-nzok.html", "text": "От 1 април информацията, която беше достъпна от потребителите на Фонда за лечение на деца, ще бъде достъпна в НЗОК. Това каза председателят на Надзорния съвет на Национално здравноосигурителна каса (НЗОК) Жени Начева и зам.-министър на здравеопазването по време на заседание на Комисията по здравеопазване, предаде репортер на  Агенция „Фокус“ . Изслушването е относно готовността на НЗОК за осъществяване дейностите на Център „Фонд за лечение на деца“ и Комисия за лечение в чужбина към Министерството на здравеопазването от 1 април. „От страна на НЗОК 31 март 2019 г. дейността на фонда за лечение на деца ще се преустанови и ще стартира работата на НЗОК. Ще бъдат създадени две специализирани комисии, които са свързани с придвижване и вземане на решение по заявленията. Специализираните комисии ще работят при спазване на процедура за разглеждане на съответни решения.  Предвижда се привличане на външни експерти при производствата. Те ще бъдат определени със съответни заповеди от министъра на здравеопазването и управителя на НЗОК“, посочи тя. \r\n„НЗОК ще създаде поддържа информационна база данни за проследяване на заявленията, като в момента се осъществяват подготвителни действия на тази база данни и всички необходими документи са предадени в касата от фонда“, отбеляза зам.-министър Начева. „От 1 април цялата информация, която беше видима на потребителите в центъра за „Фонд за лечение на деца“ ще бъде достъпна и при НЗОК“, увери тя. По думите й в комисията за разглеждане на заявленията са включени лекари, специалисти и фармацевти. „Създадена е приемна за граждани и деца.  На 1 април всеки, който желае може да заповяда да види, как е организирана работата по приема на документи“, обясни тя. „След петък ще се публикува пълната информация и списък за необходими документите за кандидатстване на граждани и лица под 18-годишна възраст“, уточни Начева. \r\nТя допълни, че НЗОК може да получава финансова помощ от дарители, като контролът се осъществява от Сметната палата. \r\nДаяна ДЮЛГЕРОВА", "date": "2019.03.28", "title": "Зам.-министър Жени Начева: От 1 април информацията, която беше достъпна от потребителите на Фонда за лечение на деца, ще бъде достъпна в НЗОК"}
{"url": "http://www.focus-news.net/news/2019/03/28/2640145/dobrich-startira-proektat-rekonstruktsiya-i-rehabilitatsiya-na-obshtinski-patishta-v-obshtina-kavarna.html", "text": "Кметът Нина Ставрева положи първата копка на проекта „Реконструкция и рехабилитация на общински пътища в Община Каварна“, съобщиха от  пресцентъра на Общината.  Проектът е на стойност близо 5 800 000 лв., като обхваща рехабилитация на четири участъка: Каварна – Топола- Каварна; Каварна – Балчик- Божурец ; Каварна –Балчик – Топола – Местност Иканталъка , граница с Община Балчик и Шабла- Каварна – Раковски – Иречек. \r\nИ четирите трасета ще бъдат преасфалтирани и прекарани оптични кабелни мрежи, като в Божурец и в Местност Иканталъка ще бъдат подменени и бордюрите. \r\nПо време на ремонта ще бъде направена нужната организация свързана с безпроблемното движение. Във връзка с наближаващия летен сезон пътят Каварна –Балчик – Топола – Местност Иканталъка ще бъде завършен пръв. \r\n„Днес откриваме строителството на първия от няколко големи инфраструктурни проекти, които ще се реализират на територията на община Каварна, благодарение на спечеленото от Общината Европейско финансиране. Изпълнението на този проект ще допринесе не само за подобряването на инфраструктурата в района, но и за развитието на местния бизнес и на туризма. Благодаря на всички колеги от общинска администрация, които работиха по този проект. Пожелавам на строителите спорна работа и добро време. Община Каварна ще следи обектът да бъде изпълнен качествено и в срок. На добър час!“, заяви кметът на Община Каварна Нина Ставрева.", "date": "2019.03.28", "title": "Добрич: Стартира проектът „Реконструкция и рехабилитация на общински пътища в Община Каварна“"}
{"url": "http://www.focus-news.net/news/2019/03/28/2640146/stara-zagora-s-tri-medala-ot-igrite-speshal-olimpiks-se-zavarnaha-dvama-sportisti-ot-grada.html", "text": "Старозагорските представители Ганка Иванова и Иван Нанев се завърнаха с три медала от игрите Спешъл Олимпикс, проведени в Абу Даби, съобщиха от  Община Стара Загора . Участието е първо за Иван, който е със сребърен медал в индивидуалното класиране на бадминтон. Двамата с Ганка имат и бронзови отличия от участието си в състезанието като двойка. Това не е първи медал на Ганка Иванова, която извоюва сребро за България на „Спешъл олимпикс\" в Лос Анджелис през 2015 г., когато участието на единствената старозагорка в игрите бе подпомогнато от кмета Живко Тодоров. \r\n„Чест и гордост е да посрещнем нашите медалисти, които за пореден път представиха достойно Стара Загора на голям спортен форум. Стара Загора отново доказа, че има големи спортисти“, заяви зам.-кметът Красимира Чахова на организираната среща в общината с двамата състезатели.  \r\nТреньор на двамата спортисти е Слънчезар Цанков, който от години работи с двамата състезатели. „Изпратихме ги с поръка отново да се представят достойно, те я изпълниха, очакваме още награди от следващи изяви“, обобщи Иванка Сотирова, зам.-кмет на Община Стара Загора, която също участва в срещата. Тя добави, че най-важно е те да продължат да тренират.  \r\nДвамата състезатели по бадминтон представиха пред журналистите своите медали и споделиха, че им е харесало в Абу Даби. И че са горди да бъдат част от националния отбор на България. „За нас медалите имат друга стойност. Най-голям скок за тях е напредъкът, който показват в комуникациите, особено за Иван, който бе с изключително затруднено общуване, а след като започна занятията с бадминтон на пресконференция взе микрофона и се представи сам“, разказа Гинка Михайлова, директор на дневен център „Св. Св. Козма и Дамян“, откъдето тръгва пътят към спорта на двамата старозагорци. Спортът е терапия, обединиха се около тази теза участниците в срещата и социалният работник Пламен Петров, който заяви, че целият персонал и всички обитатели на центъра ги подкрепят, а примерът им е заразителен за останалите.  \r\nСпоред Слънчезар Цанков най-хубавото е, че в Абу Даби двамата състезатели по бадминтон са живели в голям хотел, а не изолирани в олимпийско селище. „Така те са имали възможност и са общували с други хора“, подчерта треньорът. И добави, че с фондацията на Маргарита Бербатова са обсъждали възможността Стара Загора да стане домакин на национално първенство по бадминтон за хора със специални потребности.", "date": "2019.03.28", "title": "Стара Загора: С три медала от игрите Спешъл Олимпикс се завърнаха двама спортисти от града"}
{"url": "http://www.focus-news.net/news/2019/03/28/2640148/anadolu-agency-erdogan-obvinyava-zapada-i-sasht-za-kolebaniyata-vav-valutnite-kursove.html", "text": "Президентът на Турция обвини Запада, особено САЩ, че се опитват да направят нещата трудни за страната преди местните избори в неделя, съобщава турската  Anadolu Agency . \r\nКолебанията на обменния курс са операция на Запада, особено на САЩ, каза Реджеп Тайип Ердоган в телевизионно интервю.  \r\nТакива опити за манипулиране на валутните курсове са политическа измама преди задаващите се местни избори, добави той. Превод и редакция : Калоян Пенков", "date": "2019.03.28", "title": "Anadolu Agency: Ердоган обвинява Запада и САЩ за колебанията във валутните курсове"}
{"url": "http://www.focus-news.net/news/2019/03/28/2640147/okrazhniyat-prokuror-na-plovdiv-rumen-popov-ustanovena-e-samolichnostta-na-zaginalite-pri-pozhara-mazhe-ot-tsentara-za-psihichno-zdrave.html", "text": "Установена е самоличността на загиналите при пожара мъже от Центъра за психично здраве в Пловдив, съобщи на брифинг окръжният прокурор на Пловдив Румен Попов, предаде репортер на  Радио „Фокус”-Пловдив . „Две от лицата са родени през 1961 година, а третият – през 1967 година. Те са от различни населени места в Пловдивска област и всички са били настанени принудително там от органите на МВР по различно време”, каза прокурор Попов. Единият от тях със сигурност е бил скитник, тъй като не са установени контакти с негови роднини и близки, или познати. По думите на прокурор Попов, евакуирани са били 20 души от съседните стаи. Сред тях няма нито един пострадал, или обгазен.  \r\n„Дали има пропуски и нарушения при охранителния режим и изискванията  спрямо хората, настанени в заведението, ще се установява тепърва”, каза прокурорът. „Със сигурност там някой е запалил нещо – дали кибрит, или запалка, или хартия, имало е източник на огън”, добави прокурор Румен Попов. \r\nЦветана ТОНЧЕВА", "date": "2019.03.28", "title": "Окръжният прокурор на Пловдив Румен Попов: Установена е самоличността на загиналите при пожара мъже от Центъра за психично здраве"}
{"url": "http://www.focus-news.net/news/2019/03/28/2640150/shumen-vtori-kontsert-posveten-na-120-godini-ot-rozhdenieto-na-pancho-vladigerov-shte-se-provede-v-grada.html", "text": "Концерт, посветен на 120 години от рождението на Панчо Владигеров, ще се проведе от 18.30 часа в зала „Проф. Венета Вичева“ на Община Шумен. Това съобщиха от  Общината . Солист ще бъде блестящият български цигулар Марио Хосен, диригент – маестро Станислав Ушев. В програмата са включени Българска рапсодия „Вардар“, опус 16. Еврейска поема, опус 47. Концерт за цигулка и оркестър № 1 от Панчо Владигеров. Входът е безплатен.", "date": "2019.03.28", "title": "Шумен: Втори концерт, посветен на 120 години от рождението на Панчо Владигеров, ще се проведе в града"}
{"url": "http://www.focus-news.net/news/2019/03/28/2640143/okrazhniyat-prokuror-na-plovdiv-rumen-popov-umishleno-e-prichinen-pozharat-v-tsentara-za-psihichno-zdrave-v-grada-pri-koyto-zaginaha-trima-patsienti.html", "text": "Умишлено е причинен пожарът в Центъра за психично здраве в града, при който загинаха трима пациенти. Това съобщи на брифинг окръжният прокурор Румен Попов, предаде репортер на  Радио „Фокус”-Пловдив . По случая е образувано досъдебно производство по чл. 330, ал. 3 от НК. Прокурор Попов поясни, че става въпрос за умишлен пожар, тъй като по нормативна база в отделението е недопустимо внасянето на всякакви запалителни средства.  \r\n„При положение, че в хода на досъдебното производство се съберат достатъчно доказателства за това, че се касае изцяло за пожар по непредпазливост, ще настъпи преквалификация на деянието. По думите на Румен Попов , в отделението, където е избухнал пожара са настанени, макар и на свободен режим, психично болни лица, страдащи от параноидна шизофрения. Това означава, че по Нормативна уредба трябва да има строг охранителен режим, с възможност за разходки на болните до два часа, но в рамките на стационара. Режимът не позволява внасянето на всякакви уреди, с които могат да се самонараняват лицата, или да нараняват други. Забраната се отнася и за запалителни материали – кибрити, или запалки, както и електрически крушки, освен луминисцентни лампи, и други електрически уреди. \r\nСпоред прокурор Попов, именно затова със сигурност са изключени причини за пожара като не изрядни електрически уреди, тъй като такива там  е нямало, както и той да е причинен от късо съединение. Огледът е приключил преди часове. Евакуираните пациенти все още не са върнати в стаите. Според първоначалния оглед в стаята се е развира доста висока температура за кратко време. Това се дължи на матраците, върху които са лежали болните, които са били от дунапрен. Експертизите тепърва ще установяват точните причини за пожара, каза прокурор Румен Попов. \r\nГоряла е само една стая. Огънят е бил забелязан от дежурния лекар, който се обадил на тел. 112. Фелдшерът тръгнал да извеждат хората от стаята, но е бил обгазен. В момента той също е в болница. При пристигането на пожарникарите смъртта на тримата мъже е била настъпила отдавна. „Това са лежащо болни, но те са на свободен режим, не са били приковани към леглата. Имали са възможност да се разхождат в коридора, който стои заключен, могат и да влизат от една стая в друга”, каза Попов. Иззети са записите от видеонаблюдението, което е налично в коридора и ще се оглеждат тепърва. \r\nЦветана ТОНЧЕВА", "date": "2019.03.28", "title": "Окръжният прокурор на Пловдив Румен Попов: Умишлено е причинен пожарът в Центъра за психично здраве в града, при който загинаха трима пациенти"}
{"url": "http://www.focus-news.net/news/2019/03/28/2640151/pazardzhik-27-godishen-mazh-e-v-bolnitsa-sled-katastrofa-na-patya-mezhdu-rakitovo-i-kostandovo.html", "text": "Мъж е в болница след катастрофа на пътя между Ракитово и Костандово, съобщиха от пресцентъра на  ОДМВР-Пазарджик . Сигнал за случилото се бил получен снощи около 22.45 ч. 27-годишен мъж от Ракитово седнал зад волана на лек автомобил „Хюндай“. Движейки се със скорост несъобразена с пътните и атмосферни условия, той загубил контрол над колата. Тя напуснала пътното платно и се обърнала встрани от пътя. На мястото са пристигнали екипи на РУ-Велинград и „Спешна помощ“. Пострадалият водач е транспортиран и настанен в болницата в курортния град с фрактури на двата крака. На мястото е извършен оглед, образувано е дознание.", "date": "2019.03.28", "title": "Пазарджик: 27-годишен мъж е в болница след катастрофа на пътя между Ракитово и Костандово"}
{"url": "http://www.focus-news.net/news/2019/03/28/2640152/kaloyan-pargov-bsp-sofiya-sledvashtiyat-mandat-so-shte-ima-zam-kmet-po-sigurnostta-izbran-ot-drug-kmet-i-mnozinstvo.html", "text": "През следващия мандат Столична община ще има заместник-кмет по сигурността, но избран от друг кмет и друго мнозинство. Това заяви лидерът на БСП - София Калоян Паргов след днешната сесия по сигурността на СОС, съобщиха от  пресцентъра на БСП-София.  Той коментира това по повод отчетената дейност в тази област от страна на управляващите и пропуските в работата им, които от групата на социалистите в СОС посочиха. \r\n\"По темата \"Сигурност в града\" има още много какво да се желае от Столична община от гледна точка на мерки и бюджетиране, коментира Калоян Паргов. - Въпроса за заместник-кмет по сигурността, който поставяме от началото на този мандат изобщо няма да го споменавам сега. Очевидно е, че през следващия мандат Столична община ще има заместник-кмет по сигурността, но той ще бъде избран от друг кмет и от друго мнозинство\". \r\nКалоян Паргов изрази тревога от факта, че има голям недокомплект в СДВР. \"Недокомплектът там вече е хроничен, заяви той. - Още преди две години, когато сегашният министър на вътрешните работи беше старши-комисар и ръководител на СДВР, ние му бяхме поставили този въпрос. Тогава бяхме в навечерието на българското европредседателство, а темата за мигрантите беше много актуална. Той призна, че има над 800 души недокомплект в СДВР, но обеща да го запълни до началото на българското европредседателство. Днес стана ясно, че недокомплектът към момента е 657 души. Тоест, има устойчиво не справяне с този проблем. Каква е причината? Няма желаещи да постъпят на работа в системата? Няма средства, за да бъдат обезпечени със заплати. Нека да ни кажат конкретната причина за този хроничен недокомплект\". \r\nЛидерът на БСП - София отбеляза, че в сравнение с 2018 година, бюджетът за сигурност на Столична община за 2019-а е по-малък. \"Тази година над милион е сумата за капиталови разходи. През 2018-а заделените средства за капиталови разходи не бяха похарчени. Тоест управляващите в Столична община спестиха от сигурността на софиянци, коментира Калоян Паргов. - Нашите претенции са свързани най-вече с видеонаблюдението, особено в кварталите, където е и най-голям проблемът с битовата престъпност. Той е най-важен за решаване. Трябва да бъдат направени и законови промени, за да може да бъде дадена възможност на етажните собствености, осигуряващи сами видеонаблюдението на домовете си, да се свържат със сървърите на Районните полицейски управления. По този начин ще има значително по-голяма ефективност от работата на полицейските патрули. Видеонаблюдението на една етажна собственост, по наши изчисления, струва между 800 и 1000 лева. Ако бъдат свързани с РПУ-ата, ще бъде улеснена работата на полицията. Не знам за кой път поред предлагаме всичко това, но действия все още няма. Управляващите само отчитат някаква дейност, а резултати - никакви\".", "date": "2019.03.28", "title": "Калоян Паргов, БСП-София: Следващият мандат СО ще има зам.-кмет по сигурността, избран от друг кмет и мнозинство"}
{"url": "http://www.focus-news.net/news/2019/03/28/2640118/afp-pravitelstvoto-na-velikobritaniya-planira-treto-glasuvane-za-sporazumenieto-za-brekzit.html", "text": "Британското правителство заяви, че възнамерява да проведе трето гласуване в парламента по споразумението на премиера Тереза Мей за излизането на Обединеното кралство от структурите на Общността, предава  AFP . За съответното обаче е необходимо одобрението на председателя на Камарата на общините. Очаква се вотът да се състои в петък.  \r\n„Ние признаваме, че всяко предложение, внесено утре (петък, 29 март – бел.р.), ще трябва да бъде съобразено с решението на председателя, и че дискусията продължава\", заяви Андреа Лийдсъм, представител на правителството в парламента. \r\n„Предложението ще бъде внесено възможно най-скоро, по-късно днес\", поясни Лийдсъм. \r\nПо-рано председателят на Камарата на общините Джон Беркоу блокира трето гласуване на сделката, като се позовава на акт от XVII век, който не позволява на парламента да гласува едно и също нещо предложение многократно. \r\n„Единственият начин да гарантираме, че ще напуснем своевременно на 22 май, е да одобрим споразумението за оттегляне до 23:00 часа на 29 март\", каза тя. \r\nЛийдсъм посочи, че лидерите на ЕС са предоставили удължаване до 22 май, „при условие че споразумението за оттегляне бъде одобрено от Камарата на общините тази седмица\". Тереза Герова", "date": "2019.03.28", "title": "AFP: Правителството на Великобритания планира трето гласуване за споразумението за Брекзит"}
{"url": "http://www.focus-news.net/news/2019/03/28/2640154/silistra-leko-uvelichenie-na-detskata-prestapnost-otchitat-prokurorite-ot-rayona-na-okrazhnata-prokuratura.html", "text": "Близо 4,5 процента от разкритите криминални престъпления през 2018 г. са били извършени от непълнолетни. Това посочи в отчетния доклад за работата на прокурорите от района на Окръжната прокуратура в Силистра нейният административен ръководител Теодор Желев, съобщиха от  пресцентъра на Апелативна прокуратура - Варна.  През отчетния период са разкрити и пет престъпления, извършени от 10 малолетни лица. Така се налага изводът, че е налице леко увеличение на детската престъпност спрямо предходната година. За престъпленията с участието на непълнолетни е характерно, че са групови. От общо разкритите 472 криминални престъпления за региона през 2018 г. регистрираните групови криминални престъпления са две, извършени в съучастие между непълнолетни лица.  \r\nНай-голям е броят на непълнолетните, участвали в извършването на престъпления срещу собствеността – шест, а основната причина за тях е  набавянето на средства за препитание чрез кражби на предмети от бита и телефонни апарати, оставени без надзор. Няма участие на непълнолетни в извършването на тежки криминални престъпления, като убийства и грабежи. Малолетните извършители на престъпления през миналата година на територията на силистренския съдебен окръг са 10, като за същия период на 2017 год. са били 3 лица. \r\nВ общата картина на престъпността доминират престъпленията против собствеността и представляват близо 50 на сто от регистрираните криминални престъпления. За периода са регистрирани 365 престъпления, от които разкритите са 173, като процентът на разкриваемост е паднал под 50 процента.  Типични за престъпността в региона са кражбите на селскостопанска продукция, домашни животни и птици. През миналата година са регистрирани 72 кражби на селскостопанска продукция, което е 27,79 от всички регистрирани кражби. Разкрити са 60 от тях.  \r\nУвеличение бележат и кражбите от домовете. От извършения анализ на данните за извършените грабежи през 2018 г. става ясно, че има тенденция броят им да се запазва относително един и същ. \r\nГоляма част в структурата на престъпността в Силистра и региона заемат общоопасните престъпления. Те са близо 40 на сто от регистрираните криминални престъпления.  \r\nПрез 2018 г. прокурорите от Окръжната прокуратура и трите районни прокуратури в Дулово, Тутракан и Силистра са работили по 3620 преписки. Наблюдава се увеличение с близо 1000 спрямо предходната година.  \r\nПо натовареност Районната прокуратура в Силистра заема трето място сред всички 20 районни прокуратури в апелативния район Варна, на пето място е Районната прокуратура в Дулово, а на 10-о – Тутракан. Окръжният следствен отдел към Окръжната прокуратура в Силистра по средна натовареност на един следовател през 2018 г. е на първо място в страната. \r\nВ работата на отчетното събрание на прокурорите от силистренския съдебен район участва заместникът на главния прокурор Ася Петрова и заместник-апелативният прокурор Илия Николов.", "date": "2019.03.28", "title": "Силистра: Леко увеличение на детската престъпност отчитат прокурорите от района на Окръжната прокуратура"}
{"url": "http://www.focus-news.net/news/2019/03/28/2640153/zam-ministar-zheni-nacheva-litsata-koito-sa-podali-zayavleniya-kam-fonda-za-lechenie-na-detsa-nyama-nuzhda-da-gi-podavat-otnovo-sled-1-april-2019-g.html", "text": "Лицата, които са подали заявления към Фонда за лечение на деца, няма нужда да ги подават отново след 1 април 2019 г. Това каза заместник-министърът на здравеопазването и председател на Надзорния съвет на НЗОК Жени Начева по време на заседанието на Комисията по здравеопазване и Комисията по жалбите на гражданите за готовността на Касата за осъществяване дейностите на Център „Фонд за лечение на деца“ и Комисията за лечение в чужбина към Министерството на здравеопазването от 1 април 2019 г., предаде репортер на  Агенция „Фокус“  Тя посочи, че към НЗОК са създадени специалиирани комисии – едната за лица над 18-годишна възраст, а другата за деца.  Жени Начева обобщи кои какви са постъпилите налични преписки към център Фонд за лечение на деца към 28 март. „За чужбина 11 чакат оферти. 7 броя чакат решения. 7 броя документи медицинска документация за докомплектоване. За чужбина медицинска експертиза се очаква върху 25 броя преписки. В момента и тези дни се обработват пет броя нови заявления. Има 12 деца, които са започнали лечението си  в чужбина и след тяхното завръщане при необходимост ще бъде осигурено тяхното последващо консултативно лечение и наблюдение. Средствата за осигуряване на тази дейност са осигурени по Закона за държавния бюджет чрез бюджета на Министерство на здравеопазването, така и в бюджета на НЗОК за 2019 г. Те са целеви и ще бъдат превеждани единствено и само за тази цел“, допълни още Жени Начева.  \r\nДеница КИТАНОВА", "date": "2019.03.28", "title": "Зам.-министър Жени Начева: Лицата, които са подали заявления към Фонда за лечение на деца, няма нужда да ги подават отново след 1 април 2019 г."}
{"url": "http://www.focus-news.net/news/2019/03/28/2640155/bdzh-preminavaneto-ot-zimno-kam-lyatno-chasovo-vreme-shte-zasegne-razpisaniyata-na-29-vlaka-v-noshtta-sreshtu-nedelya.html", "text": "Предстоящата смяна на часовото време, в нощта срещу неделя, ще наложи промени във времепътуването на общо 29 влака. Това съобщиха от  пресцентъра на БДЖ.  При преминаването от зимно към лятно часово време всички влакове, които се движат след 03.00 ч., ще генерират виртуално 60 минути закъснение в нощта между 30 март 2019 г. и 31 март 2019 г.  \r\nСмяната на часовото време тази година ще засегне 11 бързи влака, един международен влак, 9 пътнически влака, както и 8 крайградски влака. Тези композиции ще се движат с коригирани разписания, тъй като при разминаването с други влакове в еднопътни участъци, се предизвикват промени и в техните разписания от порядъка на 10-15 мин. \r\nПоради тази причина няма да бъдат осъществени връзките на общо 8 влака, основно на пътуващите с нощните композиции, във възелни гари с влакове по други направления, които се движат в сутрешните часове в интервала между 05.00 ч.- 07.00 ч. \r\nВлаковете, които ще се движат с коригирани разписания, пътуват по направленията основно на нощните влакове: София-Варна /през Горна Оряховица и Карлово/, Пловдив-Варна, София-Пловдив-Бургас, Повеляново-Добрич-Кардам, както и единични влакове Мездра-Видин, Самуил-Силистра, Самуил-Русе. \r\nПодробна информация за разписанията на влаковете клиентите на националния железопътен превозвач могат да получат от служителите на гишетата „Информация” и билетните каси в железопътните гари и бюра в страната или на националния информационен телефон 0700 10 200.", "date": "2019.03.28", "title": "БДЖ: Преминаването от зимно към лятно часово време ще засегне разписанията на 29 влака в нощта срещу неделя"}
{"url": "http://www.focus-news.net/news/2019/03/28/2640144/ivan-nestorov-dnsk-konstatirani-sa-narusheniya-pri-kooperatsiya-zlaten-vek-no-sgradata-e-zakonna-zashtoto-ima-redovno-izdadeni-stroitelni-knizha.html", "text": "Констатирани са нарушения при кооперация „Златен век“, но сградата е законна, защото има редовно издадени строителни книжа. Това каза началникът на Дирекцията за национален строителен контрол (ДНСК) Иван Несторов по време на брифинг за проверката на строежа на сградата „Златен век“ на фирма „Артекс“, предаде репортер на  Агенция „Фокус“ . Има отклонения от одобрените проекти, които ние в проверката сме констатирали, отбеляза Иван Несторов, но отбеляза, че сградата е законна, защото има редовно издадени строителни книжа. \r\n„Арх. Здравков казва, че според него сградата е изгубила правно действие, тъй като едногодишният срок за право на строеж с всички удължавания е до ноември 2018 г. Аз съм съгласен с него, но има практика на ВАС за подобни казуси, където съдът се е произнесъл, че с всяко допълване на разрешението за строеж, автоматично се удължава и срокът на разрешението на строеж, обясни началникът на ДНСК. По думите му последното допълване на разрешението за строеж на сградата е от август 2018 г. и става със заповед на главния архитект на София Здравко Здравков.", "date": "2019.03.28", "title": "Иван Несторов, ДНСК: Констатирани са нарушения при кооперация „Златен век“, но сградата е законна, защото има редовно издадени строителни книжа"}
{"url": "http://www.focus-news.net/news/2019/03/28/2640160/kyustendil-obshtinata-i-balneologichnite-vazmozhnosti-na-rayona-sa-bili-prezentirani-v-berlin-na-sreshta-sas-zdravnite-kasi.html", "text": "Община Кюстендил и балнеологичните възможности на района са били презентирани в Берлин на среща със здравните каси. Това каза кметът на Община Кюстендил Петър Паунов пред общинските съветници по време на днешното им заседание, предаде репортер на  Радио „Фокус” – Кюстендил . По думите на кмета посещенията на гости от Германия ще започнат от Кюстендил. Петър Паунов отговори на питане за създаването на индустриална зона в Кюстендил. Стана ясно, че към момента относно предоставения за тази цел имот е със забрана той да бъде включван в дружества. В момента се очаква отпадане на тази забрана, което трябва да бъде гласувано от страна на Народното събрание. По отношение на паднала част от стена на бившето военно поделение, кметът Петър Паунов посочи, че имотът все още е държавна собственост. „Докладвано ми беше за случая, веднага са отстранени падналите тухли, стената е възстановена. Не е имало пряка опасност за околните”, каза Петър Паунов. По думите му има очакване този имот да бъде прехвърлен за стопанисване на Община Кюстендил. В тази връзка има потенциален инвеститор със сериозни намерения. \r\nПо време на сесията Общинският съвет прие единодушно годишния отчет за работата на обществения посредник на Кюстендил за 2018 година. „Това, че приемате отчета без забележки, за мен означава, че в досегашната си дейност съм успял да ви убедя в необходимостта от съществуването на тази институция”, каза местния омбудсман Васил Иванов. Той изрази надежда, че все повече хора ще се обръщат към него за помощ и за посредничество при решаване на техните проблеми. „Във вторник се случи едно събитие, което е свързано с дейността на обществен посредник. По моя тъжба беше заведено частно гражданско дело в Районен съд – Перник. Подсъдим по това дело беше моят опонента при избора ми за обществен посредник. Приключихме това дело със споразумение, в което господин Иванов обеща публично да се извини на мен и на моето семейство за изнесени неверни факти и обстоятелства в публикация във вестник”, каза Васил Иванов. \r\nВенцеслав ИЛЧЕВ", "date": "2019.03.28", "title": "Кюстендил: Общината и балнеологичните възможности на района са били презентирани в Берлин на среща със здравните каси"}
{"url": "http://www.focus-news.net/news/2019/03/28/2640157/zam-ministar-zheni-nacheva-vseki-podatel-na-zayavlenie-za-lechenie-v-chuzhbina-shte-mozhe-da-go-prosledi-na-sayta-na-nzok-sazdali-sme-i-konkretni-srokove-za-otgovor.html", "text": "Всеки подадетел на заявление за лечение в чужбина ще може да го проследи на сайта на НЗОК, създали сме и конкретни срокове за отговор. Това каза заместник-министърът на здравеопазването и председател на Надзорния съвет на НЗОК Жени Начева по време на заседанието на Комисията по здравеопазване и Комисията по жалбите на гражданите за готовността на Касата за осъществяване дейностите на Център „Фонд за лечение на деца“ и Комисията за лечение в чужбина към Министерството на здравеопазването от 1 април 2019 г., предаде репортер на  Агенция „Фокус“  „Работата на Комисията в Касата ще бъде контролирана, оповестявана, наблюдавана на сайта на касата. Единият от начините, по който ще бъде контролирана, оповестявана, наблюдавана на сайта на касата. Единият от начините, по които ще се контролира и наблюдава - всеки подадетел на заявление ще може да  проследи своето заявление на сайта на Касата. Допълнително сме създали и обособили конкретни срокове за отговор на всяка една преписка и подадено заявление“, допълни Начева. По думите  й досега се е подавало нещо и  хората  се притесняват, тревожат и питат на какъв етап от обработка на документите е стигнала работата по разглеждането на тяхното заявление. „Периодично ще се дава отчетност и информация на  обществеността, на пациентските организации. Периодично ще се контролира разпределението и разходването на средствата от органите, които са отговорни за това като Сметната палата и АДФИ и Инспекторатите към Министерство на здравеопазването, които също имат такива функции“, заяви още Жени Начева.   \r\nДеница КИТАНОВА", "date": "2019.03.28", "title": "Зам.-министър Жени Начева: Всеки подател на заявление за лечение в чужбина ще може да го проследи на сайта на НЗОК, създали сме и конкретни срокове за отговор"}
{"url": "http://www.focus-news.net/news/2019/03/28/2640161/mariana-petkova-ekopak-balgariya-vav-vratsa-shte-bade-sazdadena-zelena-gradska-zona-koyato-shte-igrae-rolyata-na-vazdushen-filtar-i-shte-namali-shumovoto-zamarsyavane.html", "text": "Във Враца ще бъде създадена зелена градска зона, която ще играе ролята на въздушен филтър и ще намали шумовото замърсяване. Това каза за предаването  „Екологичен резонанс“  на  Радио „Фокус“  Мариана Петкова, мениджър „Връзки с обществеността“ към „Екопак България“. Тя обясни, че е избрано обезлесено място на територията на общината, което ще бъде залесено с 2000 дръвчета – широколистни и иглолистни, като по този начин ще бъде изградена зелена бариера, която да отделя натоварения международен път и жп линията от квартала в конкретния район. „Нашата идея и тази на Община Враца е да инициираме и провокираме интересът към озеленяването на града. Заедно с Общината приехме тригодишен план, в който това обезлесено място да бъде залесено. По този начин ще бъде намалено и замърсяването с въглеродни емисии, и ще бъде създадено място за отдих. Началото ще бъде поставено тази събота, 30 март от 10.00 часа. Първо ще бъдат засадени 300 дръвчета, а в рамките на договорения срок и останалите, като идеята е създаване на една истинска гора“, коментира Мариана Петкова. Тя обясни, че не за първи път се организира подобна инициатива, като посочи за пример Община Шумен, където вече пета година такава зоната се развива и допринася за по-здравословния начин на живот на хората в района.   \r\nЙоланда ПЕЛОВА", "date": "2019.03.28", "title": "Мариана Петкова, „Екопак България“: Във Враца ще бъде създадена зелена градска зона, която ще играе ролята на въздушен филтър и ще намали шумовото замърсяване"}
{"url": "http://www.focus-news.net/news/2019/03/28/2640149/gerb-dokolko-moralno-e-obvinyaem-za-prane-na-pari-kato-elena-yoncheva-da-vodi-chervenata-evrolistai.html", "text": "Днес за пореден път ставаме свидетели, че за БСП темите за Европа и интересите на българските граждани са чужди. Очаквахме, че поне част от днешните изявление на социалистите щяха да бъдат посветени на пакета „Мобилност“ и усилията, които положиха българските евродепутати и правителството на Бойко Борисов в посока на блокирането му в Европейския парламент. БСП обаче все още не могат да излязат от тежката си фиксация в Цветан Цветанов, която тема ГЕРБ затвори морално още вчера. Това се посочва в  позиция на ПП ГЕРБ.  \"Очевидно отсъствието на БСП от парламента силно е увредило политическата им сензитивност за истински актуалните и важни политически теми за българските граждани\", допълват те. \"Тук е моментът да попитаме БСП, ако за тях оставката на Цветан Цветанов не е морален акт, а политически фалш – какъв е моралният прочит на издигането за водач на листата за евродепутати на БСП на Елена Йончева, която е с повдигнато обвинение за пране на пари в особено големи размери? Как БСП ще обясни на българите, които загубиха спестяванията си при фалита на КТБ, че водач на листата им е човек, който е имал обща офшорна фирма с Цветан Василев? И можем ли да тълкуваме първата позиция на Йончева в листата на БСП като ясен знак, че неин подгласник и на втора позиция ще бъде възнаграден обвиненият в най-тежкото политическо престъпление – купуването на гласове – Манол Генов?\", питат от ГЕРБ. \"В следствие на едноличното управление на лидера на БСП и нежеланието й да чуе гласа на червените структури, Корнелия Нинова е на път да създаде поредния грозен прецедент – веднага след като бъде избрана за евродепутат, Елена Йончева да стане първата, на която ще бъде свален имунитетът в Брюксел. А по отношение на морала, както БСП, така и самата Йончева трябва да отговорят до колко достойно е това, че Йончева дори не напусна парламента, след като беше избрана за водач на червената евролиста. За разлика например от Петър Курумбашев, който въпреки реалният риск да бъде изместен от феномена 15/15, напусна българския парламент при предходната кампания, след което се съобрази с волята на избирателя да изпрати в Брюксел Момчил Неков вместо него\", се казва още в позицията.", "date": "2019.03.28", "title": "ГЕРБ: Доколко морално е обвиняем за пране на пари като Елена Йончева да води червената евролиста?"}
{"url": "http://www.focus-news.net/news/2019/03/28/2640159/yordanka-penkova-nzok-nyama-da-ima-problem-po-otnoshenie-na-srokove-organizatsiya-i-ekspertnost-v-novata-komisiya-za-lechenie-v-chuzhbina.html", "text": "Искам да уверя всички, че няма да има проблем по отношение на срокове, организация и експертност в новата Комисия за лечение в чужбина. Това каза Йорданка Пенкова, подуправител на НЗОК пред журналисти във връзка с новата Комисия за лечение за  лечение в чужбина, предаде репортер на  Агенция „Фокус“ . „20 години НЗОК се е доказала като институция, която единствено и само е отговорна за здравноосигурените лица, в това число и децата, които се налага да ходят за лечение в чужбина, мисля, че фактите от само себе си говорят“, коментира тя. „На една голяма част от тези деца, които са преминали и имат лечение във фонда, документите им са разглеждани при нас и са заминали за лечение по линия на директивата и регламента“, посочи Йорданка Пенкова. „Има сайт, който сме предоставили на фонда, за да бъде разпространен към всички техни контрагенти, с които към момента са контактували“, допълни още Пенкова.  \r\nДеница КИТАНОВА", "date": "2019.03.28", "title": "Йорданка Пенкова, НЗОК: Няма да има проблем по отношение на срокове, организация и експертност в новата Комисия за лечение в чужбина"}
{"url": "http://www.focus-news.net/news/2019/03/28/2640163/patni-politsai-i-motoristi-prizovaha-za-tolerantnost-i-distsiplina-predi-starta-na-motosezona.html", "text": "Под надслов „Бъди разумен на пътя, започни от себе си“ в събота, 30 март, стартира мотосезон 2019. Служители на отдел „Пътна полиция” – СДВР и представители на софийски мотоклубове и Столична община проведоха среща по повод откриването му, съобщиха от  пресцентъра на МВР. \r\n„Всички участници в движението да спазват правилата и да бъдат толерантни един към друг“, напомни заместник-началникът на отдел „Пътна полиция“ комисар Любомир Костадинов. Той отчете положителната тенденция, че за поредна година пътнотранспортните произшествия с мотористи намаляват. За изминалата 2018 г. катастрофите с мотори са с 23 по-малко спрямо 2017 г., а ранените – с 27 по-малко с 27. От началото на тази година при 7 произшествията с мотоциклетисти са ранени 7 души. За взаимно уважение на пътя и дисциплина - основни фактори за безпроблемен мотосезон, призова президентът на столичния  мотоклуб „Джентълмен” - Иван Саздов. Подкрепа към инициативата за обявяване на началото на мотосезона изразиха  и от Столичната община. Директорът на Дирекция „Сигурност“ Кристина Лазарова уточни, че организацията по откриването е добре координирана. Оповестен бе и  маршрутът със сборен пункт площада пред храм-паметник „Св. Александър Невски”. Мотошествието ще премине по ул. „Оборище, булевардите „Васил Левски”, ”Цар Освободител”, „Цариградско шосе”, „Алея Яворов”, „Никола Вапцаров”, ”Черни връх” и ”България” до пътен възел Бояна, където празникът ще продължи.", "date": "2019.03.28", "title": "Пътни полицаи и мотористи призоваха за толерантност и дисциплина преди старта на мотосезона"}
{"url": "http://www.focus-news.net/news/2019/03/28/2640165/varna-rayonniyat-sad-nalozhi-nakazanie-probatsiya-na-raznosvach-v-targovski-obekt-za-prisvoyavane-na-okolo-3500-leva.html", "text": "Варненският районен съд наложи наказаниe „пробация“ за длъжностно присвояване на 28-годишен младеж, работил по трудов договор като разносвач в търговски обект. Това съобщиха от пресцентъра на  съда . Делото е решено по силата на постигнато между страните и одобрено в съдебна зала споразумение. Подсъдимият е признал вината си в това, че в периода 15-16 май миналата година, при продължавано престъпление и в качеството си на длъжностно лице – разносвач във варненско търговско дружество, присвоил чужди пари, поверени му да ги пази и управлява. Присвоената сума е в общ размер около 3500 лева. Подсъдимият имал задължения да взема стоки от централния склад на фирмата и да ги доставя до клиенти. Фактурирането на доставените стоки и плащането на задълженията от страна на клиентите се извършвало два пъти месечно. В четири отделни случая на горепосочените дати подсъдимият взел на ръка дължимите суми от клиенти с уговорката на следващия ден да им донесе фактура и касов бон. Вместо да отчете събраните задължения в касата на дружеството или пред отговорния спедитор, той присвоил формираната по този начин парична наличност. Впоследствие при разкриването на липсите, започнал да твърди, че е загубил парите и престанал да се явява на работа.  \r\nКъм момента причинените от деянието имуществени вреди са възстановени от 28-годишния подсъдим. Наложеното му наказание от Районен съд – Варна е „пробация“ при двете задължителни мерки – регистрация по настоящ адрес за срок от 10 месеца с периодичност на явяването два пъти седмично и 10 месеца задължителни срещи с пробационен служител. Съдебният акт е окончателен и влиза в сила веднага.", "date": "2019.03.28", "title": "Варна: Районният съд наложи наказаниe „пробация“ на разносвач в търговски обект за присвояване на около 3500 лева"}
{"url": "http://www.focus-news.net/news/2019/03/28/2640156/kathimerini-sayuzat-mezhdu-kipar-gartsiya-i-izrael-obsluzhva-amerikanskite-interesi.html", "text": "Отдавна Средиземно море е известно като Средно море, защото от векове е осигурявало основните начини за комуникация между империите и цивилизациите. Днешното Средиземно море възстановява голяма част от това историческо наследство, пише гръцкият  Kathimerini . \r\nНеограниченият потенциал на региона беше изцяло показан по време на шестата тристранна среща на върха между Кипър, Гърция и Израел, която се състоя в Ерусалим миналата седмица. Срещата беше особено забележителна, защото Съединените щати, представлявани от държавния секретар Помпео, също участваха за първи път. \r\nТурция - някога пример за стабилност и източник на голям оптимизъм за мнозина на Запад - става все по-авторитарна и ненадеждна. Управлението на президента Реджеп Тайип Ердоган превърна външната политика на „нулеви проблеми със съседите“ в такава, в която Анкара има нулеви съседи, с които няма проблеми. \r\nДве взаимосвързани кризи, една икономическа и другата, свързана с миграцията, разтърсиха Европейския съюз, започвайки с неговите държави-членки по Средиземноморието. \r\nИзправени пред безпрецедентен брой външнополитически горещи точки, САЩ рискуват да бъдат прекалено слаби, за да отговорят адекватно на предизвикателствата в региона и да защитават американските интереси. Именно тук влизат Израел, Гърция и Кипър. \r\nПърво, има ценностна привързаност - в американските национални интереси е да се подкрепят общества с еднакво мислене. Твърде дълго Вашингтон трябваше да се обърне към държави с съмнителни демократични пълномощия като свои партньори в региона. Този тристранен съюз от солидни западни демокрации разрушава шаблона. \r\nВторо, Кипър, Гърция и Израел предоставят важни предимства за западните интереси в сигурността. Всяка държава вече сама е допринесла съществено и приемайки растящото си сътрудничество и координация в областта на борбата с тероризма, борбата с разпространението, търсенето и спасяването и морската сигурност на следващо ниво, Източното Средиземноморие и Югоизточна Европа ще станат по-безопасни. \r\nИ накрая, има неотдавнашни големи открития на природен газ и амбициозни планове за нови подводни тръбопроводи. Американските компании - Noble и ExxonMobil - вече са най-значимите играчи в изключителните икономически зони на Израел и Кипър. Само преди три седмици ExxonMobil обяви третото най-голямо находище на газ в света през последните две години край бреговете на Кипър. \r\nВ краткосрочен план, тези находки на природен газ ще помогнат на страните от Източното Средиземноморие да преминат от суров петрол като източник на производство на електроенергия и биха могли да предоставят икономически стимули за страни като Кипър, Египет, Гърция и Йордания, които излизат от икономическа криза или във всеки случай, силно се нуждаят от стимулиране. Освен това те осигуряват алтернатива на рисковата зависимост от руския газ, не само за страните от Източното Средиземноморие, но и за Балканите и Италия. \r\nВ дългосрочен план дипломацията в областта на енергетиката има потенциала да трансформира Източното Средиземноморие от просто географско предназначение до жизненоважен политически и икономически субект. Отдавна твърдим, че природният газ от Източното Средиземноморие може да бъде „стоманата и въглищата на 21-ви век“, припомняйки основата на днешния Европейски съюз. \r\nТочно както взаимозависимостта на въглищата и стоманата спомогна за прекратяване на векове на конфликт в Западна Европа, енергията и електричеството могат да започнат да отдалечават Източното Средиземноморие от ерата на войни, тероризъм и несигурност. \r\nСАЩ се нуждаят от надеждни съюзници и за пръв път в историята на региона могат да гледат предимно на онези, които споделят интересите и ценностите. Гърция, Кипър и Израел са силни партньори, които могат да спрат вледните влияния в този регион и в по-широкия Близък изток. \r\nВашингтон трябва да задълбочи американското участие в тези тристранни срещи на високо равнище. И администрацията, и Конгресът, които вече имат гръцко-израелски алианс, трябва да проучат превръщането на тристранното сътрудничество в четиристранно партньорство. \r\nПо-стабилно, енергонезависимо и интегрирано Източно Средиземноморие ще промени играта в тази жизненоважна част на света и може да послужи като модел за бъдещо трансгранично развитие. Превод и редакция : Калоян Пенков", "date": "2019.03.28", "title": "Kathimerini: Съюзът между Кипър, Гърция и Израел обслужва американските интереси"}
{"url": "http://www.focus-news.net/news/2019/03/28/2640164/yambol-zabranyava-se-kapaneto-v-otkritite-vodoemi-na-teritoriyata-na-grada.html", "text": "Кметът на Ямбол Георги Славов издаде заповед с която се забранява  къпането в откритите водни площи на територията на града: коритото на река Тунджа, водоемите в местността „Гърлата”, язовир „Двата чучура” („Кринчовица“), Главен напоителен канал - 7 на територията на общината, Гребен канал и открит плувен басейн в комплекс „Вега“ на ул. „Ямболен” №12. Това съобщиха от пресцентъра на  Общината . Разрешен за ползване през летния сезон е закритият плувен басейн на ПГ „Васил Левски”. \r\nЗаповедта е издадена във връзка с необходимостта от създаване на условия за обезопасяването на водните площи и предотвратяването на нещастни случаи при къпане и плуване на територията на общината. Разпоредено е поставянето на табели, забраняващи къпането по коритото на реката, в района на Гребния канал и другите открити водни площи, както и предприемане на мерки за обезопасяване на водоемите в м. „Гърлата“. \r\nПълният текст на заповедта е публикуван в сайта на Община Ямбол, в рубриката „Актуално“.", "date": "2019.03.28", "title": "Ямбол: Забранява се къпането в откритите водоеми на територията на града"}
{"url": "http://www.focus-news.net/news/2019/03/28/2640166/veliko-tarnovo-ploshtadki-za-prilozhno-koloezdene-i-za-otselyavane-sred-prirodata-shte-badat-razkriti-kam-tsentara-za-preventsiya-i-sport-v-selo-balvan-na-4-april.html", "text": "Площадки за приложно колоездене и за оцеляване сред природата ще бъдат разкрити към Центъра за превенция и спорт във великотърновското село Балван на 4 април. Това съобщи пред журналисти председателят на Дарителско сдружение „Св. Иван Рилски“ Благовеста Факирова, предаде репортер на  Радио „Фокус“ – Велико Търново . Тя посочи, че площадките са обособени върху общински терен. Площадката по приложно колоездене се реализира съвместно със сектор „Пътна полиция“ към Областна дирекция на МВР – Велико Търново, Съюза на българските автомобилисти и Съюза на пивоварите в България, благодарение на които са закупени две колелета и предстои оборудването с още три. Площадката за оцеляване сред природата се реализира по проект на Национален военен университет „Васил Левски“. Официалното откриване на двете нови бази ще се състои на 4 април, от 10.30 часа. За церемонията се очаква министърът на вътрешните работи Младен Маринов. След откриването ще последват демонстрации с деца, които ще получат книжка по родолюбие – издание на Община Велико Търново, книга за пожарна безопасност на Регионална дирекция „Пожарна безопасност и защита на населението“ – Велико Търново и правилник за безопасността, издаден от Община Велико Търново и дирекция „Пътна полиция“ към Областната дирекция на МВР. В същия ден ще се проведе работна среща с министър Младенов на тема „Устойчиви инициативи и партньорства. Превенция за сигурност“. „Фокус“ припомня, че Центърът за превенция и спорт в село Балван бе разкрит през декември 2016 година. Основната  цел е там децата и младежите да се обучават с практически и теоретически занимания, осигуряващи мерки за тяхната сигурност. Децата и младежите от цялата община придобиват знания и умения за поведение при бедствия и аварии и за оказване на първа помощ в училище и извън него. Те се запознават с проблемите, свързани с наркотиците и трафика на хора. През септември 2018 година в село Балван бяха разкрити две детски площадки към Центъра за превенция и спорт – за пътна и пожарна безопасност. Двете площадки са създадени по проект на дирекция „Пътна полиция” и Регионална дирекция „Пожарна безопасност и защита на населението”-Велико Търново. Те са резултат на партньорството на институциите с Община Велико Търново, Сдружението на кметовете и кметските наместници, дарителската организация „Св. Иван Рилски“ и Съюза на пивоварите в България. \r\nНадежда КРЪСТЕВА", "date": "2019.03.28", "title": "Велико Търново: Площадки за приложно колоездене и за оцеляване сред природата ще бъдат разкрити към Центъра за превенция и спорт в село Балван на 4 април"}
{"url": "http://www.focus-news.net/news/2019/03/28/2640167/stara-zagora-prodalzhavat-redovnite-priemni-dni-za-grazhdani-koito-provezhdat-narodnite-predstaviteli-ot-gerb-stara-zagora.html", "text": "Продължават редовните приемни дни за граждани, които провеждат народните представители от ГЕРБ – Стара Загора, съобщиха от  пресцентъра на ПП ГЕРБ . Графикът за месец април е следният: \r\n8 април (понеделник), от 9.00 до 11.00 ч. – Емил Христов; \r\n15 април (понеделник), от 9.00 до 11.00 ч. – Радостин Танев;  \r\n22 април (понеделник) от 10.00 до 12.00 ч. – Маноил Манев. \r\nЗаписвания за приемните дни и повече информация може да се получи на тел. 042/ 635 197, 0885 023 919 - технически сътрудник Ивелина Андреева, или на място в офиса на партията: бул. „Митрополит Методий Кусев” № 5. \r\nДепутатът Маноил Манев се среща с граждани всеки понеделник от месеца и в приемен офис на адрес: гр. Стара Загора, ул. „Кольо Ганчев“ 62, ет.3. Повече информация и предварително записване на тел. 0888940562. гр. Казанлък \r\n22 април (понеделник), от 10.00 до 12.00 ч. – Борис Кърчев \r\nЗаписвания и информация на тел. 0885 023 905 - технически сътрудник Мара Пеева или на място в офиса на партията: ул. „Климент Охридски” № 1. \r\nРедовни приемни дни в общините от областта има и областният координатор на ГЕРБ Пламен Йорданов. В Стара Загора той ще се среща с граждани всеки първи понеделник от месеца, от 14.00 ч., в офиса на партията: бул. „Митрополит Методий Кусев” № 5. За записвания и повече информация - 042/ 635 197, 0885 023 919 - технически сътрудник Ивелина Андреева.", "date": "2019.03.28", "title": "Стара Загора: Продължават редовните приемни дни за граждани, които провеждат народните представители от ГЕРБ – Стара Загора"}
{"url": "http://www.focus-news.net/news/2019/03/28/2640168/kathimerini-mitsotakis-prizova-za-chista-pobeda-na-evropeyskite-izborite.html", "text": "Главният опозиционен лидер Кириакос Мицотакис призова гърците да се сплотят с „Нова Демокрация“ по време на европейските избори през май, заявявайки, че резултатът от изборите ще е сигнал за постепенното излизане на СИРИЗА от правителството, съобщава в.  Kathimerini . \r\nМицотакис описва министър-председателя Алексис Ципрас като „левичарарския Орбан от Юга“, който вече трябваше да призовава за избори. \r\nТой поиска „чиста, широка победа” за „Нова Демокрация“ в европейските и местните избори, които ще се проведат през май.  \r\n„Това, което се случи в Гърция през тези четири години, ни позволява да направим заключения за европейските избори. Всичко ще бъде оценено на изборите през 2019 г. Не трябва да говоря много за лъжите на Ципрас“, каза той. Превод и редакция : Калоян Пенков", "date": "2019.03.28", "title": "Kathimerini: Мицотакис призова за „чиста победа“ на европейските изборите"}
{"url": "http://www.focus-news.net/news/2019/03/28/2640172/24-info-makedoniya-boyko-borisov-prie-ostavkata-na-rakovoditelya-na-parlamentarnata-grupa-na-gerb.html", "text": "Българският премиер Бойко Борисов прие днес оставката на шефа на ГЕРБ Цветан Цветанов след скандала за закупуване на апартаменти под пазарната цена, съобщава скопската електронна медия „ 24 Инфо “. \r\nПреди пет дни оставка беше подадена и от българския министър на правосъдието Цецка Цачева, след като медиите съобщиха, че тя и трима други служители от управляващата партия ГЕРБ са закупили луксозни апартаменти под пазарната цена. \r\nОставка даде и заместник-министъра на спорта Ваня Колева и заместник-министъра на енергетиката Красимир Първанов, а Цветан Цветанов твърди, че при закупуването на апартамента няма нищо спорно. \r\nНо под натиска на обществеността, заради аферата, наречена от българските медии „Апартаментгейт“ вторият човек в ГЕРБ вчера подаде оставка като ръководител на парламентарната група. \r\nБорисов заяви днес, че на негово място е назначена Даниела Дариткова. \r\nСлед оставката на Цачева се очаква нейното място да бъде заето от нейната заместничка Десислава Ахладова, която сега изпълнява длъжността министър. \r\nАферата избухна в средата на март, когато българската редакция на Радио „Свободна Европа“ и една неправителствена антикорупционна организация съобщиха, че през миналото лято длъжностните лица са закупили луксозни апартаменти в София на по-ниска цена от пазарната. Превод и редакция : Калоян Пенков", "date": "2019.03.28", "title": "„24 Инфо“ (Македония): Бойко Борисов прие оставката на ръководителя на парламентарната група на ГЕРБ"}
{"url": "http://www.focus-news.net/news/2019/03/28/2640171/ivan-takov-bsp-v-programata-za-kachestvo-na-atmosferniya-vazduh-ima-merki-ima-i-ostoynostyavane-no-do-momenta-ne-se-znae-kolko-pari-sa-izrazhodvani-po-neya.html", "text": "В програмата за качество на атмосферния въздух има мерки, има и остойностяване, но до момента не се знае колко пари са изразходвани по нея. Това каза за дневния информационен блок „Добър ден“ на  Радио „Фокус“   общинският съветник от БСП Иван Таков, по повод представеният годишен отчет за 2018 г., за изпълнението на програмата за качество на атмосферния въздух на територията на Столична Община  2015-2020 г. Според него, доклада не трябва да бъде повърхностен, а в него да има анализ на предприетите мерки за подобряване на качеството на въздуха защото въпроса касае живота и здравето на столичани. Таков припомни излезлите данни на Световната здравна организация, че въздуха в България е толкова мръсен, че 15 000 души страдат от заболявания, свързани със замърсяването на въздуха. “Докладът беше от половин страница. Да, мерките са 50 страници, които се изпълняват или ще се изпълняват в бъдеще, но за мен трябваше да се направи много по-сериозна дискусия и самият доклад да има анализи и изводи. От досега предприетите мерки колко пари са изразходвани за тях и какъв е бил ефектът. Само след няколко месеца най-вероятно ще започне да се изготвя и програмата за качеството на атмосферния въздух за 2021-2026 г. Аз попитах как, без да имаме такъв анализ и изводи съответно от предприетите мерки, ще направим следващата програма и как ще оценим дали и досега предприетите мерки са дали някакъв резултат“, каза още той. Иван Таков припомни, че миналата година е гласуван доклад, който е за това какво трябва да се случи при превишаване на нормите на фини прахови частици, като е било предвидено изграждане на ново депо за строителни отпадъци в западната част на града, но до момента не е изградено такова.  \r\nЕвелина БРАНИМИРОВА", "date": "2019.03.28", "title": "Иван Таков, БСП: В програмата за качество на атмосферния въздух има мерки, има и остойностяване, но до момента не се знае колко пари са изразходвани по нея"}
{"url": "http://www.focus-news.net/news/2019/03/28/2640158/sliven-zavarshi-saniraneto-na-oshte-edin-blok-v-grada.html", "text": "Изцяло завършен е блок номер 79 в квартал „Стоян Заимов“ в Сливен. Това съобщиха от пресцентъра на  Община Сливен .  Обновяването му по Националната програма за енергийна ефективност на многофамилни жилищни сгради започна в края на октомври 2018 г. Пред зам. кмета Румен Иванов жителите на блока заявиха, че вече са усетили положителна промяна на температурата в своите жилища и изказаха своите впечатления от работата на изпълнителите. \r\nНа външните стени на сградата беше извършена топлоизолация. Вратите на входовете бяха подменени, беше сменена и тази част от дограмата на жилищата и общите части, която не отговаря на изискванията за енергийна ефективност. На покрива бе направена хидро и топлоизолация, ламаринена обшивка и гръмоотвод. Фирмата-строител е „Теовес-с2006“ ЕООД, а надзорът извърши „Кима Консулт“ ЕООД.", "date": "2019.03.28", "title": "Сливен: Завърши санирането на още един блок в града"}
{"url": "http://www.focus-news.net/news/2019/03/28/2640174/afp-kremal-zayavi-che-sasht-ne-tryabva-da-se-trevozhat-za-rusko-venetsuelskite-vrazki.html", "text": "Кремъл каза, че Вашингтон не трябва да „тревожи“ за връзките на Москва с Венецуела и призова САЩ да позволят на засегнатата от кризата страна да определи собствената си съдба, съобщава  AFP . \r\n\"Не смятаме, че трети страни трябва да се тревожат за нашите двустранни отношения\", заяви говорителят на президента Владимир Путин Дмитрий Песков пред репортери. „Ние не се намесваме във вътрешните работи на Венецуела по никакъв начин и очакваме трети страни да последват нашия пример и да позволят на венецуелците сами да решат съдбата си“. Превод и редакция : Калоян Пенков", "date": "2019.03.28", "title": "AFP: Кремъл заяви, че САЩ не трябва да се тревожат за руско-венецуелските връзки"}
{"url": "http://www.focus-news.net/news/2019/03/28/2640170/kmetat-inzh-daniel-panov-veliko-tarnovo-stava-vse-po-dobar-grad-za-zhiveene-i-za-privlichane-na-investitsii.html", "text": "Велико Търново става все по-добър град за живеене и за привличане на инвестиции и продължава да пленява всеки със своята уникална атмосфера, дух и родолюбие, а също така и уникалната си архитектура. Това каза кметът инж. Даниел Панов по време на заседание на Общински съвет – Велико Търново, предаде репортер на  Радио „Фокус“ – Велико Търново . Той посочи, че през 2018 година са извършени ремонти на редица детски градини и учебни заведения.  Основни ремонти се извършват в детска градина (ДГ) „Ален мак“, ДГ „Пролет“, ДГ „Рада войвода“, СУ „Владимир Комаров“, СУ „Г. С. Раковски“ и Спортното училище, със средства по Оперативна програма „Региони в растеж“ 2014 -2020. Инвестицията е за над 8 млн. лева. Още близо 350 000 лева са осигурени от Община Велико Търново за текущи ремонти на други учебни институции.  \r\n„Акцентът бе поставен върху намаляване на процентът на децата и учениците, които са отпаднали или не са обхванати в училищното или предучилищното образование“, посочи инж. Даниел Панов той допълни, че близо 2,6 млн. лева са осигурените средства по различни национални и международни програми за развитие на средното образование. Над 12 000 лева са разходени за стипендии за постигнати високи образователни резултати, както и за даровити деца. „Община Велико Търново съхрани учебно възпитателната дейност в училищата и детските градини на територията на малките населени места. Бяха разкрити пазарно ориентирани специалности и профили в някой от средните професионални училища“, посочи инж. Даниел Панов. Той отбеляза, че през изминалата година е подобрено качеството на живот на над 850 лица, в това число и и деца, в социално и неравностойно положение или в риск от изпадане в социално неравностойно положение. Осигурена е заетост на над 110 лица, младежи до 29 години на безработни лица с трайни увреждания, безработни лица над 50-годишна възраст и други. Кметът подчерта, че Община Велко Търново е удостоена с редица национални награди за грижите за деца, за насърчаване на инвитро процедурите и други. Той припомни, че с подкрепа на общинската програма за асистирана репродукция са подпомогнати финансово 23 двойки и семейства с репродуктивни проблеми. В резултат от 7-годишното реализиране на общинската програма за асистирана репродукция са родени 54 бебета, в  това число 10 двойки близнаци. \r\nИнж. Даниел Панов подчерта, че през 2018 година се отчита значителна качествена промяна в дейността и визията на културните институти в общината. „Разработени са нови пространства за съвременна култура в обекти от културно-историческото наследство. Всички културни институти и  техните събития са неразделна част от културния календар на Община Велико Търново и се реализират в партньорство с нея“, посочи кметът. Той допълни,че през 2018 година са организирани над 490 културни събития и са реализирани 20 фестивала. По думите му Община Велико Търново продължава и през 2018 година да утвърждава града като водеща европейска труистически дестинация. Само за миналата година ръстът на туристопотока е 14%. „Това се дължи на маркетинга и на добрата реклама. За туристите представлява интерес туристическият продукт, който се предлага на територията на община Велико Търново, но ние работим с дългосрочна визия и целта ни е да се създават нови обекти, които да удължават престоя на туристите в нашия град и община“, допълни инж. Даниел Панов. \r\nНадежда КРЪСТЕВА", "date": "2019.03.28", "title": "Кметът инж. Даниел Панов: Велико Търново става все по-добър град за живеене и за привличане на инвестиции"}
{"url": "http://www.focus-news.net/news/2019/03/28/2640173/liderat-na-bsp-sofiya-kaloyan-pargov-shte-uchastva-v-diskusiya-na-tema-izbori-za-evropeyski-parlament-balgariya-v-es-sled-2019-g-na-29-mart.html", "text": "Лидерът на БСП – София Калоян Паргов ще участва в дискусия на тема „Избори за Европейски парламент – България в ЕС след 2019 г.“ на 29 март, организирана от Фондация „Славяни“. Това съобщиха от пресцентъра на  БСП – София . Той ще отправи приветсвие към участниците във форума. С изказвания в дискусията ще се включат президентът на ПЕС Сергей Станишев, евродепутатите от БСП/ПЕС Георги Пирински и Момчил Неков и народният представител от „БСП за България“ проф. Румен Гечев. \r\nСъбитието ще се проведе от 10.30 часа в Голямата зала на БАН на ул. „15 ноември“ №1.", "date": "2019.03.28", "title": "Лидерът на БСП – София Калоян Паргов ще участва в дискусия на тема „Избори за Европейски парламент – България в ЕС след 2019 г.“ на 29 март"}
{"url": "http://www.focus-news.net/news/2019/03/28/2640175/blagoevgrad-petrich-shte-se-vklyuchi-v-globalnata-initsiativa-chasat-na-zemyata.html", "text": "Петрич ще се включи в глобалната инициатива „Часът на Земята“. Тя е насрочена за 30 март 2019 г, събота, от 20.30 ч., и ще се проведе под мотото  „Свържи се със Земята“. Това съобщиха от пресцентъра на  Община Петрич . За един час ще бъде спряно осветлението на: Централен градски площад, паметник „Загинали за Родината“ и градинката около него, фонтанът пред сградата на Община Петрич, паметникът на Антон Попов и прилежащата градинка, градинката в кв. „Дълбошница“, водната каскада на входен булевард, градинката пред жп гарата. Оставането за час на тъмно е символичен знак за предприемането на сериозни действия срещу промените в климата и призив за по-устойчиво бъдеще. „Часът на Земята“ дава възможност на всеки човек да разбере какво влияние имат малките постъпки върху голямата планета. Тази година в инициативата на територията на община Петрич се включва и Сдружение „Млад планинар”, което ще организира нощна разходка в планина Беласица като символ на грижите за дивата природа в нашите планини. По този начин ще се привлече вниманието на хората към горите, въздуха и чистата вода, за да бъдат възможно най- добре защитени. Нощната разходка ще бъде по маршрута „Алея на здравето” с начало 20.30 ч. Всеки, който иска да се присъедини към нощното приключение, може да се включи, носейки фенерче. Сборният пункт е на градския площад, в 20.15 ч. на 30 март 2019 г., събота.", "date": "2019.03.28", "title": "Благоевград: Петрич ще се включи в глобалната инициатива „Часът на Земята“"}
{"url": "http://www.focus-news.net/news/2019/03/28/2640177/kyustendil-spokoen-e-trafikat-po-republikanskata-patna-mrezha-v-oblastta.html", "text": "Спокоен е трафикът по републиканската пътна мрежа в областта. Това съобщи за  Радио „Фокус” – Кюстендил  дежурният в Областно пътно управление – Кюстендил. Пътните настилки са сухи. Към този час няма въведени допълнителни ограничения за движението на моторни превозни средства. Движението по автомагистрала „Струма“, главен път Е-79 и пътя Радомир – Кюстендил – ГКПП „Гюешево” се осъществява без проблеми. Трафикът е с нормална интензивност. \r\nВенцеслав ИЛЧЕВ", "date": "2019.03.28", "title": "Кюстендил: Спокоен е трафикът по републиканската пътна мрежа в областта"}
{"url": "http://www.focus-news.net/news/2019/03/28/2640176/zdravcho-todorov-regionalna-direktsiya-po-gorite-kyustendil-ot-nachaloto-na-godinata-na-teritoriyata-na-direktsiyata-sa-vazniknali-19-pozhara.html", "text": "ООт началото на годината на територията на Регионална дирекция по горите – Кюстендил са възникнали 19 пожара. Това съобщи пред журналисти инж. Здравчо Тодоров, директор на структурата, предаде репортер на  Радио „Фокус” – Кюстендил . Огнената стихия е обхванала общо 890 дка. 794 дка са в държавна горска територия, а останалите са частни имоти. 15 от пожарите са възникнали заради проявена на небрежност, а за останалите 4 причините са в процес на установяване. „Основно пожарите тръгват от паленето на стърнища и при почистване на имотите. Рязко се затопли времето, пожарите се разпространяват бързо. Успяхме, благодарение на създадената организация, да потушим тези пожари”, каза Здравчо Тодоров. По думите му областните управители на Кюстендил и Перник вече са издали заповеди, чрез които се обявява пожароопасният сезон на територията на двете области. Той продължава до 30 октомври 2019 година. \r\nВенцеслав ИЛЧЕВ", "date": "2019.03.28", "title": "Здравчо Тодоров, Регионална дирекция по горите – Кюстендил: От началото на годината на територията на дирекцията са възникнали 19 пожара"}
{"url": "http://www.focus-news.net/news/2019/03/28/2640169/pazardzhik-rayonen-sad-panagyurishte-shte-razgleda-iskaneto-na-prokuraturata-za-otstranyavane-ot-dlazhnost-na-kmeta-na-obshtina-strelcha-stoyno-chachov-na-29-mart.html", "text": "Районен съд-Панагюрище ще разгледа искането на прокуратурата за отстраняване от длъжност на кмета на Община Стрелча Стойно Чачов на 29 март, съобщиха от пресцентъра на  Окръжен съд-Пазарджик . Срещу Чаов е повдигнато обвинение за принуда. Заседанието ще се проведе от 11.00 часа на 29 март в Зала „Юг“ на Съдебна палата – Панагюрище. Съдия-докладчик е Диана Стателова.", "date": "2019.03.28", "title": "Пазарджик: Районен съд-Панагюрище ще разгледа искането на прокуратурата за отстраняване от длъжност на кмета на Община Стрелча Стойно Чачов на 29 март"}
{"url": "http://www.focus-news.net/news/2019/03/28/2640179/veliko-tarnovo-vazpitanitsi-na-spg-aleko-konstantinov-v-svishtov-zaeha-treto-myasto-v-regionalen-krag-na-natsionalnoto-sastezanie-nay-dobar-mlad-avtomontyor-i-vodach-na-mps.html", "text": "Възпитаници на СПГ „Алеко Константинов“ в Свищов заеха трето място в регионален кръг на националното състезание „Най-добър млад автомонтьор и водач на МПС“, съобщиха от пресцентъра на  Общината . Състезанието се проведе на 22 и 23 март в ПГМЕТ – град  Ловеч. Проявата се организира от Министерството на образованието и науката и „Интер Карс България“ ЕООД. На 22 март при официалното откриване и техническата конференция инж. Ирина Стоенчева, директор на училището, пожела на участниците успешно представяне и феърплей. \r\nВ надпреварата тази година участие взеха 9 отбора от области – Велико Търново, Ловеч и Плевен. \r\nВсеки отбор се състоеше от 4 ученици, предварително избрани от проведените училищни кръгове, като трима от тях се състезават в категория „Най-добър млад автомонтьор“, а четвъртият в „Най-добър водач на МПС“. \r\nВ първия ден от надпреварата всички състезатели решаваха теоретичен тест за автомонтьори на хартиен носител и тест за водач на МПС – онлайн листовка. \r\nПрез втория ден се проведоха практически задания за автомонтьори – отборно по предварително обособени 5 поста, индивидуално задание за автомонтьор за участника с най-много събрани точки и индивидуално практическо задание за водач на МПС. \r\nНай-атрактивно бе индивидуалното практическо задание за водач на МПС, в което участник от всеки отбор демонстрира умения за майсторско управление на МПС по предварително определено трасе. Представител на свищовската гимназия бе Иван Василев Василев от IX „а“ клас, който в надпреварата с по-големите от него съперници зае 4-то място, въпреки крехката си възраст. \r\nОтборът на СПГ „Ал.Константинов“ в състав: Петър Митков Димитров от XII „г“ клас, Найден Валериев Алексиев и Мартин Пламенов Георгиев от IX „а“ клас завоюва трето място в отборното класиране „Най-добър млад автомонтьор“. \r\nРъководството на Гимназията изказа благодарност на отбора и техния ръководител г-н Тони Вързалов за достойното представяне.", "date": "2019.03.28", "title": "Велико Търново: Възпитаници на СПГ „Алеко Константинов“ в Свищов заеха трето място в регионален кръг на националното състезание „Най-добър млад автомонтьор и водач на МПС“"}
{"url": "http://www.focus-news.net/news/2019/03/28/2640178/tochka-makedoniya-erdogan-ne-se-otkazva-ot-spornata-ideya-sveta-sofiya-nyama-da-bade-muzey-a-dzhamiya.html", "text": "Турският президент Реджеп Тайип Ердоган повтори, че музеят „Света София“ в Истанбул отново ще бъде превърнат в джамия. \r\n„Света София“ повече няма да се нарича музей. Нейният статут ще бъде променен. Ще я наричаме джамия“, поиска президентът. \r\nТурският президент наскоро предложи „Света София“, която до 15-ти век е била византийска църква, а след падането на Константинопол превърната в джамия, а през 30-те години на миналия век обявена за музей - отново да бъде превърната в джамия. \r\nОт друга страна, статутът на „Света София“ в Истанбул, иначе музей в списъка на световното културно наследство, може да бъде променен само с одобрението на ЮНЕСКО, според неназовани източници на тази организация. Превод и редакция : Калоян Пенков", "date": "2019.03.28", "title": "„Точка“ (Македония): Ердоган не се отказва от спорната идея: „Света София“ няма да бъде музей, а джамия"}
{"url": "http://www.focus-news.net/news/2019/03/28/2640182/inzh-daniel-panov-kmet-na-veliko-tarnovo-obshtinata-e-v-stabilno-finansovo-sastoyanie.html", "text": "Община Велико Търново е в стабилно финансово състояние. Това каза кметът инж. Даниел Панов по време на заседание на Общински съвет – Велико Търново, предаде репортер на  Радио „Фокус“ – Велико Търново . Той посочи, че изпълнението на бюджета за 2018 година е в размер на 76,8 млн. лева. По думите му е постигнат оптимален баланс на приходите и разходите за делегирани от държавата дейности, които са в размер на 41,3 млн. лева. Местните и дофинансиращи държавни дейности са в размер на 35,5 млн. лева.  \r\n„Представените цифри и анализи подчертават стабилно финансово състояние на Община Велико Търново, оптимизирана събираемост на местните данъци и такси, както и доброто управление на разходи“, допълни инж. Даниел Панов. Той посочи, че приходните постъпления, събрани от Дирекция „Местни данъци и такси“, са в размер на близо 20 млн. лева.  Най-много са постъпили средства от такса „битови отпадъци“, където изпълнението е 104% спрямо началния план. Събираемостта на данъка върху недвижимите имоти е изпълнена на 97% е изпълнен, а на данъка върху превозните средства – на 102%. 128% е събираемостта от на туристическия план спрямо началния план. Според кмета на Велико Търново това е в резултат на въведената система и на голямата заетост на хотелите и базите за настаняване. Събраните недобри задължения са в размер на повече от 2,9 млн. лева. Общият размер на просрочените задължения възлиза на малко над 1,3 млн. лева - с над 93 000 лева по-малко спрямо края на 2017 година. \r\nИнж. Даниел Панов представи и справка за инвестираните по секторни политики средства от местните приходи, с които са обслужвани текущите разходи. Над 4,1 милиона лева са осигурени за сферата на образованието – детски градини, ясли, училища, повече от 1,6 милиона лева за социални услуги, пенсионерски клубове и Домашен социален патронаж. 11,4 милиона лева са вложени в благоустройство – осветление, озеленяване и поддържане на улична мрежа, паркове, ВиК, чистота, издръжка на Общинския приют за бездомни кучета, а 2,2 милиона лева – в сферата на културата и туризма. \r\nНадежда КРЪСТЕВА", "date": "2019.03.28", "title": "Инж. Даниел Панов, кмет на Велико Търново: Общината е в стабилно финансово състояние"}
{"url": "http://www.focus-news.net/news/2019/03/28/2640180/zam-glavniyat-prokuror-ivan-geshev-direktorat-na-zaharen-kombinat-plovdiv-e-privlechen-kam-nakazatelna-otgovornost-aktsiyata-e-po-deloto-sreshtu-sem-arabadzhievi.html", "text": "Мисля, че вече към наказателна отговорност трябва да е привлечен директорът на „Захарен комбинат“ в Пловдив. Определена му е гаранция от 250 хил. лева от наблюдаващия прокурор. Това каза пред журналисти зам. главният прокурор Иван Гешев за действията на специализираната прокуратура в „Захарен комбинат“- Пловдив, предаде репортер на  Агенция „Фокус“ . „Акцията в „Захарен комбинат“ Пловдив е по делото срещу семейство Арабаджиеви“, заяви той.  „Към наказателна отговорност е привлечена и жена, част от управленската верига на едно от основните дружества от съзвездието на сем. Арабаджиеви. Определена й е парична гаранция в размер на 75 хил. лева“, посочи Гешев. „За осъществяване на състави на престъпления, на данъчни престъпления, не като членове на организираната престъпна група, има и лица, които извършват поръчения“, коментира зам. главният прокурор. „Става въпрос за лица, които са по периферията на групата. Дошло е ред да работим и да предприемем действия по отношение на тях“, уточни Иван Гешев. „Претърсват се 7 адреса, иззети са много интересни документи, свързани със собственици на офшорни компании“, каза още той. \r\nВ отговор на въпрос ще се предприемат ли действия по разследване на председателя на ВКС Лозан Панов заради обвързаности със „Артекс“, Иван Гешев посочи: „Последните два дни бях в съдебни заседания по делото „КТБ“. Сега се връщам от Велико Търново. Не съм съвсем в час с динамичната политическа и друга обстановка. Не съм запознат с конкретния казус и не мога да кажа нищо категорично. Не разполагам с достатъчно данни“.", "date": "2019.03.28", "title": "Зам. главният прокурор Иван Гешев: Директорът на „Захарен комбинат“- Пловдив е привлечен към наказателна отговорност, акцията е по делото срещу сем. Арабаджиеви"}
{"url": "http://www.focus-news.net/news/2019/03/28/2640187/stara-zagora-semeystvo-ot-daniya-i-kanadets-shte-vzemat-uchastie-v-maraton-stara-zagora-2019.html", "text": "Семейство датчани, които живеят в Пловдив и имат двама синове – на 14 и 16 години, ще участват семейно в провеждането на Маратон Стара Загора 2019, в неделя, 31 март. До момента за участие в бяганията са се записали 567 състезатели, съобщи зам.-кметът Красимира Чахова, като уточни, че записвания ще има на място и в неделя, съобщиха от  Общината .  \r\nЗа първия от веригата надпревари, обединени под мотото \"Бягането като начин на живот\", пристига и 33-годишен канадец, който през 2019 г. ще се опита да стартира на 52 маратона в 52 страни и не само това. Той ще опита да постави рекорд за Гинес като подобри световния рекорд във всяка от тях, бягайки облечен в различни атрактивни костюми. Алистър ще бяга в класическата дистанция от 42.195 км. Изявата му е вдъхновена от състезания като Лондонския маратон, в който обикновени хора се обличат във фантастични костюми и се опитват да поставят световни рекорди на Гинес. \r\nТова е 14-та държава, в която ще бяга тази година канадецът с австралийски произход, който се включва в стартовете с различна дегизировка. Досега е минал през Кипър, Гърция, Щвейцария, Катар, Тунис, Оман, ОАЕ, Италия, Индия, Испания, Турция, Германия и Израел. Състезавал се е предрешен като астронавт, нинджа, състезател по американски футбол, ръгбист, сумист, боксьор, готвач, дриблирайки с футболна топка, носейки плавници, но признава, че най-трудно му е било да бяга с белезници.", "date": "2019.03.28", "title": "Стара Загора: Семейство от Дания и канадец ще вземат участие в Маратон Стара Загора 2019"}
{"url": "http://www.focus-news.net/news/2019/03/28/2640185/plovdiv-shestima-dushi-sa-zadarzhani-za-24-chasa-pri-aktsiyata-vav-vrazka-s-izbyagvane-na-danachni-zadalzheniya-v-osobeno-golemi-razmeri-ot-taksimetrovi-firmi.html", "text": "Шестима души са задържани за 24 часа при акция на „Икономическа полиция”, под наблюдението на Прокуратурата, насочена срещу сивия сектор в таксиметровата дейност. Това съобщи на брифинг окръжният прокурор на Пловдив Румен Попов, предаде репортер на  Радио „Фокус”-Пловдив . Били са проверявани четири превозвачески дружества за таксиметрови превози на територията на града за невнесени в бюджета около 5 млн. лева от данъци. „Задържаните са упълномощени от собствениците на дружествата, част от които са в затвора. Някои от тях са скитници, които дори не знаят, че са собственици на дружества, но въпреки това те на практика са собственици на 1000 таксита“, каза прокурор Попов. По думите му около 1000 таксита в града със сигурност са подопечни на тези дружества, които се разследват. Иззета е документацията им. Те не са внасяли данъци за периода 2017 – 2018 година. Според Попов служителите на ДАИ твърдели, че не знаят къде се намират собствениците и управителите на тези таксиметрови дружества. „Парадоксалното е, че две от дружествата се намират точно в тяхната сграда“, посочи Румен Попов.  \r\n„От разпитите до момента 100 таксиджии и иззетата документация можем да твърдим, че не са внасяни никакви пари в бюджета“, каза окръжният прокурор. Той добави, че предстои да бъдат разпитани още около 2000 таксиметрови шофьори. По думите му те не са предмет на разследване, а свидетели и ще продължат да развиват дейността си. Първоначално с оглед нуждите на разследването са били приобщени документите на 30 души и, ако не бъде открито нещо нередно, те ще им бъдат върнати в рамките на няколко дни. \r\nЦветана ТОНЧЕВА", "date": "2019.03.28", "title": "Пловдив: Шестима души са задържани за 24 часа при акцията във връзка с избягване на данъчни задължения в особено големи размери от таксиметрови фирми"}
{"url": "http://www.focus-news.net/news/2019/03/28/2640189/burgas-s-normalna-intenzivnost-e-trafikat-po-patishtata-v-oblastta.html", "text": "С нормална интензивност е трафикът по пътищата в област Бургас. Това каза за  Радио „Фокус“ – Бургас  дежурният в Областното пътно управление. Няма затворени проходи и пътни участъци, видимостта е нормална.  \r\nИнтензивен е трафикът в град Бургас. Натоварено е движението по централните булеварди „Стефан Стамболов“, „Демокрация“ и „Тодор Александров“, по бул. „Захари Стоянов“ в ж.к. „Меден Рудник“ и по централните улици „Иван Вазов“, „Христо Ботев“, „Уилям Гладстон“, „Булаир“ и „Цар Симеон“. \r\nДеница ДИМИТРОВА", "date": "2019.03.28", "title": "Бургас: С нормална интензивност е трафикът по пътищата в областта"}
{"url": "http://www.focus-news.net/news/2019/03/28/2640183/zam-glavniyat-prokuror-ivan-geshev-teche-razsledvane-sled-inspektsiya-na-kinteks-za-nekachestveni-orazheyni-dostavki.html", "text": "Тече разследване след инспекция на \"Кинтекс\" за некачествени оръжейни доставки. Това каза зам. главният прокурор Иван Гешев пред журналисти, предаде репортер на  Агенция „Фокус“ . Той обясни, че в момента продължават действията по разследването, изземане и приобщаване на веществени доказателства, документи, електронни конфигурации, под надзора на специализираната прокуратура. „Предмет на разследване са данни за осъществени състави на престъпленията безстопанственост и престъпен сговор. Става въпрос за делообразуване след извършвана в \"Кинтекс\" инспекция. В хода на инспекцията са констатирани нарушения, които според тях може би осъществяват аспект на престъпление и са изпратили инспекцията в специализираната прокуратура“, обясни той. Гешев уточни, че става въпрос за няколко сюжетни линии. „Основната е, че \"Кинтекс\" като държавен оръжеен търговец сключва сделки с различни страни като Индия. Доставката се  извършва от български оръжейни производители. Въпросът е, че договорите са между \"Кинтекс\" и съответната държава в резултат на това, че доставките са за производство на тази оръжейна продукция“, каза още той. „Българският производител сигурен съм съвсем случайно или поне някои от тях, да кажем, че некачествено изпълняват тези оръжейни доставки, съответно външният производител начислява съответни неустойки, които се плащат от \"Кинтекс\". Въпросът е, че \"Кинтекс\" не предприема абсолютно нищо, за да възстанови тази щета за съответното дружество \"Кинтекс\" като си потърси парите от съответния доставчик, с който има съответните договори. В краен резултат от това е, че голямата полза за съответните оръжейни търговци, които могат да произведат продукция с ниско качество или да не изпълнят срокове за доставка“, съобщи още зам. главният прокурор.  \r\nТеодора ПАТРОНОВА", "date": "2019.03.28", "title": "Зам. главният прокурор Иван Гешев: Тече разследване след инспекция на \"Кинтекс\" за некачествени оръжейни доставки"}
{"url": "http://www.focus-news.net/news/2019/03/28/2640181/afp-karadzhich-obzhalva-dozhivotnata-prisada-za-voenni-prestapleniya-v-bosna.html", "text": "Бившият лидер на босненските сърби Радован Караджич обжалва решението на съда на ООН за увеличаване на присъдата му на доживотен затвор за военни престъпления, съобщава  AFP . \r\n„Президентът Радован Караджич обжалва... наложената му доживотна присъда“ на 20 март, се казва в съобщение пуснато от съда в Хага. Превод и редакция : Калоян Пенков", "date": "2019.03.28", "title": "AFP: Караджич обжалва доживотната присъда за военни престъпления в Босна"}
{"url": "http://www.focus-news.net/news/2019/03/28/2640162/tass-zaharova-zakonodatelstvoto-na-venetsuela-zabranyava-razpolaganeto-na-chuzhdestranni-voenni-bazi-v-stranata.html", "text": "Разполагането на чуждестранни военни бази във Венецуела противоречи на законите на страната. Това заяви официалният представител на руското външно министерство Мария Захарова, коментирайки публикацията в интернет за предполагаемите планове за създаване на военна база на Руската федерация в тази страна, съобщава агенция  TACC . \r\n„Не съм виждал никакви дискусии по тази тема по отношение на нашите бази. Никога не съм чувала, че някой някъде обсъжда въпроса за отварянето на бази“, каза тя. \r\nЗахарова припомни, че Русия и Венецуела развиват военно-техническо сътрудничество в рамките на съществуващите споразумения. Според нея руските специалисти „отидоха там само като част от осъществяването на военно-техническо сътрудничество“.  \r\nНа 23 март вестник El Comercio съобщи за пристигането на летището в Каракас на самолети Ан-124 и Ил-62 с руски военни и 35 тона товари. Както по-късно каза представителят на опозиционния лидер на Венецуела Хуан Гуайдо Умберто Калдерон Берти, пристигането на самолети от Русия с военнослужещи и товари във Венецуела е първата стъпка към появата на руски военни бази на територията на Боливарската република. Превод и редакция : Калоян Пенков", "date": "2019.03.28", "title": "ТАСС: Захарова: Законодателството на Венецуела забранява разполагането на чуждестранни военни бази в страната"}
{"url": "http://www.focus-news.net/news/2019/03/28/2640184/nad-236-aktsii-i-143-dosadebni-proizvodstva-otchete-gdbop-za-minalata-godina-obzor.html", "text": "Над 236 акции и 143 досъдебни производства към спецпрокуратурата отчете Главна дирекция „Борба с организираната престъпност“ (ГДБОП) за миналата година. Това показват данните от годишния отчет за 2018 година на дирекцията. Според главния комисар Ивайло Спиридонов, който е директор на ГДБОП, и министъра на вътрешните работи Младен Маринов крайната оценката за ГДБОП е положителна.  \r\nДиректорът на ГДБОП посочи, като сравнение, че когато дирекцията е била към ДАНС, образуваните производства са били 26 за една година. По-големият процент от проведените операции са по линия наркотици, следват трансгранична организирана престъпност. По думите му от всички акции, 56 са съвместно с чужди партньорски служби. Приключени са общо 224 досъдебни производства за миналата година. Той посочи още, че в 36 операции е участвал агент под прикритие.  Министър Маринов подчерта, че е положителна тенденцията все по-често да се прилагат служители под прикритие. Той отчете този метод, като много ефективен.  \r\nБорбата с престъпността в цифри показва още, че са иззети общо 353,235 кг наркотици. Пресечени са седем трансгранични канала за наркотрафик, както и осем трансгранични канала за трафик на културно-исторически ценности. Също така и два канала за контрабанда на цигари и канал за трафик на фалшиви банкноти. Във връзка с противодействието на трафика на хора усилията на ГДБОП са част от комплексния подход, прилаган от всички държавни институции, работещи по проблема. \r\nПо направлението на контратероризма са иззети 132 автомата, 4 карабини, 12 бойни пушки, 2 ловни пушки, 75 бойни пистолета, 44 573 различни по вид и калибър боеприпаси, 17 преработени газови оръжия, 8 кг взривни вещества; 59 детонатора, 2400 запалки и над 700 цеви за бойно оръжие. А в направление противодействие на киберпрестъпността, от над 100 адреса са иззети 94 сървъра, 70 сателитни приемника, над 80 компютърни конфигурации, лаптопи и таблети, над 60 устройства за нерегламентиран достъп до телевизионни програми, обекти на авторско право, компютърни конфигурации със специализиран софтуер за сваляне и разпространение на материали с порнографско съдържание. \r\nКато основен проблем в дирекцията, Ивайло Спиридонов посочи човешкия ресурс. Той отбеляза, че е трудно да се намерят качествени кадри, които да работят активно, защото хората, които се явяват на конкурси, по думите му са на незадоволително интелектуално ниво. По думите му конкурсите са изключително малко и се наемат хора предимно от МВР.  \r\nСпиридонов посочи, че това, което мотивира хората да работят е създадените условия в структурата. Той отчете, че в момента 45% от автопарка на ГДБОП е подменен, като е сменена 100% техниката навсякъде. По думите му служителите, които работят в МВР, не работят единствено за заплата. „Тук има и други предизвикателства. Фактът, че имаш принадлежност към една общност, понякога е над това каква заплата ще получиш“, каза още той. \r\nИрина ИВАНОВА", "date": "2019.03.28", "title": "Над 236 акции и 143 досъдебни производства отчете ГДБОП за миналата година (ОБЗОР)"}
{"url": "http://www.focus-news.net/news/2019/03/28/2640191/v-tsentralata-na-bsp-shte-se-provede-izvanredna-preskonferentsiya-na-29-mart.html", "text": "В централата на БСП ще се проведе извънредна пресконференция на 29 март. Това съобщиха от пресцентъра на  партията . Пресконференцията ще се проведе от 10.30 ч. в централата на БСП на \"Позитано 20\".", "date": "2019.03.28", "title": "В централата на БСП ще се проведе извънредна пресконференция на 29 март"}
{"url": "http://www.focus-news.net/news/2019/03/28/2640193/rossiyskaya-gazeta-kremal-otgovori-na-zaplahite-na-tramp-za-venetsuela.html", "text": "Русия не се намесва във вътрешните работи на Венецуела, а изпълнява договорните си ангажименти, обясниха от Кремъл, като говорейки за присъствието на военни специалисти от Руската федерация в латиноамериканската страна, пише в. „ Российская газета “. \r\n„Руската федерация има достатъчно традиционни, добре развити, взаимноизгодни отношения на сътрудничество и взаимодействие с Венецуела“, каза пред репортери Дмитрий Песков, говорител на държавния глава. „Съществуват ангажименти по вече сключени договори за доставка на специално оборудване. В изпълнение на ангажиментите си по тези договори, Руската федерация извършва действията, ако говорим за специалистите, пристигнали във Венецуела през последните дни“, обясни той. На въпрос, дали става дума за военни договори, представителят на Кремъл обясни: „Да, военни договори, военно оборудване, военно техника“. \r\n„Не смятаме, че нашите двустранни отношения с които и да било държави трябва да тревожат трети страни“, подчерта Песков. „Ние по никакъв начин не се намесваме във вътрешните работи на Венецуела и се надяваме, че трети страни ще последват нашия пример и ще позволят на венецуелците сами да решат собствената си съдба“.  \r\n„Съединените щати присъстват в много части на света и никой не посочва къде трябва да бъдат и къде не. Ето защо, разбира се, бихме искали да разчитаме на взаимното зачитане на правото да изграждаме отношения с всички държави, които отговарят на нашите и техните интереси“, завърши Песков. Превод и редакция : Калоян Пенков", "date": "2019.03.28", "title": "„Российская газета“: Кремъл отговори на заплахите на Тръмп за Венецуела"}
{"url": "http://www.focus-news.net/news/2019/03/28/2640192/smolyan-predsedatelyat-na-administrativniya-sad-v-grada-ignat-kolchev-predstavi-otchet-za-deynostta-na-institutsiyata-za-2018-g.html", "text": "Председателят на Административен съд – Смолян Игнат Колчев представи отчет за дейността на институцията за 2018 г. по време на годишно отчетно събрание на съда, предаде репортер на  Радио „Фокус“ – Смолян . На отчета присъстваха Милка Панчева – заместник председател на Върховния административен съд (ВАС), Марио Димитров – председател на трето отделение на ВАС, представители на Районните съдилища в областта, Окръжен съд, Окръжна прокуратура и служителите на Административен съд. \r\nПо време на отчетното събрание председателят на Административен съд – Смолян Игнат Колчев заяви, че до преди няколко години миролюбиво настроеното население в Родопите се е съгласявало с действията на администрацията, но сега правото им съзнанието е достатъчно високо и хората търсят правата си в съда и е налице повишено обществено доверие към съда. Той отчете, че през 2018 г в Административен съд – Смолян са образувани общо 580 дела. Колчев посочи, че през годината е имало общо 101 дела несвършени от предходни периоди, заради факта, че в края на 2017 г. са настъпили динамични процеси свързани с тълкувателна дейност на ВАС и затова е имало много динамично постъпление на дела. Председателят на съда прогнозира, че се очертава тенденция през 2019 г броят на останалите несвършени дела да е още по-висок. Това ще е така, тъй като ако към 27 март през 2018 г е имало образувани 137 дела, към 27 март тази година те са 227. „Ако темповете на постъпления продължават, реалното увеличение на делата ще бъде като за още един съдийски щат. Спрямо постъплението на делата за 2018 г, административните бележат увеличение, а при касационните дела има лек спад“, коментира Колчев. \r\nТой уточни, че относно увеличението на административните дела, анализът им показва, че то се дължи на факта, че данъчните дела са били свалени в административните съдилища. Колчев сравни, че през 2018 г. те са били 12, но през 2019 тенденцията е на значително увеличаване. Според председателят на Административен съд – Смолян, разпределението на делата е абсолютно равномерно и всеки от петимата съдии е имал по около 20 % от общия брой дела през годината. Това показва, че всички дела са разпределяни съобразно системата за случайно разпределение при строго спазване на системата. Колчев отбеляза, че свършените дела през 2018 г. са 605, като през 2017 са били 579. \r\nСлед направения отчет, заместник председателят на ВАС Милка Панчева благодари за работата на съдиите и служителите на Административен съд – Смолян и отбеляза, че не са имали големи проблеми с тях. „Работата ви е добра и критиката не е основно пребиваваща във вашата работа. Искам да ви похваля за качеството на актовете и за това, че отменените са малко, в сравнените с постановените. Това говори за натрупан опит през годините. Ще се справите и с новото предизвикателство с изменението и включването на данъчните дела. Предвиждат се много обучителни семинари във връзка с тази материя и съм оптимист по отношение на това предизвикателство“, каза още Панчева. \r\nПредседателят на трето отделение на ВАС Марио Димитров също поздрави Административен съд – Смолян за добрите резултати и посочи, че в сравнение с останалите съдилища, са с в добрата среда, но отбеляза, че по отношение на натовареност са под средната. Той уточни, че критерия натовареност не трябва да говори основно за дейността на съда, а по-скоро за резултатите от постановените актове. \r\nНели ГЕРГЬОВСКА", "date": "2019.03.28", "title": "Смолян: Председателят на Административния съд в града  Игнат Колчев представи отчет за дейността на институцията за 2018 г."}
{"url": "http://www.focus-news.net/news/2019/03/28/2640194/inzh-veska-georgieva-tazi-godina-e-15-oto-pored-yubileyno-proletno-pochistvane-na-stolichna-obshtina.html", "text": "Тази година е 15-ото поред юбилейно пролетно почистване на Столична община. Това каза инж. Веска Георгиева, началник на Столичен инспекторат, в интервю за  Агенция „Фокус“  във връзка с пролетното почистване на столицата. „Пролетното почистване се организира всяка година от Столична община, с цел по-организирано да се почистят, облагородят и приведат в по-екологосъобразен вид териториите в София и околността“, заяви началникът на Столичен инспекторат. Тя посочи, че това се прави не само в столицата. „Имаме информация от наши колеги от инспекторатите, че вече са започнали пролетни почиствания в различни български градове“, каза Веска Георгиева. \r\nПо думите й тазгодишната ежегодна кампания ще протече, както всяка година, на два етапа. „Първият етап, който е до края на месец март е под мотото „Да почистим своя квартал“. Става дума за териториите, там където живеем - около имотите си, около блоковете основно“, отбеляза инж. Георгиева. Тя изтъкна, че вниманието е насочено към собствениците на недоградени частни парцели. „Ако хората, по някаква причина през годината не са ги почистили и ние не сме успели да стигнем до тях и да ги глобим, сега има такава възможност. След края на пролетното почистване, както всяка година, започваме активна кампания и даваме предписания да ги издирим. Това е един доста тромав процес, но независимо от това получаваме информация, чий е имотът. Пишем му предписания и му даваме кратки срокове, заради това, че е имал възможност през пролетното почистване да го направи, но не го е сторил. След което го санкционираме и санкциите не са малки“, посочи Веска Георгиева. Тя заяви, че именно за това, акцентът пада върху това да почистим своя квартал и около него. „Втората част на кампанията тази година е по-интересна. Тя е под мотото „Чиста и зелена София“ и целта е да се освободим от пластмасата. Знаете, че в световен мащаб се усеща много сериозно внимание на присъствието на пластмасата в околната среда и от там в живота и здравето на хората. Именно за това решихме и ние, като община, да обърнем внимание на факта, че употребяваме много пластмаса и най-вече, че когато се освобождаваме от нея, не я събираме разделно, за да бъде рециклирана и да влезе в кръговата икономика или по друг начин да бъде освободена околната среда от нея, а я хвърляме където ни падне“, каза още тя. По думите й именно за това СО ще акцентира върху почистването на териториите от пластмасата и залесяване. \r\nИрина ИВАНОВА Пълния текст на интервюто четете по-късно в „Мнение”", "date": "2019.03.28", "title": "Инж. Веска Георгиева: Тази година е 15-ото поред юбилейно пролетно почистване на Столична община"}
{"url": "http://www.focus-news.net/news/2019/03/28/2640195/kyustendil-normalno-se-izvarshva-preminavaneto-prez-gkpp-gyueshevo.html", "text": "Нормално се извършва преминаването през ГКПП „Гюешево. Това съобщи за  Радио „Фокус” – Кюстендил  дежурният на българо-македонския контролно-пропусквателен пункт. Движението от и за граничния пункт се осъществява без проблеми, пътните настилки навсякъде са сухи. Няма образували се колони от чакащи автомобили. Няма наложени ограничения за движението на автомобилите. \r\nВенцеслав ИЛЧЕВ", "date": "2019.03.28", "title": "Кюстендил: Нормално се извършва преминаването през ГКПП „Гюешево"}
{"url": "http://www.focus-news.net/news/2019/03/28/2640190/zam-glavniyat-prokuror-ivan-geshev-utre-shte-se-pretseni-dali-shte-bade-privlechen-kam-nakazatelna-otgovornost-nyakoy-sluzhitel-na-kinteks.html", "text": "Утре ще се прецени дали ще бъде привлечен към наказателна отговорност някой служител на \"Кинтекс\". Това каза зам. главният прокурор Иван Гешев пред журналисти, предаде репортер на  Агенция „Фокус“ . „Разберете тези дела са от типа, които са сложни и трябва да се анализират много документи. Не очаквайте някакъв супер бърз резултат. Щетата е за милиони“, допълни той. Гешев каза още, че доставчиците на тази продукция основно, за които се констатират такива нарушения, са три. Той допълни, че не е запознат с резултатите от проверката на \"Кинтекс\" от 2017 година, но в хода на това досъдебно производство може да се констатира какво се е случило и какъв е бил предметът на проверката и разследването.  „Става въпрос за нарушения, касаещи предишното ръководство на \"Кинтекс\", ако мога да бъда съвсем точен. Говорим за две или три години назад. Ако се констатират и за настоящето, няма пречки да бъдат разследвани и в хода на това производство“, допълни той относно новото разследване.  \r\nТеодора ПАТРОНОВА", "date": "2019.03.28", "title": "Зам. главният прокурор Иван Гешев: Утре ще се прецени дали ще бъде привлечен към наказателна отговорност някой служител на \"Кинтекс\""}
{"url": "http://www.focus-news.net/news/2019/03/28/2640186/zam-glavniyat-prokuror-ivan-geshev-ekstraditsiyata-na-sem-arabadzhievi-shte-otneme-2-3-mesetsa.html", "text": "Информацията на прокуратурата към момента е, че сем. Арабаджиеви не са дали съгласие да бъдат екстрадирани в България. Ако бяха дали такова, в рамките на дни щяха да са в България. Това каза пред журналисти зам. главният прокурор Иван Гешев за екстрадицията на сем. Арабаджиеви, предаде репортер на  Агенция „Фокус“ . Попитан дали Жоро Шопа е дал съгласие за екстрадиране, Гешев уточни: „Не мога да отговоря за него“. „Не знам кога Арабаджиеви се връщат. Тези въпроси ми се задават винаги, независимо дали става въпрос за Баневи или за Митьо Очите. В случая пак ще повторя- решението за това е от компетенцията на испанския съд“, коментира зам. главният прокурор. „Досъдебното производство е под ръководството на Районна прокуратура. Честно си признавам, че там малко поизпуснахме нещата. Не мога да контролирам всичко“, посочи Гешев. „Предвид, че става въпрос за процедура в ЕС предполагам, че екстрадицията ще отнеме 2-3 месеца“, прогнозира той. „Нямам притеснения за резултата от тази процедура. Има трайна практика на европейските институции в тази насока. Нямам притеснения за доказателствата“, подчерта Иван Гешев. „До края на деня ще пристигнат иззетите веществени доказателства в резултат на европейската заповед за разследване към испанските власти“, съобщи той. „Има документи, финансови средства и 26 телефона. Това е било като телефонна централа, не знам как са ги помнели хората. Явно са имали нужда. Телефоните са иззети от помещенията, които са обитавали“, обясни зам. главният прокурор. В отговор на въпрос каква сума е била конфискувана от испанските власти, той поясни: „Конфискувани са 50-60 хил. лева, джобни пари за тях“.", "date": "2019.03.28", "title": "Зам. главният прокурор Иван Гешев: Екстрадицията на сем. Арабаджиеви ще отнеме 2-3 месеца"}
{"url": "http://www.focus-news.net/news/2019/03/28/2640188/korneliya-ninova-bsp-koga-shte-ima-osaden-politik-v-zatvora-ostavkata-stana-indulgentsiya.html", "text": "\"Оставките са политически фалш. Те са опит да се потуши скандалът с апартаментите на властта. Цветанов напуска парламента с тежки съмнения за политически рекет, лобистки закони, може би данъчни престъпления, а в същото време остава лице на кампанията и шеф на предизборния щаб на ГЕРБ\". Това  заяви председателят на БСП Корнелия Нинова в предаването \"Плюс-минус\" на НТВ, съобщиха от пресцентъра на  Националния съвет на БСП .   \r\nПо повод съмнения на БСП за предстоящи манипулации в изборния процес, Нинова заяви, че те са обуславят от факта, че решенията в комисиите ще се вземат с мнозинството на ГЕРБ и че не е възможно да се обжалват пред ВАС, а освен това има мъртви души в списъците. \"ГЕРБ заложиха  корупцията в закона, нарушението на изборните правила също\", коментира тя.    \r\n\"Нашето мнение е, че законът трябва да е над всичко. Да е принципен и да не е в услуга на една или друга партия. Затова поискахме да се смени съставът на ЦИК\", заяви Нинова. По думите й става дума за върховенството на закона, а не за желание за оправдаване на загуби или победи - законите трябва да са еднакви за всички.  \r\nВъв връзка с последствията от скандала с апартаментите на властта, Корнелия Нинова попита: \"Ще има ли наказателно преследване за данъчни престъпления и пране на пари?\" Тя бе категорична, че основният въпрос е, че има злоупотреба с власт и гласуване на лобистки закони сред управляващите. \"Как точно КОНПИ ще разследва г-н Цветанов, след като самият председател е под съмнение, че има подобни имотни сделки\", попита още Нинова. Тя заяви, че от БСП нямат доверие в проверките и че не може управляващо мнозинство да си назначава комисията, която ще го проверява. \r\n\"Ние твърдим, че това е модел ГЕРБ, защото вижте какво стана с Нанков - отсраниха го, върна се като зам.-министър на регионалното развитие, отстраниха Московски - отиде в Черноморска банка. Оставката стана индулгенция - тя има смисъл, ако променя нещо\", категорична бе Нинова. \"Десет години гледаме един и същ процес: корупционен скандал, оставка, а моделът остава. Няма един наказан - кога ще има осъден политик в затвора?\", попита тя.  \r\n\"Залогът на европейските избори е и национален. Наша победа означава оставка на Борисов и предсрочни избори\", каза Нинова.  \r\nТя акцентира, че БСП от 3 години повтаря, че това е моделът на прехода - олигарси и политици- сраснати, леви и десни - в безпринципни съюзи. \"Разликата е, че те искат запазване на този модел, а ние искаме да го променим.", "date": "2019.03.28", "title": "Корнелия Нинова, БСП: Кога ще има осъден политик в затвора - оставката стана индулгенция"}
{"url": "http://www.focus-news.net/news/2019/03/28/2640199/prof-stoyan-marinov-varnenska-turisticheska-kamara-zzaplatite-v-sferata-na-hotelierstvoto-i-restorantyorstvoto-sa-sravnitelno-visoki-v-sravnenie-s-drugi-sektori-na-ikonomikata.html", "text": "Месечните заплати в сферата на хотелиерството и ресторантьорството са сравнително високи, в сравнение с други сектори на икономиката. Това коментира за  Радио „Фокус“ – Варна  проф. Стоян Маринов от Варненската туристическа камара. По думите му, сравнявайки с възнагражденията в други области, като банки и други подобни предприятия, заплащането в туризма е дори по-високо. „Друг е въпросът, че това са сезонни възнаграждения и заетите в тази сфера разчитат за тези 3-4-5 месеца да изкарат един приличен доход, който съответно да ги подсигури донякъде и за зимния период“, коментира още той. По негова информация, през този сезон, заплащането в туризма това лято по Северното Черноморие ще е на равнището на миналата година. \r\n„Това може би е продиктувано от това, че сезонът, който предстои, ще е доста труден за бизнеса, с доста завишени експлоатационни разходи и може би намалени приходи в сравнение с миналата година. Ако говорим за кухнята, където се търсят квалифицирани готвачи, заплатите тръгват от 1000 лева нагоре, стигат до 1500“, каза още проф. Маринов. По негова информация възнагражденията на обикновените готвачи ще са от порядъка на около 1000 лева, а на помощник-готвачите, съответно по 700 – 800 лева. Други търсени кадри в бизнеса са най-вече за рецепционисти. Заплатите и тук достигат 1000 лева, а даже и ги надхвърлят в определени фирми. При барманите и сервитьорите заплатите са между 750 лева и 900 лева, сочи още информацията на проф. Маринов.  \r\n„Проблемът с кадрите в последните няколко години, в началото на всеки сезон, си стои със страшна сила. В разговори със студенти, с които имам занятия, се оказва, че някъде около 50-60 % от обучаваните все пак ще останат тук в България и ще работят през сезона. Една част обаче, продължават да предпочитат да ходят на бригади в чужбина, защото доходите, които получават там са доста по-високи“, обясни още той. \r\nДиана СТОЕВА", "date": "2019.03.28", "title": "Проф. Стоян Маринов, Варненска туристическа камара: Ззаплатите в сферата на хотелиерството и ресторантьорството са сравнително високи, в сравнение с други сектори на икономиката"}
{"url": "http://www.focus-news.net/news/2019/03/28/2640197/zam-glavniyat-prokuror-ivan-geshev-nyamam-namerenie-da-uchastvam-v-sastezanieto-za-glaven-prokuror.html", "text": "Нямам намерение, дори да бъда издигнат да участвам, в състезанието за главен прокурор. Това каза пред журналисти зам. главният прокурор Иван Гешев, предаде репортер на  Агенция „Фокус“ . „Дори да бъда предложен, имам лични основания, които към този момент ме карат да кажа категорично, че към този момент не бих участвал“, заяви той. Попитан дали решението му е само към момента, Гешев коментира: „Животът е колело, утре може да падне комета и да ни няма“. „Нещата предвид предстоящите политически избори и избора на главен прокурор започнаха да стават кални. Може би, така е по целия свят. Започват да се атакуват всякакви магистрати“, посочи зам. главният прокурор. „Лично аз нямам желание да участвам в тези кални процеси“, подчерта той. „Наблюдавам с интерес политическото противоборство. Как определени сегменти от една партия се опитват да завладеят друга. Наблюдавам как извънпарламентарни образувания се опитват да унищожат специализираните структури и прокуратурата“, посочи Иван Гешев.  \r\nВ отговор на въпрос дали прокуратурата ще разследва председателя на КПКОНПИ Пламен Георгиев заради медийни твърдения, че е допуснал нарушения при декларирането на имуществото си, Гешев коментира: „Не съм запознат с конкретната ситуация. Предполагам, че ще се запозная, ако е от компетентността на Специализираната прокуратура“.", "date": "2019.03.28", "title": "Зам. главният прокурор Иван Гешев: Нямам намерение да участвам в състезанието за главен прокурор"}
{"url": "http://www.focus-news.net/news/2019/03/28/2640200/veliko-tarnovo-kapatsitetat-na-doma-za-stari-hora-veneta-boteva-v-grada-se-uvelichava-s-chetiri-mesta.html", "text": "Капацитетът на Дома за стари хора „Венета Ботева“ във Велико Търново се увеличава с четири места. Това решение взе на днешното си заседание Общинският съвет, предаде репортер на  Радио „Фокус“ – Велико Търново . Така местата в старческия дом се увеличава от 130 на 134 места. Промяната се обезпечава с финансовия ресурс от намаления капацитет на двата центъра за настаняване от семеен тип за деца без увреждания във Велико Търново.  В предложението на директора Дома за стари хора Зорица Радловска е посочено, че  към месец януари по справка на Дирекция „Социално подпомагане“ – град Велико Търново чакащите за настаняване в социалната услуга са 111 души – 92 жени и 19 мъже. По думите и предвид големият брой желаещи лица, навършили възрастта за придобиване право на пенсия за осигурителен стаж и възраст да ползват услугата е необходимо увеличаване на капацитета на Дома. \r\nДом за стари хора „Венета Ботева“ е специализирана институция, предоставяща комплекс от социални услуги на лица, навършили възрастта за придобиване право на пенсия за осигурителен стаж и възраст. Целта на социалната услуга е задоволяване на ежедневните потребности на потребителите, 24 – часово медицинско наблюдение, осигуряване на атмосфера за преодоляване на чувството на изолираност и изоставеност, създаване на условия за социални контакти и възможности възрастните хора да се чувстват неразделна част от обществото. \r\nНадежда КРЪСТЕВА", "date": "2019.03.28", "title": "Велико Търново: Капацитетът на Дома за стари хора „Венета Ботева“ в града се увеличава с четири места"}
{"url": "http://www.focus-news.net/news/2019/03/28/2640201/inzh-veska-georgieva-okolo-2-800-dushi-sa-se-vklyuchili-v-tazgodishnata-proletna-kampaniya-za-pochistvane-na-sofiya-do-momenta.html", "text": "Около 2 800 души са се включили в тазгодишната пролетна кампания за почистване на София до момента. Това каза инж. Веска Георгиева, началник на Столичен инспекторат в интервю за  Агенция „Фокус“  във връзка с пролетното почистване на столицата. „До настоящия момент статистиката е следната: извозени са едрогабаритни отпадъци - 1 212 тона. Те са обичайните, които се намират до кофите и фирмите си ги возят срещу договор и срещу заплащане“, заяви инж. Веска Георгиева. Тя отбеляза, че както всяка година, така и тази в един ден или два фирмите ще извозват безплатно всички видове отпадъци. „Това е тяхното участие в пролетното почистване. Все още не са заявили такова участие, но то предстои. По-интересно е да кажем, че са извозени 26 тона отпадъци от нерегламентирани сметища, които са картирани. Надяваме се, както всяка година около 100 броя от тях да бъдат почистени“, изтъкна Георгиева. \r\nПо думите й е важно кметовете, с техните индивидуални програми за участие в пролетното почистване, да облагородят точно тези места. „Всеки район има своя отделна програма и имат много интересни инициативи“, каза началникът на Столичен инспекторат. Тя подчерта, че що се отнася до почистването, специално през изминалия уикенд най-голям брой хора се събраха в районите: „Красно село“, „Люлин“, „Овча купел“, „Подуяне“, „Студентски град“ и „Искър“. Това са около 2 800 души, като цифрата е приблизителна. „Не е важно да ги преброим до човек и няма как това да стане, но важното е хората да имат желание да отделят малко от времето си и да почистят около дома, където живеят“, коментира Веска Георгиева. \r\nТя подчерта и че сега е сезона на зелените отпадъци. „Масово се кастрят клони и масово се оставят до съдовете за отпадъци, което е хубаво. Извозени са 132 тона. Тук е моментът да обърна внимание на нашите съграждани, че когато става дума за кастрене на растителност, трябва да получат разрешение от съответната районна администрация“, каза още Георгиева. \r\nИрина ИВАНОВА Пълния текст на интервюто четете по-късно в „Мнение”", "date": "2019.03.28", "title": "Инж. Веска Георгиева: Около 2 800 души са се включили в тазгодишната пролетна кампания за почистване на София до момента"}
{"url": "http://www.focus-news.net/news/2019/03/28/2640203/veliko-tarnovo-dobri-sa-usloviyata-za-patuvane-na-teritoriyata-na-oblastta.html", "text": "Добри са условията за пътуване на територията на област Велико Търново, предаде репортер на  Радио „Фокус“ – Велико Търново . Пътните настилки са сухи. Времето е слънчево.  Температурата е 13 градуса. Проходът на Републиката е отворен за движение за всички МПС. Не се допуска преминаване на товарни автомобили над 10 тона през прохода Твърдица – Елена. Движението от км 47 до км 48 се осъществява в една лента поради пропадане на пътното платно и наличие на свлачище. Остава затворен поради свлачище участък от пътя Царски извор – Драганово, обходният маршрут е през село Сушица. Движението по пътя Дебелец – Средни колиби – Елена е ограничено за МПС над 10 тона поради намален габарит на пътя. Обходният маршрут е Дебелец – Велико Търново – Лясковски кантон – Миндя – Елена и обратно. Ограничено е движението на МПС над 3.5 тона на пътя Чешма – Кесарево, поради намален габарит на пътното платно. Срокът на организацията на движение е до 31 май. Обходният маршрут е Чешма – Сливовица – Горско Ново село – Джулюница – Кесарево. \r\nПо пътя Лозен – Полски Тръмбеш е ограничено движението на МПС с обща маса над 12 т поради намален габарит на пътното платно. Обходният маршрут е Лозен – Драганово – Янтра – Поликраище – Полски Тръмбеш. \r\nНадежда КРЪСТЕВА", "date": "2019.03.28", "title": "Велико Търново: Добри са условията за пътуване на територията на областта"}
{"url": "http://www.focus-news.net/news/2019/03/28/2640198/veliko-tarnovo-obshtinskiyat-savet-podkrepi-predlozhenieto-gradat-da-pridobie-statut-na-istoricheska-i-duhovna-stolitsa-na-balgariya.html", "text": "Общински съвет – Велико Търново подкрепи предложението Велико Търново да придобие статут на историческа и духовна столица на България, предаде репортер на  Радио „Фокус“ – Велико Търново . Направеното от инициативния комитет, представящ великотърновската общественост, бе подкрепено с 27 гласа ‚„за“ и нито един „против“ или „Въздържал се“.  Преди гласуването общинският съветник Нейко Генчев, който е и член на инициативния комитет, призова съветниците да подкрепят предложението.  \r\n„На път е да се въплъти една идея, която е дошла при нас още от средновековието – идеята,  че Търново е духовният център на българите. Разбира се, освен моралната и почетна стойност, на този път, към който се стремим, има и своите материални измерения. През последните дни не спирам да давам за пример град Матера, който през 50-те години бе наричан срамът на Италия, а днес е европейска столица на култура. Матера получи специален статут заради историческото си наследство. След това, с поредица изменения в законодателството, днес градът е един от най-красивите, не само в Италия, но и в Европа. Търново има по-големи предпоставки, по-големи исторически традиции и  по-големи дадености. Достатъчно е само да поискаме да го направим. Нека загърбим всякакви политически, културни, религиозни различия и да направим това за града си. Това е първата стъпка на един дълъг път. Това е огромна чест, но и отговорност. Ние ще станем старостоличани и то на културната столица на Българял“, посочи Нейко Генчев. Предстои предложението на инициативния комитет да бъде входирано в Народното събрание. \r\nВ Инициативния комитет влизат кметът и председател на Сдружението на общините в България Даниел Панов, Великотърновският митрополит Григорий, Нейко Генчев – общински съветник, собственик на издателство „Фабер” и председател на Институт за приложна музеология, проф. д.и.н. Милко Палангурски – историк и преподавател във Великотърновския университет (ВТУ), Веселка Коева – адвокат и член на Висшия адвокатски съвет, Йордан Цветанов – адвокат, председател на Управителния съвет на Фондация „Център за обучение на адвокати Кръстю Цончев”, д-р Иван Църов – директор на Регионален исторически музей – Велико Търново, проф. д-р Пламен Павлов – историк и преподавател във ВТУ, почетен гражданин на Велоко Търново, проф. д-р Хитко Вачев – археолог, Венцислав Спирдонов – председател на Общинския съвет, бриг. генерал Пламен Богданов – началник на Национален военен университет „Васил Левски”, проф. д-р Христо Бонджолов – ректор на Великотърновски университет „Св. св. Кирил и Методий”, Даниела Минева – председател на Адвокатски съвет към Великотърновска адвокатска колегия и д-р Иван Александров  – директор на Регионална библиотека „Петко Р. Славейков”. \r\nНадежда КРЪСТЕВА", "date": "2019.03.28", "title": "Велико Търново: Общинският съвет подкрепи предложението градът да придобие статут на историческа и духовна столица на България"}
{"url": "http://www.focus-news.net/news/2019/03/28/2640202/aktsenti-v-sutreshniya-blok-dobro-utro-balgariya-na-radio-fokus-za-29-mart.html", "text": "В сутрешния блок  „Добро утро, България“  на  Радио „Фокус“  ще разгледаме тема, запазваща актуалността си, а именно безопасността на пътя. Какво показват данните в черната статистика, намаляват ли тежките пътнотранспортни произшествия с жертви у нас и как иновативните системи могат да бъдат помощник за предотвратяването на рискови ситуации? Повече за това ще научим от Алекси Кесяков, секретар на Държавно-обществената консултативна комисия по проблемите на безопасността на движението по пътищата в МВР. ПП ГЕРБ и ПП СДС се споразумяха да участват с единна листа на предстоящите европейски избори на 26 май 2019 г. Двете политически сили имат за цел да изпратят максимален брой депутати от България в Европейската народна партия, която за тях е гарант за съхранение на духа и ценностите на Европа. Какво включва политическото споразумение и какво означава явяването на двете партии на eвропейските избори. За настоящите планове и бъдещите такива ще разговаряме с Румен Христов, председател на Съюза на демократичните сили (СДС). На кое място поставяме здравето си днес? Необходимостта от профилактичните прегледи, грижата за нашия организъм ще коментираме с д-р Гергана Коларова, изпълнителен директор на ПСАГБАЛ „Света София“. 450 ученика от три училища в Розовата долина ще бъдат обучени по проект „Млади дигитални лидери“, финансиран от Google. Подробности ще научим от Цветана Тончева, от Радио „Фокус“-Пловдив. \r\nЗапочнете деня информирани! Тези и още теми – в „Добро утро, България“ от 06.00 до 10.00 часа на 29 март, с водещ Йоланда Пелова.", "date": "2019.03.28", "title": "Акценти в сутрешния блок „Добро утро, България“ на Радио „Фокус“ за 29 март"}
{"url": "http://www.focus-news.net/news/2019/03/28/2640204/radoslav-petkov-bsp-burgas-blizo-29-mln-leva-sa-prihodite-ot-sinya-zona-za-minalata-godina-ne-e-yasno-obache-za-kakvo-tochno-sa-izrazhodeni.html", "text": "Близо 2,9 млн. лева са приходите от синя зона за миналата година, а от зелена – около 290 000 лева. Не е ясно обаче за какво точно са изразходени тези средства. Това каза за предаването „Червена линия“ на Радио „Фокус“ Радослав Петков, общински съветник от БСП – Бургас. „При увеличение на цените на услугите как се променя тяхното качествено олицетворение към гражданите. В момента промяна в качеството на услугата, която се предлага, не се наблюдава. Проблемът с паркирането остава, въпреки увеличението на цените, което поражда недоволство сред гражданите“, допълни Радослав Петков. Според него събраните средства вероятно се използват за други разходи, но не по целесъобразност - за оптимизация на синята зона и за изграждане на нови паркинги, които са крайно належащи, особено в централната градска част и прилежащите квартални райони, където застрояването продължава. Коментирайки работата на Общинския съвет, Радослав Петков отбеляза и друг въпрос, свързан с изграждането на пристанище в кв. „Крайморие“, където основният поминък е отдаване на нощувки през летния сезон. „Хората от квартала са притеснени заради изграждането на подобно пристанище, което администрацията нарича лодкостоянка, което ще доведе до промяна в теченията на морето и опасност от изчезване на плажната ивица, а това ще отблъсне туристите“, каза още  Радослав Петков. БСП – Бургас има и две докладни записки за кв. „Меден рудник“, свързани с обезопасяване на движението. „Инициативите в тази посока са за оптимизация на движението на бул. „Захари Стоянов“ при изграждането на новата транспортна схема. Има противоречия с пешеходна пътека, която е на малко отстояние от светофарна уредба. Това излишно препятства нормалното движение на автомобили в този район. Според Радослав Петков Общинският съвет в Бургас работи изцяло под контрола на местната администрация. „В момента мнозинството диктува кои точки да бъдат разглеждани и кои отлагани. От последните сесии става ясно, че не се организира дискусия по важни въпроси, гласуват се кредити за милиони левове и разпродажба на общински апартаменти без дебат, което е вредно за гражданите на град Бургас“, каза още Радослав Петков. Той отбеляза, че заради лошия икономически климат и тромавата местна администрация част от бизнеса е започнал да се оттегля от града. \r\nРосица АНГЕЛОВА", "date": "2019.03.28", "title": "Радослав Петков, БСП – Бургас:  Близо 2,9 млн. лева са приходите от синя зона за миналата година, не е ясно обаче за какво точно са изразходени"}
{"url": "http://www.focus-news.net/news/2019/03/28/2640206/sliven-patnite-nastilki-v-oblastta-sa-suhi-i-normalno-prohodimi-trafikat-e-intenziven.html", "text": "Пътните настилки в Сливенска област са сухи и нормално проходими. Трафикът по пътищата е интензивен, съобщиха от  Областното пътно управление . \r\nЗатворени за тежкотоварни автомобили над 10 т целогодишно са проходите Твърдишки и Вратник. Котленският проход е отворен за всички превозни средства. Опасност от падащи камъни има по пътя Сливен – Ичера – Градец. \r\nДвижението по пътя  Бероново – Градец в участъка от Садово до село Градец от км 9+645 до км 13+042 е ограничено за МПС над 12 т поради намалена носимоспособност на мостово съоръжение на км 10+868. Движението по пътя Сунгурларе – Пъдарево в участъка от село Чубра до село Пъдарево е ограничено за МПС над 12 т поради намалена носимоспособност на пътя в участъка в област Бургас. Срокът за приключване на двата ремонта е 31 март.", "date": "2019.03.28", "title": "Сливен: Пътните настилки в областта са сухи и нормално проходими, трафикът е интензивен"}
{"url": "http://www.focus-news.net/news/2019/03/28/2640210/milena-milosheva-bsp-poslednite-4-godini-za-pernik-sa-propileni.html", "text": "Последните 4 години за Перник са пропилени – няма го на картата на управляващата ПП ГЕРБ и не получава необходимите средства на фона на 10 пъти по-малки общини. Това каза за предаването „Червена линия“ на Радио „Фокус“ Милена Милошева, експерт „Местно самоуправление“ в Националния съвет на БСП. Според нея редица фактори показват, че и държавата е вдигнала ръце от общината. Тя допълни, че Перник е потънал в дългове и обяснението, че това се дължи на старото управление, е неприемливо. Истинската причина е, че ресурсите не се управляват и изразходват добре, обясни експертът. На фона на общини като Доспат и Харманли – рекордьори по отпуснати средства от държавата – Перник почти не получава финансиране от станалите традиционни постановления на Министерски съвет, с които се разпределят допълнителни средства за общините, каза още Милена Милошева. „В тези постановления Перник присъства два пъти. Първият път е през лятото на 2017 година, когато близо 444 хиляди лева се отпускат за укрепване на засегнатия от незаконен въгледобив квартал „Рудничар“. Вторият път е в края на 2018 година, когато на община Перник са отпуснати 121 хиляди лева за ремонт на улици. В същото време община Доспат, която е около 10 пъти по-малка, получава 950 хиляди лева, а само няколко месеца преди това – други 1,960 млн. лева. Нека не бъда разбрана погрешно – сигурна съм, че необходимостта на община Доспат и жителите й не е по-малка от тази на перничани. Въпросът е, че няма принцип при разпределението на тези средства“, коментира още експертът. Милошева обърна внимание, че тези средствата се насочват по пряка преценка на кмета. Що се касае до работата на общинския съвет – гласът на представителите от БСП там не се чува – нито по предложенията им за бюджета, нито за облагородяване на Перник, нито по отношение за пътната артерия, коментира тя. „Наскоро излезе един много нелицеприятен факт – общински съветник, който не е присъствал на сесия, се оказва, че е гласувал по важни за града решения. Това просто е недопустимо! Принципите на местното самоуправление вече ги няма. Няма и финансова децентрализация“, отчете Милена Милошева. Тя посочи, че редица проблеми на община Перник остават нерешени – инфраструктурата е много лоша, не се прилага превенция, за да не се увеличава и без това високия брой на бездомните кучета, а въздухът е много мръсен. Друг голям проблем е отказът на местната власт да се съобразява с гражданските жалби, обърна внимание експертът и изрази надежда малкото дадени обещания от страна на общината към гражданите да бъдат изпълнени.  \r\nРосица АНГЕЛОВА", "date": "2019.03.28", "title": "Милена Милошева, БСП: Последните 4 години за Перник са пропилени"}
{"url": "http://www.focus-news.net/news/2019/03/28/2640209/pregled-na-mezhdunarodnite-novini-do-18-chasa-agentsiya-fokus.html", "text": "Броят на жертвите от предполагаемата терористична атака срещу трамвай в холандския град Утрехт нарасна на четири, след като пострадала почина в болница, съобщиха от прокуратурата, предава  AFP . \r\n„Една от тежко ранените жертви на фаталната стрелба в трамвая на в Утрехт почина днес от нараняванията си. Това е 74-годишен мъж“, се казва в изявление на прокуратурата. \r\n***  Кремъл каза, че Вашингтон не трябва да „тревожи“ за връзките на Москва с Венецуела и призова САЩ да позволят на засегнатата от кризата страна да определи собствената си съдба, съобщава  AFP . \r\n„Не смятаме, че третите страни трябва да се тревожат за нашите двустранни отношения“, заяви говорителят на президента Владимир Путин Дмитрий Песков пред репортери. „Ние не се намесваме във вътрешните работи на Венецуела по никакъв начин и очакваме трети страни да последват нашия пример и да позволят на венецуелците сами да решат съдбата си“. \r\n***  Разполагането на чуждестранни военни бази във Венецуела противоречи на законите на страната. Това заяви официалният представител на руското външно министерство Мария Захарова, коментирайки публикацията в интернет за предполагаемите планове за създаване на военна база на Руската федерация в тази страна, съобщава агенция  TACC . \r\n„Не съм виждал никакви дискусии по тази тема по отношение на нашите бази. Никога не съм чувала, че някой някъде обсъжда въпроса за отварянето на бази“, каза тя. \r\nЗахарова припомни, че Русия и Венецуела развиват военно-техническо сътрудничество в рамките на съществуващите споразумения. Според нея руските специалисти „отидоха там само като част от осъществяването на военно-техническо сътрудничество“.  \r\nНа 23 март вестник El Comercio съобщи за пристигането на летището в Каракас на самолети Ан-124 и Ил-62 с руски военни и 35 тона товари. Както по-късно каза представителят на опозиционния лидер на Венецуела Хуан Гуайдо Умберто Калдерон Берти, пристигането на самолети от Русия с военнослужещи и товари във Венецуела е първата стъпка към появата на руски военни бази на територията на Боливарската република. \r\n***  САЩ нямат право да изискват от Русия отзоваване на военните й специалисти от страната или да прекрати сътрудничеството си с нея. Това заяви на брифинг официалният представител на Министерството на външните работи на Руската федерация Мария Захарова във връзка с призивите на Вашингтон към Москва, предава  TACC . \r\nКоментирайки изявленията на Вашингтон, тя отправи въпрос на какви основания са направени те. „На основата на международното право, на американските закони или на основата на някакви правни актове, за които никой не знае? Честно казано, това не е реторичен въпрос, иска ми се да получа отговор на него“, призна руският дипломат. \r\nЗахарова напомни, че „руските специалисти пристигнаха във Венецуела в съответствие с разпоредбите на двустранното междуправителствено споразумение за военнотехническо сътрудничество. Никой не е отменил този документ. Руската страна не наруши нищо: нито международните споразумения, нито вътрешното законодателство на Венецуела; Русия не променя баланса на силите в региона, Русия не заплашва никого, за разлика от гражданите във Вашингтон, чиито изявления току-що цитирах\". \r\n„Искам да подчертая още веднъж, че това е принципна позиция на руската страна, която ние стриктно следваме“, припомни Захарова. \r\n„Що се отнася до изявленията на американския държавен секретар и вицепрезидента на САЩ, ние виждаме в тях доста арогантен опит за диктат в суверенни държави – не една, а няколко. А това обикновено е в традициите на съвременната американска дипломация, но сега разглеждаме конкретен случай. Диктуват на съвременните държави как трябва да изграждат отношения помежду си ”, посочи Захарова. \r\n***  След среща с премиера Зоран Заев и министъра на правосъдието Рената Дескоска, председателят на „Алианс за албанците“ Зиядин Села заяви, че е съгласен с предложения законопроект за Специализираната прокуратура. Той настоя за автономия на институцията. Същевременно Села настоя сроковете за разследванията на СП да не бъдат приемани и т.нар. „бомби“ да бъдат приети за доказателства, предава македонската електронна медия  A1 On . \r\n„СП не е изпълнил целта, за която е създадена. Тя трябваше да докаже изборна престъпност за хора, които са били част от правителството от 17 години. Имаме много закони на хартия. По този начин ще се формират органи, които ще бъдат механизми за защита на служителите, а не за санкционирането им. Предлагаме примери като Украйна и Румъния, където бяха създадени ad hoc органи, а след това те продължиха да функционират като независими органи. В същото време искаме да подобрим системата и да създадем Специлизиран съд”, поясни Села. \r\nТой също така призова за предотвратяване на партиизацията на съдебната власт и настоя законът да бъде съставен така, че член на партия да не може да стане част от съдебен или прокурорски съвет. Също така изиска всички материали от подслушванията не само да бъдат използвани като доказателства, но и да бъдат публично оповестени. \r\nНа въпрос дали ще постави тези искания като условия пред управляващите, Села отговори, че няма да се откаже от позициите си. \r\n***  Турският президент Реджеп Тайип Ердоган повтори, че музеят „Света София“ в Истанбул отново ще бъде превърнат в джамия. \r\n„Света София“ повече няма да се нарича музей. Нейният статут ще бъде променен. Ще я наричаме джамия“, поиска президентът. \r\nТурският президент наскоро предложи „Света София“, която до 15-ти век е била византийска църква, а след падането на Константинопол превърната в джамия, а през 30-те години на миналия век обявена за музей - отново да бъде превърната в джамия. \r\nОт друга страна, статутът на „Света София“ в Истанбул, иначе музей в списъка на световното културно наследство, може да бъде променен само с одобрението на ЮНЕСКО, според неназовани източници на тази организация. \r\n***  Главният опозиционен лидер Кириакос Мицотакис призова гърците да се сплотят с „Нова Демокрация“ по време на европейските избори през май, заявявайки, че резултатът от изборите ще е сигнал за постепенното излизане на СИРИЗА от правителството, съобщава в.  Kathimerini . \r\nМицотакис описва министър-председателя Алексис Ципрас като „левичарарския Орбан от Юга“, който вече трябваше да призовава за избори. \r\nТой поиска „чиста, широка победа” за „Нова Демокрация“ в европейските и местните избори, които ще се проведат през май.  \r\n„Това, което се случи в Гърция през тези четири години, ни позволява да направим заключения за европейските избори. Всичко ще бъде оценено на изборите през 2019 г. Не трябва да говоря много за лъжите на Ципрас“, каза той.", "date": "2019.03.28", "title": "Преглед на международните новини до 18 часа (Агенция „Фокус“)"}
{"url": "http://www.focus-news.net/news/2019/03/28/2640211/blagoevgrad-trafikat-po-patishtata-v-oblastta-e-s-normalna-intenzivnost.html", "text": "Трафикът по пътищата в Благоевградска област е с нормална интензивност. Това съобщиха за  Радио „Фокус“ – Пирин  от Областно пътно управление – Благоевград. Пътните настилки са сухи. Повишена е опасността от падащи камъни в Кресненското дефиле и в района на Предел. До този момент няма регистрирани тежки пътни инциденти. Не са получавани и сигнали за паднали камъни, които да са затруднявали трафика по републиканската пътна мрежа. Движението по главен път Е-79 в участъка от град Благоевград до село Железница от км 356+100 до км 371+000 трябва да се извършва с повишено внимание до 29 март поради полагане на хоризонтална маркировка. От Областно пътно управление – Благоевград отправят апел към водачите на моторни превозни средства да шофират със съобразена скорост и да спазват правилата за движение. \r\nНормално натоварено е движението в централна градска част в областния център. Пътните настилки са сухи. Колони от автомобили се образуват на моменти на кръговите кръстовище по бул. „Васил Левски“ и „Св. св. Кирил и Методий“. До този момент няма възникнали тежки пътни инциденти в Благоевград. Градският транспорт се движи по разписание.  \r\nДенис НИКИФОРОВ", "date": "2019.03.28", "title": "Благоевград: Трафикът по пътищата в областта е с нормална интензивност"}
{"url": "http://www.focus-news.net/news/2019/03/28/2640207/predstaviteli-na-sedem-politicheski-partii-obsadiha-zaedno-s-abv-aktualnata-politicheska-obstanovka-i-izkazaha-podkrepa-za-mezhdunarodnoto-dvizhenie-za-mir.html", "text": "Представители на седем политически партии се събраха с ясна и категорична подкрепа за Международното движение за мир, което бе представено от лидера на АБВ - Младежи  Пламена Заячка, като представител на инициативния комитет на Движението, съобщиха от пресцентъра на  АБВ .  \r\nБе изразена подкрепа и на идеята за свикване на референдум за мир, като се ангажираха с активно участие по подготовката на подписката и свикване на общественото допитване, което да покаже нагласите на българите. \r\nПредставителите на седемте политически партии обсъдиха актуалната политическа обстановка и предстоящите избори за Европейски парламент 2019 г. Международното движение за мир получи подкрепата на ПП \"Алтернатива за българско възраждане\", ПП \"Обединен блок на труда Български лейбъристи\", Политическо движение \"Социалдемократи\", ПП \"Движение за социален хуманизъм\", ПП \"Българска левица\", ПП \"Българска партия Либерали\", ПП \"Възраждане на Отечеството\".", "date": "2019.03.28", "title": "Представители на седем политически партии обсъдиха заедно с АБВ актуалната политическа обстановка и изказаха подкрепа за Международното движение за мир"}
{"url": "http://www.focus-news.net/news/2019/03/28/2640208/yeni-safak-erdogan-statutat-na-sveta-sofiya-shte-bade-promenen.html", "text": "Музеят „Света София“ в Истанбул отново ще бъде превърнат в джамия, заяви турският президент Реджеп Тайип Ердоган, пише в.  Yeni Safak . \r\n„Света София“ няма повече да се нарича музей. Нейният статут ще бъде променен. Ще я наричаме джамия“, каза Ердоган. \r\nОтхвърляйки критиките на чуждестранните представители за решението си, Ердоган припомни мълчанието им относно нападенията над джамията Ал-Акса в Йерусалим.  \r\n„Онези, които замълчаха, когато Ал-Акса беше нападната, прозорците й бяха разбити, не могат да ни кажат какво да правим със статута на „Света София“, каза той. \r\n„Света София“, наречена „8-ми чудо на света“ от историци, е един от най-посещаваните музеи в света по отношение на историята на изкуството и архитектурата. \r\nТя е била използвана като църква в продължение на 916 години. През 1453 г. тя е превърната в джамия, когато османците завладяват Константинопол. \r\nСлед възстановителните работи по време на османската епоха и добавянето на минарета от архитект Мимар Синан, „Света София“ се превръща в един от най-важните паметници на световната архитектура. Превод и редакция : Калоян Пенков", "date": "2019.03.28", "title": "Yeni Safak: Ердоган: Статутът на „Света София“ ще бъде променен"}
{"url": "http://www.focus-news.net/news/2019/03/28/2640196/afp-chetvarta-zhertva-na-strelbata-v-holandiya.html", "text": "Броят на жертвите от предполагаемата терористична атака срещу трамвай в холандския град Утрехт нарасна на четири, след като пострадала почина в болница, съобщиха от прокуратурата, предава  AFP . \r\n„Една от тежко ранените жертви на фаталната стрелба в трамвая на в Утрехт почина днес от нараняванията си. Това е 74-годишен мъж“, се казва в изявление на прокуратурата. Превод и редакция : Калоян Пенков", "date": "2019.03.28", "title": "AFP: Четвърта жертва на стрелбата в Холандия"}
{"url": "http://www.focus-news.net/news/2019/03/28/2640212/aktualna-patna-obstanovka.html", "text": "Информация за състоянието на републиканските пътища, предоставена от  Агенция “Пътна инфраструктура” . Метеорологична обстановка: \r\nТемпературите са в интервала от -3°С до +23°С. Времето над страната е предимно ясно. Слаб вятър духа в областите Кърджали, Ловеч, Монтана и Смолян. Пътните настилки са сухи, по усойните и планински райони частично заснежени,  заледени, обработени и проходими при зимни условия. \r\nОграничения за товарни автомобили: \r\nЗабранява се движението на моторни превозни средства, предназначени за превоз на товари с техническа допустима максимална са над 12 тона, включително състав с ремаркета и полуремаркета, селскостопанска и земеделска техника, трактори и специализирана строителна техника, както следва: \r\nЦелогодишно за периода на официалните празници: последния работен ден преди празници – от 16:00 часа до 20:00 часа и последния почивен /празничен/ ден – от 14:00 часа до 20:00 часа. Забраната се отнася за всички периоди, в които е определен повече от един празничен ден. \r\nОграниченията важат само за участъците от републиканската пътна мрежа, както следва: \r\n•\tВсички автомагистрали;  \r\n•\tпът I-1 с. Ребърково-Ботевград, като движението се пренасочва по път II-16 Ребърково-Своге-София; \r\n•\tпът I-1 Благоевград-ГКПП „Кулата“; \r\n•\tпът I-4 п. в. „Коритна“-Велико Търново-Шумен; \r\n•\tпът I-5 Русе-Велико Търново; \r\n•\tпът I-8 ГКПП „Калотина“-София; \r\n•\tпът I-9 Варна-Бургас; \r\n•\tпът II-18 Околовръстен път София; \r\n•\tпът II-99 Бургас-Царево. \r\nЗабраната не важи за моторни превозни средства, които извършват превози на опасни товари (ADR), живи животни, бързо развалящи се хранителни продукти и товари на температурен режим. Състояние на автомагистралите: \r\nАМ „Тракия“:  \r\nОбласт София: Движението от км 11+530 до км 16+560 в посока Бургас е ограничено поради ремонтно – възстановителни дейности на виадукти при км 13+140 и км 15+940. Движението се осъществява двупосочно в платното посока София. През празничните и почивни дни се въвежда реверсивно движение както следва:  \r\n- В деня преди празничния или почивен ден се обособяват две ленти в посока Бургас и една в посока София.  \r\n- За последния почивен или празничен ден се обособяват две ленти в посока София и една в посока Бургас. Срок до 31.07.2019 г. \r\nДвижението от км 18+530 до км 23+330 в посока Бургас е ограничено поради ремонтно – възстановителни дейности на виадукт при км 20+840. Движението се осъществява двупосочно в платното посока София. През празничните и почивни дни се въвежда реверсивно движение както следва:  \r\n- В деня преди празничния или почивен ден се обособяват две ленти в посока Бургас и една в посока София. \r\n- За последния почивен или празничен ден се обособяват две ленти в посока София и една в посока Бургас. Срок до 30.06.2019 г.; \r\nДвижението при Мухово от км 45+200 до км 46+266 в посока Бургас се осъществява с повишено внимание поради обезопасяване на пътния участък. Срок до 31.05.2019 г.;  \r\nДвижението от 45+900 до км 53+000 и в двете посоки се осъществява с повишено Внимание поради констатирани неравности по пътната настилка. Скоростта на движение се ограничава до 90 км/ч. Срок 31.05.2019 г.; \r\nОбласт Пазарджик: \r\nДвижението в участъка от километър 88+994 до километър 89+354 в района на пътен възел „Пазарджик“ се осъществява двупосочно в една лента в платното посока София, поради ремонтни дейности на платното посока Бургас. Ремонтните дейности включват смяна на греди, хидроизолация, полагане на нови асфалтови пластове и хоризонтална маркировка. Почасовите ограничения са следните: \r\n•\tПредвидено е двупосочно преминаване, като се обособяват по една лента за движение в двете посоки от км 88+994 до км 89+354 за периода от 10:00 часа всеки понеделник до 13:00 часа всеки петък; \r\n•\tПредвидено е двупосочно преминаване, като се обособяват две ленти за движение в посока Бургас и една лента за движение в посока София от км 88+994 до км 89+354 за периода от 13:00 часа всеки петък до 17:00 часа всяка събота; \r\n•\tПредвидено е двупосочно преминаване,като се обособяват една лента за движение в посока Бургас и две ленти за движение в посока София от км 88+994 до км 89+354 за периода от 17:00 часа всяка събота до 10:00 часа всеки понеделник. \r\nЧасовият диапазон на реверсивното движение може да се променя при необходимост.  \r\nАлтернативни маршрути: \r\nПърви вариант: ПВ „Церово“ на АМ „Тракия – път III-8402 /Виноградец – Карабунар – Злокучене – Септември/ – път I-8 /Лозен – Звъничево – Пазарджик/ – път II-37 /Пазарджик/ – пътен възел „Пазарджик“ на АМ “Тракия“. \r\nВтори вариант: пътен възел „Церово“ на АМ „Тракия – път III-8402 /Виноградец – Карабунар – Злокучене – Септември/ – път I-8 /Лозен – Звъничево – Пазарджик/ – пътен възел „Цалапица“ на АМ “Тракия“. \r\nТрети вариант: пътен възел „Калугерово“ – път III-803 /Динката – Драгор/ – път II-37 – пътен възел „Пазарджик“ на АМ “Тракия“. Срок до 31.05.2019 г.; \r\nДвижението от км 77+747 до км 78+117 в посока Бургас се ограничава по активна и аварийна лента поради ремонтни дейности на моста над река „Тополница“ при км 77+950. Движението се осъществява в изпреварващата лента. Срок до 30.04.2019 г.; \r\nОбласт Стара Загора: \r\nДвижението в участъка Чирпан – Стара Загора от км 168+000 до км 208+100 се осъществява с максимална скорост 90 км/ч и повишено внимание в двете посоки с цел осигуряване безопасността на движението поради неравности на пътната настилка. Срок до 31.03.2019 г. \r\nАМ „Хемус“:  \r\nОбласт София: \r\nДвижението при Потоп от км 16+760 до км 19+600 в посока Варна се осъществява с повишено внимание поради ремонтни дейности в аварийната лента по виадукт при км 19+250. Скоростта на движение е ограничена до 70 км/ч. Срок до 31.05.2019 г.; \r\nДвижението при Потоп от км 18+230 до км 20+620 в посока Варна е ограничено поради ремонтно-възстановителни дейности на виадукт при км 19+270. Движението се осъществява двупосочно в платното посока София.  \r\nПрез празничните и почивни дни се въвежда реверсивно движение както следва:  \r\n- В деня преди празничния или почивен ден - обособяват се две ленти в посока Варна и една в посока София.  \r\n- За последния почивен или празничен ден - обособяват се две ленти в посока София и една в посока Варна. \r\nПри благоприятни атмосферни условия ограничението се въвежда в участъка от км 14+210 до км 22+620 поради извършване на ремонтни дейности на асфалтовата настилка от км 16+530 до км 20+620. Срок до 15.12.2019 г. \r\nДвижението от км 30+260 до км 35+450 /от п.в. „Витинска река“ до служебна пътна връзка/ е ограничено за МПС над 12 тона само в посока София поради ремонтно-възстановителни дейности по виадукт при км 33+600 и тунел „Витиня“. Движението се осъществява по обходен маршрут през път I-1 Ботевград – София. Срок 31.05.2019 г.;  \r\nДвижението от км 31+996 до км 33+780 в посока София е ограничено поради ремонтно-възстановителни дейности на виaдукт при км 33+600 и тунел „Витиня“ /лява тръба посока София/. Движението се осъществява двупосочно в дясното платно /посока Варна/ с една лента посока София и една лента посока Варна. Сигнализацията за организация на временно движение е от км 29+860 до км 36+150. Срок до 31.03.2019 г.; \r\nДвижението от км 33+960 до км 40+310 в посока Варна е ограничено поради ремонтно-възстановителни дейности на виадукти при км 36+450 /Коренишки дол/ и км 37+920. Движението се осъществява двупосочно в платното посока София. Срок 15.12.2019 г.  \r\nДвижението от км 48+800 до км 53+690 в посока Варна е ограничено поради ремонтни дейности по виадукт при км 51+360. Движението се осъществява двупосочно в платното посока София. Срок 31.05.2019 г.; \r\nОбласт Варна: \r\nДвижението в участъка Неофит Рилски – Девня от км 389+717 до км 400+100 се осъществява двупосочно в дясното платно посока София – Варна поради ремонтни дейности. Затворено за движение е лявото платно в посока София. Ограничено е качването в посока София на пътен възел \"Неофит Рилски\", като движението е пренасочено по път I-2 Варна – Шумен от пътен възел „Девня“ до пътен възел „Каспичан“. Ограничено е слизането от АМ \"Хемус\" на пътен възел \"Неофит Рилски\", като движението е пренасочено по път I-2 Шумен – Варна. Срок до 31.03.2019 г.; \r\nАМ „Марица“: няма ограничения. \r\nАМ „Черно море“:  \r\nOбласт Варна: \r\nДвижението от км 0+000 до км 8+600 се осъществява двупосочно в едно платно посока Варна – Бургас поради ремонтни дейности. Движението се осъществява при пълно затваряне на платното посока Бургас – Варна и се пренасочва в платно посока Бургас. Срок до 31.03.2019 г.; \r\nАМ „Струма“: няма. Въведени ограничения по основните пътни направления: \r\n1. Проходи: \r\n- „Върбишки“ - затворен за всички МПС. Срок: целогодишно;  \r\n- „Златишки“ - затворен за всички МПС. Срок: целогодишно; \r\n- „Айтоски“ - отворен за всички МПС; \r\n- „Котленски“ - отворен за всички МПС; \r\n- „Обзорски“ - отворен за всички МПС; \r\n- „Предел“ - отворен за всички МПС;  \r\n- „Републиката“ - отворен за всички МПС;  \r\n- „Ришки“ - отворен за всички МПС; \r\n- „Рожен“ - отворен за всички МПС; \r\n- „Печинско“ - отворен за всички МПС; \r\n- „Превала“ – отворен за всички МПС; \r\n- „Вратник“ - забранен за МПС над 10 т. Срок: целогодишно; \r\n- „Дюлински“ - забранен за МПС над 3,5 т. Срок: целогодишно; \r\n- „Пампорово“ - забранен за МПС над 3,5 т.; \r\n- „Петрохан“ - забранен за МПС над 12 т. както и тегленето на ремаркета и полуремаркета. Срок целогодишно; \r\n- „Троянски“ – забранен за МПС над 12 т.; \r\n- „Твърдишки“ - забранен за МПС над 10 т. Срок: целогодишно; \r\n- „Шипка“ - забранено е движението на МПС, предназначени за превоз на товари с технически допустима максимална маса над 12 т от категория N3, както и тегленето на ремаркета и полуремаркета с технически допустима максимална маса над 10 т от категория О4. Срок: целогодишно.; Състояние на републиканската пътна мрежа: \r\nограничения в движението на мпс по първокласната пътна мрежа: \r\n- път I-1 /Е79/ Граница Румъния-Видин-Монтана-Враца-София-Благоевград-Кулата-граница Гърция: \r\nОбласт София: \r\nДвижението в участъка Жерково – Елешница от км 224+600 до км 229+700 е ограничено за всички МПС поради намален габарит на пътното тяло. Срок до 30.09.2019 г.;  \r\nДвижението на товарни МПС над 15 т. в участъка от Александров мост до границата с област Перник от км 276+162 до км 282+485 е ограничено. Срок до 30.09.2019 г.;  \r\nВъвежда се реверсивно движение в участъка София – Перник при Владая от км 276+162 до км 277+610 и от км 278+567 до км 281+800 в последния празничен ден и всяка неделя от 10:00 до 18:00 часа. Обособяват се две ленти в посока София и една в посока Перник. Срок 31.12.2019 г.; \r\nДвижението в участъка София – Перник от км 281+900 (при разклонението за с. Драгичево) до км 282+315 се осъществява в една лента /преди кръстовището и отваряне след него/ поради ремонтни дейности в активната лента на платното посока София. Движението се извършва в изпреварващата лента и скоростта на движение се ограничава до 40 км/ч. Срок 30.03.2019 г.; \r\nДвижението в участъка Ботевград – София от км 192+000 /Чурек/ до км 215+600 /Ботевград/ се осъществява с повишено внимание поради неравности по пътната настилка. Скоростта на движение е ограничена до 60 км/ч. Срок 31.05.2019 г.; \r\nДвижението по път Ботевград – София в участъка с. Врачеш – м. Рибник от км 196+000 до км 205+600 се осъществява в една лента поради ремонтни дейности на асфалтовата настилка. Движението се извършва двупосочно в лентата посока Ботевград, като скоростта се ограничава до 40 км/ч. Срок до 30.04.2019 г.; \r\nДвижението по път Ботевград – София се осъществява в една лента поради ремонт на анкерна стена при км 210+200 /проход „Витиня“/. Движението се регулира от светофарна уредба. Срок 29.04.2019 г.; \r\nОбласт Перник:  \r\nДвижението по път София – Перник в участъка от граница София до кръстовище Драгичево от км 282+485 до км 285+600 е ограничено за тежкотоварни автомобили с тегло над 15 т. Участъкът е сигнализиран с пътни знаци. Движението е пренасочено по АМ „Люлин“. Срок до 31.12.2019 г.; \r\nВъведено е реверсивно движение по път София – Перник в участъците от км 285+660 /кръстовище Драгичево/ до км 286+847 /бензиностанция „Петрол“/ както следва: \r\n- всеки петък, както и в последния работен ден преди празници от 12:00 ч. до 20:00 ч., и в първия почивен /празничен/ ден от 08:00 ч. до 14:00 ч.: две ленти в посока Перник и една лента в посока София. През останалото време от седмицата остава в сила постоянната организация на движение, която осигурява две ленти в посока влизане в София и една лента в посока изход от София. По преценка на директорите на ОПУ, съобразно метеорологичните условия и пътната обстановка, реверсивното движение може да бъде отменено или цитираните часови периоди да бъдат променяни. Срок до 10.04.2019 г.; \r\nДвижението в участъка (с магистрален габарит) от км 23+000 – нов (км 291+500 – стар) до км 24+000 – нов (км 292+500 – стар) в посока Перник – Кулата се осъществява с повишено внимание и скоростта на движение е ограничена до 80 км/ч поради неравности на пътното платно. Срок до 31.05.2019 г.; \r\nОбласт Благоевград: \r\nДвижението в участъка от гр. Благоевград до с. Железница от км 356+100 до км 371+000 се осъществява с повишено внимание поради полагане на хоризонтална маркировка. Срок до 29.03.2019 г. \r\n- път І-2 Граница Румъния-Русе-Цар Калоян-Разград-Шумен-Девня-Варна:  \r\nОбласт Русе: \r\nДвижението в участъка Русе – Разград при км 7+845 в участъка на ремонта се осъществява в посока Дунав мост – Русе и обратно в две ленти във всяко платно за горепосочените посоки поради изпълнението на обект: „Изграждане на пешеходна връзка – надлез между кв. „Родина 3“ и кв. „Чародейка“. Въведено е ограничение на скоростта до 20 км/ч. Срок до 21.06.2019 г.; \r\n- път І-3 Гара Бяла-Плевен-Луковит-Коритна-Ябланица-Ботевград:  \r\nОбласт София:  \r\nДвижението по път Правец – Разлив – Трудовец – Ботевград в участъка от км 193+345 /отклонение за пътен възел „Правец“/ до км 204+200 /заустване в път І-1 Видин-Враца-Ботевград/ е ограничено за движение на МПС над 12 т.  \r\nОбходен маршрут: АМ „Хемус“ п.в. „Правец“, по път ІІ-17 Мездра – Ботевград, пътен възел І-3, пътен възел „Ботевград“ на АМ „Хемус“ и обратно. Срок до 30.06.2019 г. \r\n- път І-4 Коритна-Български Извор-Микре-Севлиево-В. Търново-Омуртаг-Търговище-Шумен:  \r\nОбласт Търговище:  \r\nДвижението в участъка Търговище – опорен пункт Белокопитово от км 248+000 до км 250+300 се осъществява в една лента поради ремонтни дейности във връзка със строителството на обект: АМ „Хемус”. Срок до 31.10.2019 г.; \r\n- път І-5 Русе-В.Търново-Шипка-Стара Загора-Хасково-Кърджали-Маказа-граница Гърция: \r\nОбласт Габрово: \r\nДвижението в участъка Габрово – вр. Шипка при км 164+150 се осъществява с повишено внимание поради пропаднал участък. Поставена е необходимата сигнализация. Срок до 31.03.2019 г.; \r\nОбласт Кърджали: \r\nДвижението по път Кърджали – Маказа в участъка Надлез Кирково – ГКПП „Маказа“ е ограничено за МПС над 3,5 т. Срок до 31.12.2019 г.; \r\nДвижението по път Черноочене – Кърджали само в посока от Черноочене към Кърджали е ограничено за движение на МПС над 15 т. Срок до 31.12.2019 г. \r\nОбходни маршрути: \r\n- направление Хасково – Кърджали: път І-5, път ІІІ-505 (с. Манастир), път ІІІ-507 Г. Войводино – Мост – Чифлик – Кърджали. \r\n- направление Асеновград – Кърджали: път ІІ-58, път І-5 посока Хасково, път ІІІ-505 (с. Манастир), път ІІІ-507 Г. Войводино – Мост – Чифлик – Кърджали. \r\n- направление Минерални бани – Кърджали: път ІІІ-506, път І-5 посока Хасково, път ІІІ-505 (с. Манастир), път ІІІ-507 Г.Войводино – Мост – Чифлик – Кърджали; \r\n- път І-6 Граница Македония-Гърляно-Кюстендил-Перник-София-Пирдоп-Карлово-Сливен-Карнобат-Бургас:  \r\nОбласт Пловдив: \r\nДвижението по път Карлово – Сопот при км 254 в посока София се извършва в една лента поради изграждане на ново кръгово кръстовище. Срок до 19.04.2019 г. \r\nОбласт Бургас:  \r\nДвижението в участъка Карнобат – Черноград от км 446+500 до км 453+800 се осъществява в една лента на определени участъци поради частични ремонтни дейности на асфалтовата настилка, полагане на хоризонтална маркировка и изпълнение на земни работи. Участъкът е сигнализиран с пътни знаци. Срок до 28.06.2019 г. \r\n- път І-7 Граница Румъния-Силистра-Дулово-Преслав-Върбишки проход-Петолъчката-Елхово-Лесово-граница Турция: няма ограничения. \r\n- път І-8 Граница Сърбия-Драгоман-София-Ихтиман-Пазарджик-Пловдив-Хасково-Капитан Андреево-граница Турция: \r\nОбласт София:  \r\nДвижението в участъка Вакарел – Ихтиман от км 110+700 до км 118+800 е ограничено за всички МПС поради намален габарит на пътното тяло. Срок до 31.08.2019 г.; \r\nОбласт Хасково:  \r\nДвижението в участъка гр. Свиленград – Капитан Андреево от км 370+500 до км 377+900 е ограничено за движение поради пропадане на насип. Срок до 30.06.2019 г. \r\nОбходен маршрут: гр. Свиленград – ПВ „Свиленград” – АМ „Марица” – ПВ „Капитан Андреево” – с. Капитан Андреево. Срок до 30.06.2019 г. \r\n- път І-9 граница Румъния-Дуранкулак-Балчик-Варна-Бургас-Звездец-Малко Търново-граница Турция:  \r\nОбласт Варна:  \r\nДвижението в участъка Кранево – Варна при км 83+100 е ограничено за движение на МПС над 10 т. \r\nОбходен маршрут: Кичево – Оброчище. Срок до 28.02.2020 г.; \r\nОбласт Бургас: \r\nДвижението в участъка Обзор – Баня от км 172+000 до км 184+000 се извършва с повишено внимание поради частични ремонтни дейности на асфалтовата настилка. Участъкът е сигнализиран с пътни знаци. Срок 29.03.2019 г.; \r\nДвижението в участъка Баня – Слънчев бряг от км 189+000 до км 191+000 се с осъществява с повишено внимание поради ремонтни дейности на водостоци. Участъкът е сигнализиран с пътни знаци. Срок 29.03.2019 г.; \r\nДвижението в участъка Варна – Бургас в района на с. Баня от км 183+920 до км 184+595 се осъществява при стеснение на едното платно за движение поради ремонт на водосток. Работния участък е върху едната пътна лента с дължина до 50 м. Скоростта на движение се ограничена до 50 км/ч. Срок до 31.05.2019 г.; \r\nДвижението по път Слънчев Бряг – Бургас в участъка при обхода на гр. на Ахелой от км 207+726 до км 212+233 се осъществява в една лента поради изпълнение на строително-монтажни работи, като скоростта на движение се ограничава до 40 км/ч. в кръстовищата и до 70 км/ч. в останалите участъци. Срок до 03.04.2019 г.; \r\nДвижението в участъка Слънчев бряг – Бургас в района на обход на гр. Поморие от км 222+849 до км 225+522 километраж по проект или от км 222+289.41 до км 224+962.32 километраж по съществуващ път се осъществява с повишено внимание поради изграждане на второ пътно платно. Движението на МПС се организира в двете ново изградени платна, като скоростта на движение е намалена до 50 км/ч в участъците на съществуващите кръстовища. Движението се регулира от пътни знаци. Срок до 01.07.2019 г.; \r\nДвижението по път Баня – Слънчев бряг от км 184+000 до км 186+000 се осъществява с повишено внимание поради частични на ремонтни дейности на асфалтовата настилка, ремонт на водостоци и оформяне на банкети. Участъкът е сигнализиран с пътни знаци. Срок до 08.04.2019 г. Състояние на републиканската пътна мрежа:   \r\n1. Ремонтни дейности и временна организация на движението /ВОД/:  \r\nОПУ-Благоевград: \r\nВременно са въведени следните ограничения за движение на МПС:  \r\nПът III-108: Движението по път III-108 АМ Струма – с. Рибник е ограничено за МПС над 12 т. поради аварийни ремонтни дейности.  \r\nОбходен маршрут: Път III-198 с. Дрангово – с. Ръждак – гр. Петрич и обратно. Срок до 31.07.2019 г. \r\nРемонтни дейности: няма. \r\nОПУ-Бургас: \r\nВременно са въведени следните ограничения за движение на МПС: \r\nПът II-99: Движението по път ІІ-99 Бургас – Царево при км 14+882 е забранено за МПС с тегло над 12 т. Обходен маршрут: общинския път Черноморец – Созопол. Срок до 31.05.2019 г. \r\nПът III-908: Движението по път III-908 Варовник – Вълчаново ханче от км 22+400 до 39+300 е ограничено на МПС над 10 т. поради стесняване на пътното платно. Срок до 21.12.2019 г.; \r\nПът III-7306: Движението по път ІІІ-7306 Черница – Сунгурларе – Чубра е ограничено за МПС над 10 т. поради стесняване на пътното платно. Срок 21.12.2019 г. \r\nРемонтни дейности: \r\nПът III-539: Движението по път III-539 Трояново – Айтос от км 23+900 до км 25+100 се осъществява с повишено внимание поради довършителни дейности свързани с работа по банкети, поставяне на ОСП /мантинели/, полагане на хоризонтална маркировка, вертикална сигнализация и други. Скоростта е ограничена на 40 км/ч. Срок: до 30.06.2019 г.  \r\nПът III-795: Движението по път III-795 Житосвят – Карнобат от км 28+600 до км 53+000 се осъществява в една лента на определени участъци поради частични ремонтни дейности на асфалтовата настилка, полагане на хоризонтална маркировка и изпълнение на земни работи. Срок до 28.06.2019 г.  \r\nПът III-5391: Движението по път III-5391 Трояново – Аспарухово от км 3+000 до км 6+500 се осъществява в една лента на определени участъци поради частични ремонтни дейности на асфалтовата настилка, полагане на хоризонтална маркировка и изпълнение на земни работи. Срок до 30.06.2019 г. \r\nПът III-5391: Движението по път III-5391 Аспарухово – Крушево от км 0+900 до км 8+500.поради довършителни дейности свързани с работа по банкети и поставяне на хоризонтална маркировка, вертикална сигнализация и други. Скоростта е ограничена на 40 км/ч. Срок до 28.06.2019 г.  \r\nПът III-7306: Движението по път III-7306 Лозарево – Чубра от км 0+000 до км 19+000 се осъществява в една лента на определени участъци поради частични ремонтни дейности на асфалтовата настилка, полагане на хоризонтална маркировка и изпълнение на земни работи. Срок до 28.06.2019 г. \r\nПът ІІІ –7909: Движението по път III-7909 Братово – Равнец от км 12+400 до км 25+600 поради довършителни дейности по асфалтовата настилка. Скоростта е ограничена на 40 км/ч. Срок до 30.06.2019 г.  \r\nОПУ-Варна: \r\nВременно са въведени следните ограничения за движение на МПС:  \r\nПът III-2902: Движението по път III-2902 Панорама — Куманово при км 11+300 се осъществява с повишено внимание и ограничение на скоростта до 30 км/ч поради неравности на асфалтовата настилка. Срок до 31.05.2019 г. \r\nРемонтни дейности: няма ограничения. \r\nОПУ-В. Търново: \r\nВременно са въведени следните ограничения за движение на МПС:  \r\nПът III-407: Движението по път ІІІ-407 Лозен – Полски Тръмбеш е ограничено за движението на МПС с обща маса над 12 т. поради намален габарит на пътното тяло.  \r\nОбходен маршрут: Лозен – Драганово – Янтра – Поликраище – Полски Тръмбеш. Срок до 31.08.2019 г.; \r\nПът III-551: Движението по път ІІІ-551 Дебелец – Средни колиби – Елена е ограничено за МПС над 10 т. поради намален габарит на пътното тяло.  \r\nОбходен маршрут: Дебелец – В. Търново – Лясковски кантон – Миндя – Елена и обратно. Срок до 31.08.2019 г.; \r\nПът III-4073: Движението по път ІІІ-4073 Царски извор – Драганово от км 0+000 до км 5+500 е ограничено поради свлачище.  \r\nОбходен маршрут: Царски извор – Сушица – Драганово и обратно. Срок до 31.08.2019 г.; \r\nПът III-4082: Движението по път ІІІ-4082 Чешма – Кесарево е ограничено за МПС над 3,5 т поради намален габарит на пътното тяло.  \r\nОбходен маршрут: Чешма – Сливовица – Горско Ново село – Джулюница – Кесарево. Срок до 31.08.2019 г.; \r\nРемонтни дейности: \r\nПът III-5302: Движението по път III-5302 Миндя – Присово се осъществява в една лента с последователно пропускане в двете посоки поради извършване на основен ремонт. Движението се регулира със светофарна уредба регулировчици. Срок до 31.05.2019 г. \r\nПът ІІІ-662: Движението по път ІІІ-662 Твърдица – Елена в участъка от км 47+800 до км 48+000 се осъществява в една лента поради пропадане на пътното платно и образувало се свлачище. Срок до 31.08.2019 г. \r\nОПУ-Видин: \r\nВременно са въведени следните ограничения за движение на МПС: няма ограничения. \r\nРемонтни дейности: няма ограничения. \r\nОПУ-Враца: \r\nВременно са въведени следните ограничения за движение на МПС: \r\nПът II-11: Движението по път ІІ-11 Оряхово – Лесковец – граница с област Плевен от км 118+000 до км 119+000 е ограничено за МПС над 3.5 т. поради свлачищни процеси и намален габарит на пътното тяло. \r\nОбходен маршрут: Оряхово – Селановци /път ІІІ-306/ Галово – Остров /пътища ІV-ти клас/, път ІІ-11 граница с област Плевен. Срок 31.12.2019 г.; \r\nПът ІІІ-161: Движението по път ІІІ-161 Ребърково – Люти дол от км 0+000 до км 8+700 се осъществява при стеснение в двете посоки и ограничение за движението на МПС над 12 т. от км 0+000 до км 5+900 поради свлачищни процеси. Срок 31.12.2019 г.; \r\nПът III-308: Движението по път ІІІ-308 Своде – Караш – Хубавене – Роман в участъка от село Караш до село Хубавене е ограничено поради свлачище от км 25+000 до км 25+200. Срок 31.12.2019 г.; \r\nОбходен маршрут: Роман – Ябланица – Осикова Лъкавица – Правешка Лъкавица – Караш за пътуващите от Роман за Караш. Ябланица – Роман – Хубавене за пътуващите от София и Ловеч; \r\nРемонтни дейности: \r\nПът ІІІ-1306: Движението по път ІІІ-1306 Горно Пещене – кръстовище с път ІІ-15 /Враца – Мраморен/ от км 62+000 до км 62+300 се осъществява с повишено внимание поради възникнали свлачищни процеси. Една от лентите за движение е стеснена, като ограничението е сигнализирано с пътни знаци. Срок до 31.12.2019 г. \r\nОПУ-Габрово: \r\nВременно са въведени следните ограничения за движението на МПС: \r\nПът III–403 Движението по път III–403 Кормянско – Малки Вършец при км 10+080 е ограничено за пътни превозни средства с ширина, включително товара, по-голяма от 3,30 м поради стеснен мост над р. Крапец. Поставена е необходимата пътна сигнализация. Срок до 31.03.2019 г.; \r\nОбходен маршрут: По път III–401 Граница Ловеч – /Кормянско-Малки Вършец/ за ППС над 3,30 м, при км 46+800 по общински път до III–403 в с. Малки Вършец.  \r\nПът III-3011: Движението по път III-3011 Крамолин – В. Търново от км 22+129 до км 28+380 е ограничено за МПС над 10 т. поради намален габарит на пътното тяло при км 26+444. Срок до 31.03.2019 г.; \r\nПът III-5004: Движението по път III-5004 Чехлевци – Велчевци от км 10+940 до км 11+829, съвпадащ с ул. Малина в гр. Габрово е ограничено поради извършване на строителни дейности. Движението на МПС се осъществява през улици в урбанизирана територия на гр. Габрово. Срок до 31.03.2019 г. \r\nРемонтни дейности: \r\nПът II-44: Движението по път II-44 Севлиево – Драгановци от км 0+000 до км 14+600 се осъществява с повишено внимание поради извършване на строително монтажни работи. Срок до 22.06.2019 г.; \r\nПът III-5006: Движението по път III-5006 Габрово – Стоманеците при км 7+060 се осъществява с повишено внимание поради пропаднал участък на асфалтова настилка. Една от лентите за движение е стеснена, като е поставена необходимата сигнализация. Срок до 31.03.2019 г.; \r\nПът III-6072: Движението по път III-6072 Селище – Стоките при км 11+675 се осъществява с повишено внимание поради пропаднал участък на асфалтовата настилка. Поставена е необходимата сигнализация. Срок до 31.03.2019 г. \r\nОПУ-Добрич: \r\nВременно са въведени следните ограничения за движение на МПС: няма ограничения. \r\nРемонтни дейности:  \r\nПът II-71: Движението по път II-71 Добрич – Силистра от км 91+500 до км 101+800 се осъществява с повишено внимание поради частични ремонтни дейности на асфалтовата настилка. Движението се регулира с пътни знаци.Срок до 29.03.2019 г. \r\nОПУ-Кюстендил: \r\nВременно са въведени следните ограничения за движение на МПС: \r\nПът ІІІ-6222: Движението по път ІІІ-6222 Смоличано – Пелатиково от км 10+000 до км 14+000 е ограничено за товарни автомобили над 3,5 тона поради пропадане на част от пътното тяло при км 10+650, км 11+720, км 12+830 и км 13+360. Сигнализирано е с пътни знаци. \r\nОбходен маршрут: Згурово – Неделкова Гращица – Невестино – Друмохар – Ваксево и обратно. Срок до 31.03.2019 г. \r\nРемонтни дейности:  \r\nПът III-107: Движението по път III-107 между Пастра – Рилски манастир от км 27+700 до км 27+750 в участък от 50 метра се осъществява в една лента поради извършване на аварийно-възстановителни дейности. Участъкът е сигнализиран с пътни знаци. Срок до 29.03.2019 г.; \r\nПът III-623: Движението по път III-623 Бобов дол – Жедна от км 15+200 до км 15+270 се осъществява в една лента поради свличане на земна маса. Сигнализирано с пътни знаци. Срок до 29.03.2019 г.; \r\nОПУ-Кърджали: \r\nВременно са въведени следните ограничения за движение на МПС:  \r\nПът III-5009: Движението по път ІІІ-5009 Зорница – Бели пласт – Стремци– Кърджали е ограничено за МПС над 12 т.  \r\nОбходен маршрут: по път I-5 Хасково – Кърджали за МПС до 15 тона или по път III-507 Кърджали – Мост през с. Мост за всички МПС. Срок до 31.12.2019 г. \r\nРемонтни дейности:  \r\nПът II-59: Движението по път II-59 Карамфил – Крумовград от км 30+893 до км 36+784 се осъществява с повишено внимание поради извършване на подокопен дренаж, преоткосиране, ремонт на водостоци и облицовани окопи. Срок до 31.05.2019 г. ; \r\nПът II-59: Движението по път II-59 Крумовград – граница област Хасково от км 36+784 до км 55+845 се осъществява с повишено внимание поради извършване на подокопен дренаж, преоткосиране, ремонт на водостоци, облицовани окопи, реголи, локални ремонти на пътното тяло и асфалтови работи. Срок до 01.09.2019 г. \r\nОПУ-Ловеч:  \r\nВременно са въведени следните ограничения за движение на МПС:  \r\nПът ІІ-35: Движението по път ІІ-35 Плевен – Троян в района на обходен път на гр. Ловеч от км 42+830 до км 44+390 е ограничено поради ремонтни работи в тунел „Ловеч”.  \r\nОбходни маршрути за товарните автомобили над 12 т.: \r\n● За движещите се за и от гр. Троян: от гр. Ловеч, пътен възел „Софийска” по път ІІІ-401 през с. Изворче и с. Соколово до път І-4 при с. Микре, по път І-4 до пътен възел „Абланица” и по път ІІ-35 за гр. Троян и обратно. Движещите се от Троян към Плевен ползват същия маршрут. \r\n● За движещите се от гр. Варна и гр. Севлиево към гр. Ловеч и гр. Плевен от пътен възел Севлиево при км 85+700 на път І-4, по път ІІІ-403 Кормянско – Малък Вършец и път ІІІ-401 П. Славейково – Ловеч до гр. Ловеч, пътен възел „Баховица”. \r\n● За движещите се от гр. Варна и гр. Севлиево, към гр. Ловеч и гр. Плевен, които са пропуснали обхода по път ІІІ-403 и ІІІ-401, на път І-4 при пътен възел „Абланица” се насочват с табели Ж3 към кръстовището на път І-4 с път ІІІ-401 при с. Микре, от там по съществуващата организация към гр. Ловеч и гр. Плевен. \r\nЗа леките автомобили обходният маршрут е по улици през центъра на гр. Ловеч. \r\nДвижението се регулира с пътни знаци. Срок 30.04.2019 г. \r\nРемонтни дейности:  \r\nПът ІІ-35: Движението по път ІІ-35 Плевен – Троян в участъка на обходения път на гр. Ловеч от км 37+000 до км 42+830 се осъществява в едно платно поради ремонтни работи по настилката и мостово съоръжение. Затворено за движение е платното посока Плевен. Движението се осъществява двупосочно в платното посока Троян. Движението се регулира с пътни знаци. Срок до 30.05.2019 г. \r\nПът ІІ-35: Движението по път ІІ-35 Ловеч – Троян в участъка от Ловеч до разклон за с. Хлевене от км 44+390 до км 46+105 се осъществява в една лента поради частични ремонтни дейности по настилката. Водачите да се движат с повишено внимание и съобразена скорост. Срок 30.06.2019 г.; \r\nПът III-301: Движението по път III-301 Летница – Александрово от км 26+620 до км 27+285 се осъществява в една лента поради изграждане на стационарна контролна единица на електронна система за събиране такси за ползване на РПМ. Срок: 29.03.2019 г. \r\nПът III-358: Движението по път III-358 гр. Ябланица – гр. Тетевен от км 60+291 до км 76+200 се извършва с повишено внимание поради ремонтни дейности. Участъкът е сигнализиран с пътни знаци. Срок до 03.05.2019 г.; \r\nПът III-3701: Движението по път III-3701 Черни Вит – Тетевен от км 22+300 до км 36+382 се извършва с повишено внимание поради ремонтни дейности по банкети и откоси. Срок до 30.03.2019 г. \r\nОПУ-Монтана: \r\nВременно са въведени следните ограничения за движение на МПС:  \r\nПът II-11: Движението по път II-11 Добри дол – Орсоя от км 23+167 до км 31+800 е ограничено за МПС над 10 т. поради изпълнение на строително-монтажни дейности. За останалите участници в движението скоростта е ограничена до 30 км/ч. \r\nОбходен маршрут: \r\nЗа движещите се по пътя Козлодуй-Лом-Видин: Козлодуй – Вълчедръм – Дългоделци – Д. Церовене – Вирове – Монтана – Ружинци – Димово – Дунавци – Видин и обратно. Срок до 30.04.2019 г.;  \r\nПът II-81: Движението по път ІІ-81 Монтана – София през проход „Петрохан“ е ограничено за автомобили над 12 т.; \r\nОбходен маршрут: през гр. Своге. Срок до 03.04.2019 г.; \r\nПът II-81: Движението по път II-81 Расово – Лом в посока Монтана от км 144+000 до км 145+400 е ограничено за МПС над 10 т. поради извършване на строително монтажни работи. На определени участници скоростта е ограничена до 40 км/ч. \r\nОбходен маршрут:  \r\n- В посока от Монтана: по път II-81 с. Д. Церовене кръстовището с път III-818, по път III-818 до кръстовище с път II-11 с. Д. Цибър, по път II-11 до гр. Лом и обратно. \r\n- В посока Лом - Видин: по път II-11 Ковачица – Д. Цибър, по път III-818 Вълчедръм – Дългоделци до кръстовището с път II-81 с. Д. Церовене, по път II-81 Вирове – Монтана и по път 1-1 Ружинци – Димово – Дунавци – Видин и обратно. Срок до 30.04.2019 г.; \r\nПът ІІІ-112: Движението по път ІІІ-112 Тополовец – Монтана от км 10+500 до км 47+806 е ограничено за МПС над 12 т. поради на строително-монтажни работи. Срок до 05.07.2019 г. \r\nОбходен маршрут: път І-1/Е-79/ Видин – Димово – Ружинци – Белотинци – Смоляновци – Монтана и обратно. МПС до 12 тона да се движат с повишено внимание. \r\nПът III-8104: Движението по път ІІІ-8104 Замфирово – Пърличево от км 7+000 до км 7+700 е ограничено за всички МПС поради пропадане на участък от пътното тяло.  \r\nОбходен маршрут: по път ІІ-81 Боровци – Монтана, път І-1 /Е-79/ Монтана – Сумер, път ІІІ-1621 Сумер – Пърличево и обратно. Срок до 30.03.2019 г. \r\nРемонтни дейности:  \r\nПът ІІ-11: Движението по Път  ІІ-11 с. Орсоя - гр. Лом се осъществява в една лента, поради  рязане на храсти надвиснали над пътното платно. Движението се регулира от сигналисти на място. Срок до 18:00 часа на 30.04.2019 г. \r\nПът ІІ-13: Движението по път ІІ-13 Крапчене - Липен от км 0+000 до км 10+060 се осъществява в една лента поради извършване на ремонтни дейности по участъци от пътната настилка.  Движението е ограничено до 40 км/ч. Срок до 31.05.2019 г. \r\nПът ІІІ-101: Движението по Път  ІІІ-101 с. Палилула - с. Михайлово от км 28+450 до км 62+000 се осъществява в една лента, с повишено внимание, поради частични ремонтни дейности по пътната настилка. Движението се регулира от сигналисти на място. Срок до 01.04.2019 г. \r\nПът III-102: Движението по път ІІІ-102 с. Горно Церовене – Монтана от км 75+000 до 80+500 се осъществява в една лента с повишено внимание поради изграждане на подпорна стена. Движението е ограничено до 40 км/ч. Срок до 30.04.2019 г.  \r\nОПУ-Пазарджик:  \r\nВременно са въведени следните ограничения за движение на МПС: \r\nПът III-3704: Движението по път III-3704 Пазарджик – Ветрен при км 11+485 в с. Бошуля е ограничено за МПС над 10 т.  \r\nОбходен маршрут: гр. Пазарджик, път I-8 с. Звъничево – Септемврийски ханчета, път III-8402 гр. Септември, кръгово кръстовище с път III-3704 с. Бошуля. Срок до 21.12.2019 г. \r\nРемонтни дейности:  \r\nПът III-8003: Движението по път III-8003 с. Дюлево – разклона за Стрелча /път III-606/ се извършва в една лента от км 35+890 до км 35+910 поради срутище /пропадане на част от дясното платно/. Движението в участъка се извършва в лявото платно и е регулирано с пътни знаци. Срок до 21.12.2019 г.  \r\nОПУ-Перник: \r\nВременно са въведени следните ограничения за движение на МПС: \r\nПът II-63: Движението по път II-63 Брезник – Трън от км 42+200 до км 42+800 е ограничено поради ремонт на мост. Движението е пренасочено по изграден временен път, сигнализиран съгласно проект за ВОБД. Срок до 31.05.2019 г. \r\nПът ІІІ-637: Движението по път ІІІ-637 от с. Мрамор до разклон за с. Лева река е ограничено за МПС над 10 т. Срок до 31.07.2019 г. \r\nРемонтни дейности: няма ограничения. \r\nОПУ-Плевен: \r\nВременно са въведени следните ограничения за движение на МПС:  \r\nПът ІІІ-301: Движението по път III-301 край регулация с. Козар Белене – начало регулация гр. Левски от км 1+750 до км 5+753 е ограничено за МПС общо тегло над 7 т. \r\nОбходен маршрут: път III-303 Българене – Малчика – Аспарухово – Левски. Срок – целогодишно. \r\nПът ІІІ-304: Движението по път III-304 Изгрев – Трънчовица – Бацова махала – Новачене – Дебово от км 0+030 до км 24+650 е ограничено за транзитното движение на МПС над 15 т.; \r\nОбходен маршрут: по път ІІ-34 Плевен – Никопол. Срок – целогодишно. \r\nПът ІІІ-306: Движението по път III-306 Луковит – Оряхово в участъка Червен бряг – Чомаковци от км 9+715 до км 19+207 е ограничено поради демонтиране на стоманен мост над река Искър преди с. Чомаковци. \r\nОбходен маршрут: (Кнежа – Искър – Долни Дъбник – Телиш – Луковит) За движещите се МПС по път I-3 Бяла-Ботевград от гр. Луковит транзитно през гр. Червен бряг към с. Чомаковци, начало обход с кръстовище с РП III-306, в гр. Луковит, км 138+767, оттам отбивния маршрут следва трасето на път I-3 през с. Радомирци до обхода на гр. Долни Дъбник, гр. Искър и гр. Кнежа до кръстовище с път III-306 в гр. Кнежа и след това по трасето на път III-306 до с. Чомаковци. Срок до 04.07.2019 г.; \r\nПът ІІІ-3004: Движението по път III-3004 Опанец – Долна Митрополия от км 0+000 до км 6+125 в района на с. Опанец е ограничено за транзитно движение на МПС над 3.5 т. \r\nОбходен маршрут: по път І-3 Бяла – Плевен – Ботевград (от п.в. \"КАТ\" на км 88+973 към п.в. на км 95+099). Срок – целогодишно. \r\nПът ІІІ-3005: Движението по път III-3005 Ясен – Търнене – Градина в района на с. Ясен от км 1+793 до км 4+223 е ограничено за движение на МПС над 3.5 т., осигурен е сигнализиран обходен маршрут; Срок – целогодишно. \r\nПът ІІІ-3005: Движението по път III-3005 Ясен – Търнене – Градина – Петърница – Бъркач – Беглеж в района на с. Беглеж от км 21+062 до км 27+123 е ограничено за МПС над 8 т. \r\nОбходен маршрут: път ІІІ-3502 Брестовец – Горталово – Беглеж – Бежаново – Ъглен. Срок – целогодишно. \r\nПът ІІІ-3006: Движението по път III-3006 Рупци – Червен бряг от км 8+900 до км 9+221 в участъка на свлачище в землището на гр. Червен бряг е ограничено МПС над 12 т. поради свлачищни процеси. \r\nОбходен маршрут:  По І-3 до гр. Луковит, кръстовище с РП ІІІ-306, дясно, до гр. Червен бряг и обратно. Срок – целогодишно. \r\nРемонтни дейности: няма ограничения. \r\nОПУ-Пловдив:  \r\nВременно са въведени следните ограничения за движение на МПС: \r\nПът II-86: Движението по път II-86 Асеновград – Нареченски бани е ограничено за МПС с височина над 4 м. през тунелите. \r\nОбходен маршрут: път III-866 Кричим – Девин. \r\nПът ІІІ-667: Движението по път III-667 Плодовитово – Първомай при км 6+832 в района на мост над р. Марица е ограничено за МПС над 5 т. поради намален габарит на пътното платно на стоманения мост на р. Марица. \r\nОбходен маршрут: път ІІ-66 Стара Загора – Поповица и път І-8 София – Пловдив – Свиленград. Срок до 28.12.2019 г.; \r\nПът III-804: Движението по път III-804 Поповица – Болярци е ограничено за МПС над 12 т. поради намален габарит на пътното платно на мост в с. Поповица. Срок до 31.12.2019 г.; \r\nОбходен маршрут: път Поповица – Садово – Кочево – Болярци. \r\nПът III-8611: Движението по път III-8611 Белица – Загражден – Давидково в участъка от км 13+500 от Държавно ловно стопанство ”Кормисош” след с. Белица до границата с област Смолян при км 18+431 е ограничено за всички МПС. Срок целогодишно. \r\nРемонтни дейности: няма ограничения. \r\nОПУ-Разград: \r\nВременно са въведени следните ограничения за движение на МПС: няма ограничения. \r\nРемонтни дейности:  \r\nПът III-702: Движението по път III-702 в участъка от граница с Област Шумен до гр. Исперих от км 2+000 до км 22+125 се осъществява с повишено внимание в една лента поради частични ремонтни дейности. Движението се регулира с временна сигнализация и сигналисти. Срок до 30.04.2019 г. \r\nОПУ-Русе: \r\nВременно са въведени следните ограничения за движение на МПС:  \r\nПът ІІІ-202: Движението по път III-202 Русе – Щръклево – Нисово – Кацелово при км 36+945 е ограничено за МПС над 10 т. поради компрометирано експлоатационно състояние на мост до с. Кацелово при км 36+945 над р. Черни Лом. Едната лента е затворена за движение и е въведен пропускателен режим по свободната лента за движение. Въведено е ограничение на скоростта 40 км/ч. Срок до 01.04.2019 г. \r\nПът ІІІ-202 Движението път ІІІ-202 Нисово – Кацелово от км 17+750 до км 33+900 ограничено за всички МПС. Участъкът не се поддържа през целия зимен период.  \r\nОбходен маршрут: \r\nпът ІІІ-501 Русе – Иваново – Две могили, път ІІІ-5001 Две могили – Широково – Кацелово и обратно. Срок до 31.03.2019 г.; \r\nПът ІІІ-501 Движението път ІІІ-501 Борово – Бяла от км 46+665 до км 51+245 ограничено за всички МПС. Участъкът не се поддържа през целия зимен период. Обходен маршрут: \r\nгр.Борово – път І-5 /Русе – В.Търново/, кръгово кръстовище гр.Бяла и обратно. Срок до 31.03.2019 г. \r\nРемонтни дейности:  \r\nПът II-21: Движението по път II-21 Русе – Мартен от км 0+000 до км 0+293 се осъществява с повишено внимание спрямо създадената с вертикална, хоризонтална и светлинна сигнализация организация на движението поради ремонтни дейности свързани с реконструкция и удвояване на габарита на пътното тяло. Въведено е ограничение на скоростта до 40 км/ч. Срок до 14.04.2019 г.; \r\nПът III-501: Движението по път ІІІ-501 Русе – Басарбово при км 5+976 се извършва в едната лента с пропускателен режим поради авариен ремонт на дясна тротоарна конзола на мостово съоръжение. Участъкът е сигнализиран съгласно Наредба №3 за ВОБД. Въведено е ограничение на скоростта до 20 км/ч. Срок до 01.04.2019 г. \r\nОПУ-Силистра: \r\nВременно са въведени следните ограничения за движение на МПС: няма ограничения. \r\nРемонтни дейности:  \r\nПът II-21: Движението по път ІІ-21 Русе – Силистра в участъка с. Гарван – с. Калипетрово от км 83+000 до км 149+910 се осъществява в една лента поради частични ремонтни дейности на асфалтовата настилка. Движението се регулира от сигналисти, предупредителни пътни знаци и конуси. Срок до 29.03.2019 г. \r\nПът ІІ-71: Движението по път II-71 Силистра – Добрич в участъка разклон с. Срацимир – с. Богорово от км 7+000 до 8+000 се осъществява в една лента поради частични ремонтни дейности на асфалтовата настилка. Движението се регулира от сигналисти, предупредителни пътни знаци и конуси. Срок до 03.04.2019 г. \r\nПът ІІ-71: Движението по път II-71 Силистра – Добрич в участъка разклон с. Кайнарджа– граница с област Добрич от км 19+000 до км 32+220 се осъществява в една лента поради частични ремонтни дейности на асфалтовата настилка. Движението се регулира от сигналисти, предупредителни пътни знаци и конуси. Срок до 03.04.2019 г. \r\nОПУ-Сливен: \r\nВременно са въведени следните ограничения за движение на МПС: \r\nПът ІІІ-7006: Движението по път ІІІ-7006 Бероново – Градец в участъка от с. Садово до с. Градец от км 9+645 до км 13+042 е ограничено за движение на МПС над 12 т. поради намалена носимоспособност на мостово съоръжение на км 10+868. Срок 31.03.2019 г.; \r\nПът ІІІ-7306: Движението по път ІІІ-7306 Сунгурларе – Пъдарево в участъка с. Чубра – с. Пъдарево е ограничено за МПС над 12 т. поради намалена носимоспособност на пътното тяло в участъка на област Бургас. Срок до 31.03.2019 г. \r\nРемонтни дейности:  \r\nПът II-48: Движението по път II-48 Омуртаг – Котел – път I-7 от км 18+000 до км 62+300 се осъществява с повишено внимание поради ремонт но ОС /мантинела/. Участъкът е сигнализиран с пътни знаци. Срок на изпълнение до 31.03.2019 г. \r\nОПУ-Смолян: \r\nПът IІI-197: Движението по път IІI-197 Борино – Грохотно – Девин в с. Грохотно при км 82+120 се осъществява с повишено внимание в лявата лента с изчакване при разминаване поради разрушена стена от каменна зидария вдясно на пътя. Участъкът е сигнализиран с пътни знаци. Срок до 15.04.2019 г. \r\nПът III-861: Движението по път III-861 в отсечката гр. Лъки – пътно кръстовище за хижа Момчил юнак от км 31+040 до км 36+000 е ограничено за МПС с тегло над 12 т. с ремаркета и полуремаркета поради намален габарит на пътното тяло.  \r\nОбходен маршрут: Лъки – Югово – Чепеларе – Рожен и обратно. Срок до 31.03.2019 г.; \r\nПът ІІІ-8631: Движението по път ІІІ-8631 Момчиловци – Славейно – местност Момина вода от км 0+000 до км 5+993 е ограничено за МПС над 12 т. с ремаркета и полуремаркета поради стеснен габарит на пътното тяло. Движението в района се регулира с пътни знаци. Срок до 31.03.2019 г.; \r\nПът ІІІ-8683: Движението по път ІІІ-8683 с. Арда – с. Горна Арда от км 27+000 до км 29+500 е ограничено за МПС с тегло над 10 т. поради пропадане и стеснение на една от пътните ленти. Движението в района се регулира с пътни знаци. Срок до 31.03.2019 г. \r\nРемонтни дейности: \r\nПът II-86: Движението по път ІІ-86 гр. Смолян – с. Средногорци от км 109+370 до км 109+570 в участъка срутище при км 109+450 при разклон за с. Тикале се регулира със светофарна уредба и скоростта е ограничена до 20 км/ч. Трафикът се осъществява в една /дясната/ пътна лента. Срок до 31.03.2019 г. \r\nПът ІІ-86: Движението по път ІІ-86 Средногорци – Рудозем от км 125+727 до км 132+920 се осъществява с повишено внимание поради ремонтни дейности. Срок до 14.12.2019 г. \r\nПът IІI-864: Движението по път IІI-864 Проглед – Пампорово от км 2+375 до км 2+485 се осъществява в една лента поради направа на подпорна стена на аварирал участък. Участъкът е сигнализиран с пътни знаци. Срок до 31.03.2019 г. \r\nОПУ-София: \r\nВременно са въведени следните ограничения за движение на МПС:  \r\nПът II-81: Движението по път ІІ-81 Монтана – София през проход „Петрохан“ е ограничено за автомобили над 12 т., както и тегленето на ремаркета и полуремаркета. \r\nОбходен маршрут: през гр. Своге. Срок до 31.03.2020 г.; \r\nПът ІІ-82: Движението по път II-82 Костенец – Самоков от км 0+000 до км 39+176 е ограничено за товарни МПС над 10 т. в двете посоки. Срок до 31.08.2019 г.; \r\nПът III-801: Движението по път III-801 Вакарел – Белица – Панагюрище от км 0+000 до км 22+133 е ограничено за товарни автомобили с ремаркета и полуремаркета поради влошени експлоатационни характеристики на пътното тяло. Срок 31.03.2019 г. \r\nПът ІІІ-3701: Движението по път III-3701 в участък от края на с. Ямна до края на област Ловеч от км 16+600 до км 22+300 е ограничено за всички МПС поради свлачищни процеси.  \r\nОбходен маршрут: път II-37 Етрополе – Лъга – Джурово, път I-3 Джурово – Ябланица граница област Ловеч, път III-358 Ябланица – Гложене, път III-3701 Гложене – Черни Вит. Срок до 31.05.2019 г.; \r\nПът ІІІ-8001: Движението по път III-8001 Беренде извор – Беренде от км 4+700 до км 9+410 е ограничено за движение на МПС поради намален габарит на пътното платно. Срок до 30.09.2019 г.; \r\nПът ІІІ-8102: Движението по път III-8102 Чибаовци – Свидня от км 10+000 до км 16+750 е ограничено поради активирали се свлачища.  \r\nОбходен маршрут: до Чибаовци да се ползва път II-81, до Бучин проход път III-164 Бучин проход – Искрец – Свидня. Срок до 31.05.2019 г. \r\nРемонтни дейности: \r\nПът II-81: Движението по път II-81 Костинброд – Петрохан от км 8+200 до км 51+235 е затруднено и се осъществява двупосочно в една лента на определени участъци поради ремонтни дейности на асфалтовата настилка. Временната организация се осъществява посредством пътни знаци и временни светофарни уредби. Срок до 30.09.2019 г. \r\nССТ: Движението по пътна връзка „Илиянско шосе“ при км 4+854 и пътен възел „Източна тангента“ при км 10+671 на Северна скоростна тангента /ССТ/ е ограничено поради ремонтни дейности /доизграждане на пътните платна/. Пътните възли са затворени с неподвижни ограничителни системи, вертикални пътни знаци и хоризонтална маркировка. Срок 01.03.2020 г. \r\nОПУ-Стара Загора: \r\nВременно са въведени следните ограничения за движение на МПС:  \r\nПът III-663: Движението по път III-663 Чирпан – Симеоновград в участъка с. Зетьово – с. Целина от км 7+200 до км 10+620 поради ремонтни дейности. Срок до 15.05.2019 г. \r\nОбходен маршрут: Път II-66 с. Ценово - / път III-663/.  \r\nПът ІІІ-807: Движението по път III-807 гр. Чирпан – с. Върбица в участъка с. Скобелево – с. Зетьово е ограничено за всички МПС поради аварирал мост над река Марица при км 7+600.  \r\nОбходни маршрути:  \r\n- път ІІ-66 Поповица – Плодовитово – Първомай – Скобелево;  \r\n- път ІІ-66 Чирпан – Плодовитово – Първомай – Скобелево;  \r\n- Скобелево – Първомай – Плодовитово – път ІІ-66. Срок до 31.12.2019 г. \r\nПът III-5005: Движението по път III-5005 връх ,,Шипка” – връх „Бузлуджа” от км 0+000 до км 12+213 е ограничено за МПС над 3.5 т. Срок до 30.05.2019 г. \r\nПът ІІІ-5031: Движението по път III-5031 Опан – Гълъбово е ограничено за МПС над 10 т.  \r\nОбходен маршрут: път І-5 Стара Загора – Димитровград и път ІІІ-554 Раднево – Гълъбово. Срок до 31.03.2019 г. \r\nРемонтни дейности: няма. \r\nОПУ-Търговище: \r\nВременно са въведени следните ограничения за движение на МПС: \r\nПът III-4009: Движението по път III-4009 Лиляк – Пресиян от км 7+484 до км 15+230 е ограничено за МПС над 5 т. поради свлачище в района на с. Александрово. Участъкът е сигнализиран с пътни знаци. Срок до 31.03.2019 г.; \r\nПът III-4082: Движението на МПС над 3,5 т. по път III-4082 Капище – Банковец от км 0+000 до 11+300 е ограничено поради ремонт на мост. Срок до 31.05.2019 г. \r\nРемонтни дейности: \r\nПът IIІ-704: Движението по път Менгишево – Плъстина от км 0+000 до км 3+247 се осъществява с повишено внимание поради ремонт на асфалтовата настилка. Срок до \r\n30.10.2019 г. \r\nПът III-4009: Движението по път III-4009 Лиляк – Александрово от км 9+800 до 10+200 се осъществява в една лента поради активизирано свлачище. Участъкът е сигнализиран с пътни знаци. Срок до 31.05.2019 г.; \r\nОПУ-Хасково: \r\nВременно са въведени следните ограничения за движение на МПС: \r\nПът III-597: Движението по път III-597 Ивайловград – Дъбовец – Малко градище – Лозен – Любимец в гр. Любимец при км 56+850 е ограничено за всички МПС поради закрит ж.п. прелез.  \r\nОбходен маршрут: гр. Любимец – с. Сива река – с. Малко градище – гр. Ивайловград. Срок до 31.12.2019 г.; \r\nПът III-5009: Движението на МПС над 12 т. по път III-5009 Козлец – Кърджали от км 0+000 до км 26+080 e ограничено. Срок до 31.12.2019 г. \r\nРемонтни дейности: \r\nПът III-663: Движението по път III-663 Димитровград – Симеоновград в участъка от разклона за гр. Стара Загора до гр. Симеоновград от км 34+600 до км 54+835 се осъществява в една лента поради частични ремонтни дейности на асфалтовата настилка. Движението през работните участъци се осъществява двупосочно в едната лента и се регулира с пътна сигнализация. Срок до 02.10.2019 г. \r\nОПУ-Шумен: \r\nВременно са въведени следните ограничения за движение на МПС:  \r\nПът ІІІ-731: Движението по път III-731 Радко Димитриево – Друмево e ограничено за МПС над 10 т. поради свлачищни процеси.  \r\nОбходен маршрут: Шумен – Овчарово – Друмево. Срок до 02.04.2019 г. \r\nРемонтни дейности: няма ограничения. \r\nОПУ-Ямбол: \r\nВременно са въведени следните ограничения за движение на МПС:  \r\nПът III-7008: Движението по път III-7008 Елхово – Изгрев от км 2+440 до  км 2+560 е ограничено, поради лошо експлоатационно състояние на дървен мост над р. Тунджа. \r\nОбходен маршрут: По изграден обходен път до моста с ограничение на скоростта до 30 км/ч. Срок до 30.06.2019 г. \r\nРемонтни дейности:  \r\nПът III-7008: Движението по път III-7008 Малък манастир – Голям манастир от км 18+059 до км 18+123 се осъществява в една лента, поради пропаднала настилка и пропаднал насип. Движението се регулира чрез пътни знаци. Срок до 30.06.2019 г. Опасност от падащи камъни:  Искърско дефиле; Кресненско дефиле; проход на Републиката; път І-1 /Е-79/ Мездра-Ботевград, Видин-Монтана и в участъците от км 321+400 до км 321+500 и от км 352+650 до км 352+750; път I-4 София-Варна при с. Пролаз и Коритна-Български Извор-Микре; път I-5 /Е 85/ В. Търново-Дряново-Габрово-Шипка; път І-6 Коняво-разклон Клапаровци и София-Карлово-Бургас, проходи „Козница” и „Стражата”; път I-8 при кръстовище за с. Габровица; път I-9 Крушевец-М.Търново; път ІІ-19 Симитли- Г. Делчев; път II-35 Троян-Кърнаре; път II-37 Пещера-Батак-Ш. Поляна; път II-53 Стара река-Сливен; път ІІ-62 Самоков-Дупница /местност Дервена/; път ІІ-82 Самоков-София /Г.Окол-Пасарел-Кокаляне/; път II-84 Варвара-гара Костандово /кръстовище за Св. Петка/; път ІІ-86 Асеновград-Смолян; път ІІІ-102 Превала-Монтана; път ІІІ-104 Бобошево-Четирци; път ІІІ-107 Рила-Рилски Манастир; път III-305 Дерманци-Торос-Гложене; път ІІІ-488 Градец-Ичера-Сливен; път ІІІ-601 Горановци-Олтоманци; път ІІІ-606 в района на Копривщица; път ІІІ-622 Друмохар-Ваксево; път III-842 Юндола-Голямо Белово; път ІІІ-861 Юговско ханче-Югово-Лъки-Здравец; път ІІІ-865; Стояново-Ардино; път ІІІ-866 Смолян-Кричим-Стамболийски-път І-8; път ІІІ-3011 стената на яз. „Ал. Стамболийски”; път ІІІ-8611 Белица-Загражден, всички пътища на област Смолян; път II-55 от км 34+900 до км 45+000 на Прохода на Републиката има опасност от свличане на скални и земни маси; път ІІ-73 Шумен-Карнобат има опасност от свличане на скални и земни маси. Шофьорите да се движат с повишено внимание по тези участъци.", "date": "2019.03.28", "title": "Актуална пътна обстановка"}
{"url": "http://www.focus-news.net/news/2019/03/28/2640213/plyus-info-makedoniya-atina-shte-se-sdobie-sas-statuya-na-aleksandar-veliki.html", "text": "В центъра на Атина се издига статуя на Александър Велики, съобщава скопското електронно издание „ Плюс Инфо “. \r\nСтатуята ще бъде висока 3,5 метра и е дело на Янис Папас. Превод и редакция : Калоян Пенков", "date": "2019.03.28", "title": "„Плюс Инфо“ (Македония): Атина ще се сдобие със статуя на Александър Велики"}
{"url": "http://www.focus-news.net/news/2019/03/28/2640219/sliven-oblastniyat-upravitel-chavdar-bozhurski-razporedi-merki-za-opazvane-na-gorite-prez-pozharoopasniya-sezon.html", "text": "Със своя заповед областният на Сливен управител Чавдар Божурски разпореди мерки за пожарна безопасност, предотвратяване и гасене на пожари в горските територии в периода от 1 април до 31 октомври 2019 година. това съобщиха от пресцентъра на  Областната администрация . \r\nЗабранява се паленето на открит огън и извършването на огневи работи на разстояние, по-малко от 100 метра от границите на горските територии. Изхвърлянето на горими отпадъци трябва да става само на определените за това места – контейнери за смет и сметища. Директорите на Държавните горски стопанства, Природен парк „Сините камъни“, кметовете на общини и собствениците и ползвателите на гори се задължават да проверят състоянието на наличните в тези територии противопожарни хидранти, водоеми и противопожарни депа, като възстановят неизправните. \r\nВ заповедта са разпоредени мерки за осигуряване на денонощна връзка по места с органите на пожарна безопасност, за привличането на поделенията на Министерството на отбраната при сложни и големи пожари, както и за участието на населението в гасенето. \r\nЗаповедта се свежда за изпълнение до директорите на РДГ, ЮИДП, ДПП „Сините камъни“, РДПБЗН, ОПУ, компания „Железопътна инфраструктура“, „ЕВН“, кметовете на общини в област Сливен.", "date": "2019.03.28", "title": "Сливен: Областният управител Чавдар Божурски разпореди мерки за опазване на горите през пожароопасния сезон"}
{"url": "http://www.focus-news.net/news/2019/03/28/2640215/nikolay-yanchev-motorist-golyama-chast-ot-intsidentite-s-motoristi-vaznikvat-v-sledstvie-na-tova-che-avtomobilistite-se-opitvat-da-ni-prechat.html", "text": "Голяма част от инцидентите с мотористи възникват в следствие на това, че автомобилистите се опитват да ни пречат. Това каза пред  Радио „Фокус“ – Пирин  дългогодишният моторист от Благоевград Николай Янчев. Според него трябва да се има предвид, че мотоциклетистите управляват превозно средство на две колела. „Ние заемаме и по-малко площ на пътното платно, затова автомобилите, които са по-големи, следват да бъдат и по-внимателни спрямо нас“, посочи Янчев. Той добави, че е необходимо автомобилистите да пазят мотористите, а не да им пречат. „Хубаво е при възможност да ни дават път, защото в някои ситуации това може да спаси живот“, допълни Янчев. Той отбеляза, че най-важното правило на пътя е всеки един участник в движението да бъде толерантен към останалите. \r\n„Преди началото на мото сезон 2019 г. апелирам към всички мотористи да карат с каски и да не се качват на превозните средства след употреба на алкохол“, заяви Николай Янчев. „Искам да обърна внимание и на автомобилистите – пазете ни и си гледайте страничните огледала, защото има много такива, които не го правят“, каза още Янчев. Той подчерта, че е много важно всички да спазват правилата за движение по пътищата без значение дали става въпрос за автомобилисти, мотористи или велосипедисти, защото само така можем да спрем войната по пътищата, на която сме свидетели през последните няколко години. Той отбеляза, че на откриването на мото сезона тази година, което ще се проведе в Благоевград на 14 април се очакват много мотористи от цялата страна, като за всички е подготвена специална програма, за да може да се получи един хубав празник за любителите на моторите и екстремните усещания. \r\nЛивия НИНОВА", "date": "2019.03.28", "title": "Николай Янчев, моторист: Голяма част от инцидентите с мотористи възникват в следствие на това, че автомобилистите се опитват да ни пречат"}
{"url": "http://www.focus-news.net/news/2019/03/28/2640205/d-r-daniela-daritkova-gerb-blagodarya-na-premiera-i-lider-na-gerb-kakto-i-na-politicheskoto-rakovodstvo-za-nominatsiyata-da-bada-predsedatel-na-parlamentarnata-grupa.html", "text": "Благодаря на премиера и лидер на ГЕРБ, както и на политическото ръководство за номинацията да бъда председател на парламентарната група. Това каза обявената за председател на ПГ на ГЕРБ д-р Даниела Дариткова в предаването „Лице в лице“ по  бТВ.  Тя поясни, че е предложена от премиера и лидер на ГЕРБ Бойко Борисов и от досегашния председател на ПГ на ГЕРБ Цветан Цветанов. „Искам да благодаря на премиера и лидера на ПП ГЕРБ за доверието, както и на политическото ръководство, защото номинацията дойде от тях. Приемам я с отговорност и съзнание за предизвикателствата, които ме очакват. Работата на председател на парламентарната група е организационно-комуникационно и вярвам, че с подкрепата на моите колеги ще мога да се справя с нея. Тя гарантира стабилното парламентарно мнозинство, което е изключително важно за нормалното функциониране на държавата“, заяви още д-р Дариткова. Тя уточни, че е имало много номинации и  всички са били обсъдени. Попитана дали се чувства като Цветанов, тя отговори: „Не, аз вече успях да се дистанцирам от образа на г-н Цветанов, защото заявих, че ще се стремя към неговите диалогични опити да намери здравия консенсус в Народното събрание. В никакъв случай не мога да бъда Цветанов в парламента. “", "date": "2019.03.28", "title": "Д-р Даниела Дариткова, ГЕРБ: Благодаря на премиера и лидер на ГЕРБ, както и на политическото ръководство, за номинацията да бъда председател на парламентарната група"}
{"url": "http://www.focus-news.net/news/2019/03/28/2640214/miro-rahnev-homeopat-i-psihoterapevt-prez-proletta-chesto-se-sluchva-chovek-da-poluchi-spad-na-zhiznenata-si-energiya-ili-da-zapochne-da-gubi-svoya-resurs.html", "text": "През пролетта, особено в началото на сезона, често се случва човек да получи спад на жизнената си енергия или да започне да губи своя ресурс. Това каза за  Радио „Фокус“ – Бургас  Миро Рахнев, хомеопат и психотерапевт. Според специалиста това състояние често е свързано със замаяност. „В този случай хората често търсят проблема на биологично ниво, което не е точно така“, отбеляза Рахнев. Психотерапетът добави, че това състояние, нар. още пролетна умора, може да се причисли към т.н. ефективни разстройства или наричани още сезонни разстройства с промяната от един сезон към друг. „Но трябва да се има предвид, че и със самото си хранене, ние можем да подкрепим имунната система и всички възстановителни процеси за преминаването от един сезон в друг, в случая от зимен към летен“, заяви психотерапевтът.  \r\nСпоред Рахнев често се случва, тъй като през зимата се консумират повече въглехидрати и мазнини, ниският прием на енергия и на протеин да потисне имунните функции, имунитетът да започне да се дестабилизира и оттам да се получи т.н. „пролетна умора“. „Започва да се получава дефицит на определени количества витамини, затова е добре да се приемат някакъв вид хранителни добавки, което е част от адаптационния процес“, добави хомеопата. Според него това състояние на сезонна умора засяга предимно младите хора, но може да се наблюдава при всички възрасти. „Определено тези нарушения, които се случват през определените периоди на годината засягат предимно жените. Това е т.н. хормонален дисбаланс, при който организма започва да се повлиява“, заяви Рахнев и добави, че вероятноnjпо време на зимните месеци нивата на серотонина или т.н. хормон на щастието намалява, тъй като за производството му е нужна слънчева и това води до чувство на изтощение в началото на самата пролет. \r\nДеница ДИМИТРОВА", "date": "2019.03.28", "title": "Миро Рахнев, хомеопат и психотерапевт: През пролетта често се случва човек да получи спад на жизнената си енергия или да започне да губи своя ресурс"}
{"url": "http://www.focus-news.net/news/2019/03/28/2640216/d-r-daniela-daritkova-gerb-shte-izlezem-po-stabilni-ot-krizata-s-apartamentite.html", "text": "Всички национално отговорни политици в парламента трябва да подпомагат нормалното започване на заседанието на Народното събрание. Това каза обявената за председател на ПГ на ГЕРБ д-р Даниела Дариткова в предаването „Лице в лице“ по  бТВ . „Днес съм благодарна на колегите от опозицията, които присъстват в пленарна зала в лицето на ДПС. Те бяха толерантни и се регистрираха на това пленарно заседание“, коментира тя. „Кворумът е ангажимент на управляващите. Ние се справяме във всички тези дни, когато БСП напусна парламента. В същото време освен дейността в пленарна зала колегите народни представители имат много други ангажименти, свързани с международни участия. Задължението всеки ден да сме 121 човека в залата пречи на реализацията на тези ангажименти“, посочи Дариткова. „Ще съм благодарна на всички национално отговорни политици, които са в парламента и които разбират, че за да функционира добре парламентарната република трябва всички да подпомагат нормалното започване на заседанието на Народното събрание“, заяви тя.  На въпрос дали кворумът е форма на рекет и дали очаква такова нещо, д-р Дариткова коментира, че всеки един законопроект, който ще се разглежда в зала, ще преминава през диалог с всички парламентарни групи. „В момента смятам, че това определение за сделка и рекет не кореспондира с начина на функциониране на Народното събрание“, допълни още тя. Д-р Дариткова отправи покана към БСП и заяви, че те носят отговорност за функционирането на това Народно събрание и решението, което са взели би следвало да бъде ревизирано. „Смятам, че те се откъснаха както от парламентарната действителност, така и от проблемите на българските граждани предвид пресконференциите, които правят напоследък. Те нямат отношение към това, което вълнува хората, по-скоро има едно залитане в жълтата тематика. Това не прави чест на една отговорна партия с толкова дълга политическа история“, обясни още д-р Дариткова. Тя добави, че ГЕРБ търси коректив в опозицията и мнения и предложения.  \r\nВъв връзка с пожеланието на лидера на НФСБ Валери Симеонов за цветя и рози по прашния път, Дариткова отчете, че той е бил особено поетичен днес. „Приемам това по-скоро като едно добро пожелание, а не като закана, че диалозите с коалиционните партньори ще бъдат сложни“, отбеляза още тя.  \r\nВъв връзка със скандала с апартаментите и дали е нанесена щета върху ГЕРБ, Дариткова посочи, че става въпрос за координирана атака. „Нямаше как да бъде оставена без реакция. Ние в ПП ГЕРБ сме показали, че винаги носим отговорност, дори когато няма доказателство за вина, за разлика от нашите опоненти, които даже и при повдигнати опоненти са горди да поставят подобни персони като водачи на листата си“, заяви още д-р Дариткова. Тя изрази надежда, че по този начин са прекратили и преодолели кризата. „Вярвам, че ще излезем по-стабилни от тази криза. За нас сега голямото предизвикателство са именно европейските избори“, допълни д-р Дариткова.", "date": "2019.03.28", "title": "Д-р Даниела Дариткова, ГЕРБ: Ще излезем по-стабилни от кризата с апартаментите"}
{"url": "http://www.focus-news.net/news/2019/03/28/2640224/sliven-ot-april-shte-zapochne-klasiraneto-na-detsata-v-1-vazrastova-grupa-v-detskite-gradini-v-grada.html", "text": "От април ще започне класирането на децата в 1 възрастова група в детски градини, съобщиха от пресцентъра на  Община Сливен . Тогава ще започне приемът на децата, родени през 2016 г., които през септември ще постъпят в 1 възрастова група в детските градини. Свободните места ще бъдат обявени на 2 април, съгласно утвърдения график на дейностите за 2019 г. \r\nВсички регистрирани до момента активни заявления ще участват в класирането, което ще бъде публикувано на 12 април. В срок до 9 април включително родителите имат възможност да редактират своите заявления, както и да подават нови такива. Молим всички родители да прегледат още веднъж своите заявления преди да се затвори системата за прием, за да са уверени, че са маркирали всички критерии, които се отнасят за тях. \r\nДецата, родени през 2016 г. ще постъпят в детската градина, в която са класирани и записани в указания срок в периода от 01.09.2019 г. до 30.09.2019 г. по график на детската градина. \r\nОсвен по електронен път, заявления могат да се подават и на място в детските градини и в Община Сливен. Важно е родителите да знаят, че при класирането на децата няма да се има предвид регистрационния номер, датата и часа на регистрация, а при равни условия децата се класират на случаен принцип със случайни числа, чрез компютърната система. \r\nАдресът на заявителя се отбелязва автоматично от системата по време на регистрацията, като информацията се изважда от базата данни на ГРАО-Сливен. В случай че по някаква причина заявителят не фигурира в базата данни на ГРАО, то регистрацията може да бъде направена на място в детската градина или в Община Сливен. \r\nНапомняме на родителите, че преместването на децата от една детска градина в друга на територията на община Сливен се извършва чрез електронната система за прием, като родителят трябва да подаде заявление за участие в класиране в случай, че желае да премести детето си. Свободните места се обявяват всеки месец, съгласно графика на дейностите в раздел „Класирания” на специализирания сайт за прием. \r\nПри възникнали въпроси или затруднения при работата с онлайн системата за прием, родителите могат да се обръщат за съдействие към директорите на детските градини и определените от тях служители, както и към Ина Николова, главен експерт в Дирекция „ОКВО“ в Община Сливен, тел. 044/611 320, мобилен 0879 599 244. \r\nРодителите могат да се запознаят с него от раздел „Класирания” в   или директно от този линк:  .", "date": "2019.03.28", "title": "Сливен: От април ще започне класирането на децата в 1 възрастова група в детските градини в града"}
{"url": "http://www.focus-news.net/news/2019/03/28/2640221/aleksandar-simov-bsp-gerb-ne-e-partiya-a-korporatsiya-ovladyala-proizvodstvoto-na-lobistki-zakoni.html", "text": "Издигането на Елена Йончева за водач на листата на БСП на евровота не е морален фалш, а знак, че БСП търси фигура, която демонстрира най-добре битката и нетърпимостта към всичко, което се случва в държавата. Това каза в предаването  „Червена линия“  на  Радио „Фокус“  Александър Симов, народен представител от ПГ на „БСП за България“. Той коментира позицията на ГЕРБ, в която партията пита „какъв е моралният прочит на издигането за водач на листата за евродепутати на БСП на Елена Йончева, която е с повдигнато обвинение за пране на пари в особено големи размери“. Александър Симов коментира, че от ГЕРБ твърдят, че повдигнато обвинение е едва ли не доказателство за вина. „Точно заради това разбиране България плати 7 пъти заради акции на Цветан Цветанов по дела в Страсбург. Елена Йончева се сдоби с това обвинение заради ролята си на непрестанен борец срещу тази паяжина на „гейтове“, „суджуци“ и всякакви други корпоративни схеми“, заяви Александър Симов. По отношение на оставките заради „Апартаментгейт“ Александър Симов каза, че никакво чувство за справедливост не може да бъде удовлетворено. „Това не е антикорупционен порив за изчистване, както се опитват да го представят дежурните по любов към ГЕРБ медии. Това е отстраняване на неудобните свидетели или опит за кризисен пиар - бързо да бъдат изтикани в сенките фигури, които със своето присъствие непрестанно напомнят, че ГЕРБ не е партия,  а корпорация, която е овладяла производството на лобистки закони“, допълни Александър Симов. По думите му цялата серия от скандали показва, че политическа легитимност в това мнозинство няма и предсрочните избори са единственият нормален изход от такава ситуация на криза. „В такава ситуация логичната политическа стъпка е Бойко Борисов и ГЕРБ да потърсят ново политическо доверие. Но те са вътрешно обезсилени и морално разкостени и точно заради това не искат да се явяват пред урните. Патетичните уверения, че ГЕРБ е във върха си и ще покаже нови резултати, се разбиват пред тихото стържене със зъби, което българските граждани демонстрират пред тази нагла изява на лукс, арогантност и политически цинизъм. Този парламент е в историята, въпросът е кога ще го осъзнае“, каза още Александър Симов. \r\nРосица АНГЕЛОВА", "date": "2019.03.28", "title": "Александър Симов, БСП: ГЕРБ не е партия,  а корпорация, овладяла производството на лобистки закони"}
{"url": "http://www.focus-news.net/news/2019/03/28/2640223/1-tv-makedoniya-han-nastoyava-za-vazmozhno-nay-skoro-ustanovyavane-na-vlast-v-bosna-i-hertsegovina.html", "text": "Европейският комисар по политиката за разширяването Йоханес Хан призова лидерите на Босна и Херцеговина бързо да формират правителство, което да продължи реформите в страната, съобщава македонският телевизионен канал  1 TV . \r\n„Отново призовавах лидерите бързо да сформират правителство, което да продължи да осъществява реформите в интерес на гражданите“, написа Хан в Twitter след среща с членовете на председателството на Босна и Херцеговина, съставено от Милорад Додик, Желко Комшич и Шефик Джаферович. \r\nОт Сараево Хан ще замине на двудневно посещение в Сърбия, където ще се срещне с президента Александър Вучич и премиера Ана Бърнабич. Превод и редакция : Калоян Пенков", "date": "2019.03.28", "title": "1 TV (Македония): Хан настоява за възможно най-скоро установяване на власт в Босна и Херцеговина"}
{"url": "http://www.focus-news.net/news/2019/03/28/2640220/daniela-daritkova-smenya-tsvetan-tsvetanov-nachelo-na-pg-na-gerb-obzor.html", "text": "Д-р Даниела Дариткова ще бъде новият председател на ПГ на ГЕРБ. Това обяви  премиерът Бойко Борисов  пред журналисти. Дариткова заема поста, след като в сряда Цветан Цветанов обяви, че напуска парламента заради скандала с апартаментите. Д-р Даниела Дариткова е член на Изпълнителната комисия на ПП ГЕРБ. Тя е депутат в 41-вото, 42-рото, 43-тото и 44-тото Народно събрание, избрана от 22-ри Многомандатен избирателен район - Смолян. В 44-тото НС Дариткова заема поста на председател е на парламентарната комисия по здравеопазване. Член е на Комисията по взаимодействието с неправителствените организации и жалбите на гражданите в парламента, както и на групите за приятелство на България с Казахстан, Израел, Латвия, Литва, Холандия, Чили, Гърция, Русия, Словакия и Узбекистан.  Даниела Дариткова  заяви, че приема поста със съзнание за получената оценката от партията, но и като предизвикателство. Тя посочи, че неин основен приоритет като председател на ПГ на ГЕРБ ще бъде търсенето на диалог и да постигането на максимално възможния консенсус, в интерес на българските граждани. Дариткова коментира, че никога няма да може да бъде Цветанов в парламентарната група, но в рамките на възможностите си ще търси устойчиво парламентарно мнозинство, което е изключително важно, за да функционира правителството и да се покаже стабилност в държавата. „Вярвам, че търсенето на едно поведение без агресия ще даде друг облик и на парламента. Важно е да покажем това като модел на поведение в цялото общество“, добави тя. Дариткова каза още, че ПГ на ГЕРБ няма да промени своето поведение, защото ще бъде последователна и ще изпълнява програмата си. Тя коментира, че разчита на подкрепата на своите съпартийци в парламентарната група и обясни, че трябва да се бори за нея ежедневно. Според Дариткова ГЕРБ ще излезе по-стабилна след кризата с апартаментите.  \r\nСамият  Цветан Цветанов  заяви, че е готов да помага на Даниела Дариткова и на ПГ на ГЕРБ. „Връзката остава толкова силна, колкото е била досега“, посочи той. „Вече има изграден механизъм с парламентарните групи, с който да търсим политически консенсус и устойчивост в законодателството“, отбеляза Цветанов. „Ние сме отговорни хора, за нас ГЕРБ е кауза и всеки един от нас го осъзнава. Има моменти, когато трябва да направиш крачка встрани. Има моменти, когато трябва да си солидарен с всички колеги, които до настоящия момент са проявявали подобен подход. Нямаше как да обясня както на обществото, но преди всичко на структурите на ПП ГЕРБ и на колегите, ако не бях взел такова решение. Това щеше да означава, че аз съм се вкопчил в позицията шеф на парламентарна група и за мен това е фиксация или някакво его. В политиката няма его. В политиката трябва да бъдеш достатъчно отговорен, да бъдеш човек, който може да прави компромиси със себе си“, коментира още той.  \r\nЦветанов отбеляза, че колегите му от парламентарната група са му направили изненада и са му подарили маратонки, за да продължи да бяга в този политически маратон. \r\nРокадите в групата на ГЕРБ в парламента бе основна тема в кулоарите на Народното събрание.  Лидерът на ПП „Атака“ \r\nВолен Сидеров  отбеляза, че Даниела Дариткова е комуникативен и спокоен човек и не вижда проблеми по отношение на комуникацията с нея. Той заяви, че не очаква трусове или влошаване на работата на ПГ на ГЕРБ след напускането на Цветанов. Според Сидеров няма да има и проблеми с осигуряването на кворума за пленарните заседания. Лидерът на НФСБ Валери Симеонов  пожела „цветя и рози по пътя прашен на Даниела Дариткова“. Той заяви, че има известни притеснения за работата оттук нататък между различните парламентарни групи, тъй като до момента Цветан Цветанов е извършвал много сериозна координационна работа. Симеонов посочи, че ще подкрепя Дариткова, когато има за какво, но и ще отстоява своите позиции.  Лидерът на ПП „Воля“ Веселин Марешки  коментира, че Даниела Дариткова е един от най-старите и високопоставени кадри в ГЕРБ и добави, че парламентарната му група ще работи конструктивно с избрания от ГЕРБ председател на ПГ. „Виждам консолидиране на парламента. Всички парламентарно представени партии, с изключение на БСП, бяха в зала. Регистрираха се и парламентът работи с много по-голям кворум“, допълни Марешки.  Лидерът на ДПС Мустафа Карадайъ  заяви, че ще подкрепи оставката на Цветан Цветанов, тъй като тя е въпрос на лична воля. Заместник-председателят на ПГ на „БСП за България“ Крум Зарков  заяви, че оставката на Цветан Цветанов не е морален акт, а политически фалш. По думите му Цветанов напуска парламента, за да остане във властта. По думите му Даниела Дариткова е верен последовател на Цветанов, затова и коалиционните партньори на ГЕРБ са толкова спокойни. Според него оставката на Цветан Цветанов доказва и друго твърдение на БСП по време на дебатите по Изборния кодекс - в България демокрацията е под заплаха. „Доказателство за това е фактът, че политик, загубил обществено доверие и свалян от всички постове чрез скандали и обществен натиск, може да бъде председател на предизборен щаб“, заяви още зам.-председателят на ПГ „БСП за България“. По думите му оставките не подобряват живота на хората и не променят модела на управление, а напротив, утвърждават го. „Единственото, което те постигат е да осигурят комфорт на Бойко Борисов като министър-председател“. \r\nОт  ГЕРБ излязоха с позиция  в отговор на БСП, в която питат какъв е моралният прочит на издигането за водач на листата за евродепутати на Елена Йончева, която е с повдигнато обвинение за пране на пари в особено големи размери? „Как БСП ще обясни на българите, които загубиха спестяванията си при фалита на КТБ, че водач на листата им е човек, който е имал обща офшорна фирма с Цветан Василев? И можем ли да тълкуваме първата позиция на Йончева в листата на БСП като ясен знак, че неин подгласник и на втора позиция ще бъде възнаграден обвиненият в най-тежкото политическо престъпление – купуването на гласове – Манол Генов?“, питат още от ГЕРБ. От партията питат още дали е морално това, че Йончева дори не е напуснала парламента, след като бе избрана за водач на червената евролиста. \r\nПо-късно и лидерът на БСП  Корнелия Нинова  също коментира темата. \"Цветанов напуска парламента с тежки съмнения за политически рекет, лобистки закони, може би данъчни престъпления, а в същото време остава лице на кампанията и шеф на предизборния щаб на ГЕРБ\", заяви тя. По думите й залогът на европейските избори е и национален. \"Наша победа означава оставка на Борисов и предсрочни избори\", каза Нинова.", "date": "2019.03.28", "title": "Даниела Дариткова сменя Цветан Цветанов начело на ПГ на ГЕРБ (ОБЗОР)"}
{"url": "http://www.focus-news.net/news/2019/03/28/2640228/1-tv-makedoniya-nyama-kompromis-mestni-izbori-shte-ima-s-ili-bez-opozitsiya.html", "text": "Албанският премиер Еди Рама обяви в речта си в парламента, че няма да има компромис и, че местните избори ще се проведат с или без опозицията, съобщава македонският телевизионен канал  1 TV . \r\nТой добави, че евентуалното неучастие на Демократическата партия и Социалистическото движение за интеграция на местните избори, насрочени за 30 юни, ще бъде вредно за самите партии. \r\n„Днес, както и преди, чухме, че няма да участват в изборите. Това е тяхна работа. За тяхно добро е да участват в изборите. Ще участват или не, местните избори ще се проведат на определената дата. Ние ще спечелим в тези общини, където те управляват и ще го правим много по-добре от тях“, каза Рама. \r\nТой отговори на опозицията и на искането за оставка, за сформиране на преходно правителство и за провеждането на предсрочни парламентарни избори. \r\n„Няма да има предсрочни парламентарни избори. Хората ни дадоха мандат до 2021 г. и няма да има преговори“, заяви Рама. \r\nОт парламентарната трибуна Рама добави, че опозиционерите са варвари и скитници. \r\n„Нека останат на улицата, където са. Улицата избира улицата, нека останат там, докато ние продължаваме по пътя, който сме поели, за да водим албанците“, заяви Рама. Превод и редакция : Калоян Пенков", "date": "2019.03.28", "title": "1 TV (Македония): „Няма компромис, местни избори ще има с или без опозиция"}
{"url": "http://www.focus-news.net/news/2019/03/28/2640226/zam-ministar-nikolay-nankov-nad-640-mln-lv-se-investirat-v-patnata-infrastruktura-v-sofiyska-oblast.html", "text": "647 млн. лв. са средствата от държавния бюджет, европейските фондове и Механизма за свързване на Европа, които се инвестират за изграждане и ремонт на пътища в Софийска област. Това съобщи в Сливница днес заместник-министърът на регионалното развитие и благоустройството Николай Нанков. В града той участва в дискусия за регионалното развитие, съобщиха от пресцентъра на  Министерството .  \r\nОсновен приоритет през 2019 г. ще бъде магистралата „Калотина – Сливница“, тъй като само тази отсечка от трансевропейския коридор от Лондон до Истанбул не е с магистрални габарити. Имаше жалби по процедурата за избор на строителен надзор за участъка между Драгоман и Сливница с дължина 16,9 км, които са оттеглени. Очаква се строителството му да стартира през май и да завърши за около две години. Стойността на строителните работи на отсечката е 140 млн. лв., като 40 млн. лв. са от Механизма за свързване на Европа, съобщи заместник-министър Нанков.  \r\nИзбран е изпълнителят за другия участък от магистрала – от Калотина до Драгоман. Очаква се да приключи процедурата за строителен надзор и, ако няма жалби по нея, строителството може да стартира през юни.  \r\n140 млн. лв. от средствата за пътна инфраструктура са за ремонт на мостове, виадукти и тунели по магистралите „Хемус“ и „Тракия“ на територията на областта, които не са ремонтирани повече от 30 години. Съоръженията се рехабилитират поетапно. До началото на летния сезон ще приключи ремонтът на виадуктите на 13-ти, 15-ти и 20-ти км на АМ „Тракия“ в посока Пловдив. След 15 септември ще се рехабилитират и платната на съоръженията в посока София.  \r\nПрез тази година се очаква да приключи ремонтът на тръбата в посока София на тунел „Витиня“ на АМ „Хемус“. През месец май се предвижда да завърши рехабилитацията на пътя през Петрохан, като ще се ремонтира и участък в границите на гр. Костинброд. Предстои да стартира рехабилитацията на пътя между Сливница и Брезник, който осигурява връзка между Софийска област и Перник.  \r\nНиколай Нанков подчерта, че с въвеждане на тол системата за тежкотоварни автомобили от 16 август 2019 г. ще се възстанови справедливостта в пътния сектор чрез принципа „който руши повече, плаща повече“. В момента само 100 млн. лв. от общо 350 млн. лв. годишни приходи от винетки са от тежкотоварни автомобили. Очаква се постъпленията да са над 1 млрд. лв. годишно, което ще позволи повече инвестиции в доизграждането и поддръжката на пътна инфраструктура.  \r\nОбластта е не само най-голяма като брой общини, но и с най-дълга и силно амортизирана водопреносна мрежа, обърна внимание заместник-министър Нанков. Той коментира, че присъединяването на община Ботевград към обособената територия на Асоциацията по ВиК ще даде възможност на областта да кандидатства за европейско финансиране.  \r\nВажен е проектът на Министерство на здравеопазването по Оперативна програма „Региони в растеж“, по който ще се обновят всички центрове за спешна медицинска помощ и филиалите към тях в областта, подчерта Николай Нанков.  \r\n61 са сградите, за които са сключени договори за целево финансиране с Българската банка за развитие по Националната програма за енергийна ефективност на многофамилни жилищни сгради в София област. 54 от тях вече са обновени, останалите са в етап на строителство.", "date": "2019.03.28", "title": "Зам. министър Николай Нанков: Над 640 млн. лв. се инвестират в пътната инфраструктура в Софийска област"}
{"url": "http://www.focus-news.net/news/2019/03/28/2640227/kyustendil-zemedelski-proizvoditeli-uchastvaha-v-seminar-za-rastitelna-zashtita-na-ovoshtnite-kulturi-v-grada.html", "text": "Земеделски производители участваха в семинар за растителна защита на овощните култури в Кюстендил, предаде репортер на  Радио „Фокус” – Кюстендил . Семинарът беше организиран от Териториалната организация на Национална служба за съвети в земеделието, Областна дирекция по безопасност на храните и Института по земеделие в Кюстендил. Той се проведе в залата на Дома на техниката. Земеделските стопани успяха да се запознаят с това как да се справят с болестите и неприятелите по черешите, ябълките, сливите и крушите и това кога трябва да се пръска с препарати.  \r\n„Ползите от този семинар са много. Има доста промени, доста забранени препарати за третиране на овощните насаждения. Такива семинари са нужни, защото на този етап земеделските производители не са добре информирани по темата”, каза земеделският производител Любомир Димитров. По думите му през последните години основният проблем е реализирането на самата продукция. „Ние се занимаваме с биологичното земеделие, при което най-трудна е растителната защита. Ние не разчитаме на химикалите, а само на биологични продукти, които са по-слаби”, каза Тодор Ангелов, производител на малини и ягоди. Според земеделските производители трябва да се обърне внимание и на факта, че някои от препаратите имат по-дълъг карантинен период, което също може да доведе до затруднения на готовата продукция, ако плодовете са били третирани преди брането. \r\nВенцеслав ИЛЧЕВ", "date": "2019.03.28", "title": "Кюстендил: Земеделски производители участваха в семинар за растителна защита на овощните култури в града"}
{"url": "http://www.focus-news.net/news/2019/03/28/2640225/gerb-teche-finaliziraneto-na-politicheskata-platforma-na-partiyata-za-izborite-za-chlenove-na-evropeyskiya-parlament.html", "text": "Националният предизборен щаб на ГЕРБ проведе днес поредното си заседание. На него акцент беше поставен върху предстоящото тази неделя представяне на листата с кандидати на ГЕРБ за членове на следващия Европейски парламент, с която партията ще се яви на европейските избори на 26 май тази година. Това съобщиха от пресцентъра на  ГЕРБ . Председателят на Националния предизборен щаб и зам.-председател на ГЕРБ Цветан Цветанов бе категоричен пред своите колеги, че в предстоящата предизборна кампания ГЕРБ ще насочи своите усилия върху това да покаже всички ползи за България от членството й в Европейския съюз и по какъв начин европейските средства са допринесли за изграждането на съвременен облик на населените места в страната. В тази връзка членовете на Щаба коментираха и хода на гражданските диалози под надслов „Европа в нашия дом“, които се провеждат в цялата страна. Присъстващите със задоволство отчетоха факта, че залите, които приемат събитията, трудно успяват да поберат стотиците желаещи да чуят за приноса на европейската солидарност за развитието на образованието, инфраструктурата и др. Цветан Цветанов сподели, че от цяла България пристигат положителни отзиви за диалозите, които предоставят възможност на гражданите да зададат своите въпроси към представителите на местната, законодателната и изпълнителната власт. Зам.-председателят на партията съобщи, че през следващия месец ще бъде организирано събитие в София, на което ще бъде направено обобщение на резултатите от платформата за граждански диалози. \r\nВ рамките на заседанието на Националния предизборен щаб на ГЕРБ стана ясно, че в момента тече финализирането на политическата платформа на партията за изборите за членове на Европейския парламент. Зам.-председателят на ГЕРБ информира, че основните послания вече са факт, като единствено предстои заключително прецизиране на текстовете. В тази връзка всички членове на Щаба коментираха, че днешното подписване на политическото споразумение между ПП ГЕРБ и СДС за съвместно явяване на европейските избори е препотвърдило силната принадлежност на двете партии към европейското им политическо семейство – ЕНП. „Като лоялен партньор нямаше как да не се вслушаме в призива на председателя на ЕНО Жозеф Дол и да позволим разпиляване на десни гласове в България“, подчерта Цветанов. \r\nНа събитието за пореден път бе отчетена отличната кондиция на структурите на ГЕРБ и готовността им за предстоящите тази година европейски и местни избори. Стана ясно, че областните предизборни щабове на партията работят активно и дори са оформили изцяло календара си с партийни събития преди и по време на кампанията. \r\nТема на разговора днес бе и централното събитие в предизборната кампания на ГЕРБ за европейския вот. То ще се проведе на 19 май в зала „Арена Армеец“, а специално за него в България ще пристигне настоящият председател на Групата на ЕНП в ЕП и водещ кандидат на ЕНП за председател на следващата ЕК Манфред Вебер.", "date": "2019.03.28", "title": "ГЕРБ: Тече финализирането на политическата платформа на партията за изборите за членове на Европейския парламент"}
{"url": "http://www.focus-news.net/news/2019/03/28/2640229/gd-granichna-politsiya-intenziven-e-trafikat-za-tovarni-avtomobili-na-izhod-na-gkpp-kapitan-andreevo.html", "text": "Интензивен е трафикът за товарни автомобили на изход на ГКПП „Капитан Андреево“. Това съобщиха от  ГД „Гранична полиция“ . Информацията за трафика на граничните пунктове е към 18.00 часа. На границата със Сърбия, Северна Македония, Гърция и Румъния трафикът е нормален на всички гранични контролно-пропускателни пунктове.", "date": "2019.03.28", "title": "ГД „Гранична полиция“: Интензивен е трафикът за товарни автомобили на изход на ГКПП „Капитан Андреево“"}
{"url": "http://www.focus-news.net/news/2019/03/28/2640230/premierat-boyko-borisov-pristigna-v-bukuresht-kadeto-shte-se-provede-chetiristrannata-sreshta-na-visoko-ravnishte-mezhdu-balgariya-gartsiya-rumaniya-i-sarbiya.html", "text": "Министър-председателят Бойко Борисов и ръководената от него българска делегация пристигнаха в Букурещ, където утре предстои да се проведе Четиристранната среща на високо равнище между България, Гърция, Румъния и Сърбия. Това съобщиха от  Правителствената информационна служба . Лидерите на четирите балкански държави се събират в този формат по инициатива на министър-председателя Борисов, като това ще бъде седмата им среща, домакинствана по ред от Румъния.  \r\nПремиерите Бойко Борисов, Алексис Ципрас, Виорика Дънчила и президентът Александър Вучич ще обсъдят напредъка по общите проекти в региона в сферите на транспорта, инфраструктурата и енергетиката. Фокус на срещата ще бъде задълбочаването на регионалното сътрудничество и развитието на добросъседските отношения.  \r\nВ рамките на утрешния ден ще се състои и съвместно заседание на правителствата на България и на Румъния. Разговорите между двете делегации включват теми от сферата на икономиката, транспорта и сигурността.  \r\nРазвитието на търговско икономическото сътрудничество ще бъде акцент с оглед на нарастването на стокообмена с Румъния с близо 7% през изминалата година и на изразения от двете страни интерес за насърчаване на взаимодействието в областта на малките и средни предприятия. Ще се разгледат възможностите за задълбочаване на връзките между румънския и българския бизнес, по-специално в сферата на иновациите и високите технологии.  \r\nПодобряването на условията за корабоплаване в общия българо-румънски участък на река Дунав, както и транспортната свързаност между двете страни ще бъде друг акцент от двустранните разговори в Букурещ. Разширяването на транспортните връзки по р. Дунав е от съществено значение за улесняването на трафика, активизирането на  контактите между бизнеса и хората от двете страни, както и на туристическия обмен.  \r\nАкцент в разговорите ще бъде и сътрудничеството в областта на превенцията, готовността и реагирането при извънредни ситуации, природни и причинени от човека бедствия и пожари. България и Румъния ще обсъдят също така енергийни теми и въпроси от европейския дневен ред.", "date": "2019.03.28", "title": "Премиерът Бойко Борисов пристигна в Букурещ, където ще се проведе Четиристранната среща на високо равнище между България, Гърция, Румъния и Сърбия"}
{"url": "http://www.focus-news.net/news/2019/03/28/2640232/lyubomir-hristov-kmet-na-shumen-imame-okonchatelno-reshenie-na-ministar-kiril-ananiev-otnosno-sertifitsiraneto-na-mineralnata-voda-v-selo-marash-i-neynite-kachestva.html", "text": "Имаме окончателно решение на министъра на здравеопазването Кирил Ананиев относно сертифицирането на минералната вода в село Мараш и нейните качества, обяви по време на сесията на Общинския съвет кметът на Шумен Любомир Христов, предаде репортер на  Радио „Фокус“-Шумен . Водата е непригодна за битови нужди, но може да се използва за лечебни и профилактични цели. Според балнелогичната оценка, подписана от здравния министър, водата отговаря на изискванията на Наредба 14 за курортните ресурси, курортните местности и курортите. Водата е хипертермална, силно минерализирана, хлорна, натриево-  алциева, флуорна, съдържа и малки количества бром и йод. Водата от сондажа в село Мараш е годна за лечение на ортопедични, гинекологични, кожни, чревни заболявания. Утвърденият дебит от Министерството на околната среда и водите е 7.2 л секунда, водата е с температура 67 градуса. Реално получената балнеологична оценка дава възможност на общината да използва водата. „Ще разучим  опита на градове с подобни минерални води и ще търсим варианти за привличане на инвеститори“, каза пред общинските съветници Любомир Христов. \r\nИвелина ИВАНОВА", "date": "2019.03.28", "title": "Любомир Христов, кмет на Шумен: Имаме окончателно решение на министър Кирил Ананиев относно сертифицирането на минералната вода в село Мараш и нейните качества"}
{"url": "http://www.focus-news.net/news/2019/03/28/2640231/okrazhniyat-prokuror-na-burgas-georgi-chinev-razraboten-e-algoritam-na-deystvie-v-sluchay-pri-posegatelstvo-nad-meditsinski-personal.html", "text": "Разработен е алгоритъм на действие в случай, когато има посегателство срещу телесната неприкосновеност и интегритет над медицински персонал. Това каза окръжният прокурор на Бургас Георги Чинев по време на брифинг по повод отчетния доклад на Окръжна прокуратура – Бургас за изминалата 2018 г., предаде репортер на  Радио „Фокус“ – Бургас . По думите му този алгоритъм вече дава резултати и дори сигнали се подават по електронен път, действа се в синхрон и в тясно взаимодействие с органите на МВР. „Смятам, че за в бъдеще ще бъдем безкомпромисни и твърди в реакциите си срещу подобни посегателства“, добави Чинев. По отношение на това кои престъпления са най-многобройни и дали има ръст на определен вид престъпност той отговори, че отново това е тенденция, която е трайна през годините като вид престъпление, като на първо място са общоопасните престъпления. „Като брой санкционирани на следващо място са престъпленията срещу собствеността и на трето място са престъпленията против личността“, посочи още Чинев. По думите му статистиката е трайна във времето и няма промяна в течение на последните години.  \r\nПрокурор Георги Чинев отбеляза също, че в изпълнение на указанието на главния прокурор за случай на домашно насилие, се провеждат ежемесечни срещи на административния ръководител на районната прокуратура с всички началници на районните управление в Бургас. По думите му във въпросното указание на главния прокурор е разписан детайлен и ефикасен механизъм за действия в случаи на домашно насилие, за незабавна реакция от страна на окръжния прокурор и за незабавна намеса. Контролно-ревизионната дейност е обхванала и този вид дейност на районната прокуратура. „Уверявам, че по отношение случаите на домашно насилие се действа в пълно съответствие с указанието на главния прокурор и вярвам ефективно“, добави Георги Чинев. Заместник-окръжният прокурор Светослав Маринчев посочи още, че през 2018 година и към този момент в бургаския район не е имало случай на домашно насилие, който да не е бил решен своевременно и адекватно. \r\nМария КУРТЕВА", "date": "2019.03.28", "title": "Окръжният прокурор на Бургас Георги Чинев: Разработен е алгоритъм на действие в случай при посегателство над медицински персонал"}
{"url": "http://www.focus-news.net/news/2019/03/28/2640233/kyustendil-v-grada-i-v-lesopark-hisarlaka-zapochva-tretirane-na-trevnite-ploshti-sreshtu-karlezhi.html", "text": "В Кюстендил и в лесопарк „Хисарлъка” започва третиране на тревните площи срещу кърлежи. Това съобщиха за  Радио „Фокус” – Кюстендил  от Община Кюстендил. Във връзка с покачването на температурите и повишаването на популацията на кърлежите, Община Кюстендил извършва пролетни дезакаризационни мероприятия на тревните площи в град Кюстендил. Третирана е част от лесопарк „Хисарлъка”. Обработката ще продължи след 22.00 часа. Пръскането става с помощта на подвижен многофункционален генератор за влажна дезинсекция от ново поколение, монтиран на високо проходим автомобил, предназначен за мащабни, аерозолни обработки срещу бълхи, кърлежи, ларвицидни форми на комари,  дървесни вредители. Площите ще бъдат третирани с препарат „Тализма ЕК”, карантинният срок е 24 часа. \r\nВенцеслав ИЛЧЕВ", "date": "2019.03.28", "title": "Кюстендил: В града и в лесопарк „Хисарлъка” започва третиране на тревните площи срещу кърлежи"}
{"url": "http://www.focus-news.net/news/2019/03/28/2640234/burgas-tema-na-muzeynata-lektsiya-na-30-mart-shte-bade-morskata-gradina-v-burgas-dekorativni-darveta-i-hrasti-sabrani-ot-razlichni-kraishta-na-sveta.html", "text": "„Морската градина в Бургас – декоративни дървета и храсти, събрани от различни краища на света“ е тема на музейната лекция тази събота. Биологът от Природонаучния музей Божана Рибарова ще запознае публиката с историята на Морската градина в Бургас и най-любопитните дървесни видове в състава ѝ. Това съобщиха от пресцентъра на  Община Бургас . \r\nЛюбимото място за разходки на бургазлии възниква като малка приморска градина на мястото, където днес се намират тенис кортовете до хотел „Приморец“. Съвременният си облик тя придобива след назначаването на архитект Георги Духтев за управител-градинар на Бургас през 1910 г. Под негово ръководство определеният терен за Приморска градска градина в Бургас е залесен и оформен с алеи. През 1912 г. на мястото са посадени  едноразмерни широколистни и вечнозелени дървета, декоративни храсти, оформени са първите цветни фигури. Паркът е напълно завършен през 1924 г., а за обогатяване на растителността е доставен залесителен материал от Унгария, Цариград, Италия, Франция, Сирия и Ливан. \r\nЛекцията „Морската градина в Бургас – декоративни дървета и храсти, събрани от различни краища на света“ ще се състои на 30 март, от 11:30 ч., като част от традиционната лектория в Етнографския музей на ул. „Славянска“ 69. Входната такса е преференциална – за възрастни 2 лв., а за учащи и пенсионери – 1 лв.", "date": "2019.03.28", "title": "Бургас: Тема на музейната лекция на 30 март ще бъде „Морската градина в Бургас – декоративни дървета и храсти, събрани от различни краища на света“"}
{"url": "http://www.focus-news.net/news/2019/03/28/2640236/predstoyashti-mezhdunarodni-sabitiya-za-29-mart-agentsiya-fokus.html", "text": "***  Арменският министър-председател Никол Пашинян и азербайджанският президент Илхам Алиев ще обсъдят конфликта в Нагорни Карабах. \r\n***  Про-Брекзит митинг в Лондон. \r\n***  Парламентът планира да проведе трето гласуване по сделката за Брекзит. \r\n***  Президентът Еманюел Макрон ще проведе разговори с йорданския крал Абдула II.  \r\n***  Посещение на руския външен министър Сергей Лавров. \r\n***  Юлия Тимошенко ще проведе последен предизборен митинг. \r\n***  Съветът за сигурност на ООН ще обсъди ситуацията в Мали.", "date": "2019.03.28", "title": "Предстоящи международни събития за 29 март (Агенция \"Фокус\")"}
{"url": "http://www.focus-news.net/news/2019/03/28/2640237/blagoevgrad-razmerat-na-trudovite-vaznagrazhdeniya-na-kmetovete-v-obshtinata-shte-bade-glasuvan-po-vreme-na-redovnata-sesiya-na-obshtinskiya-savet-na-29-mart.html", "text": "Размерът на трудовите възнаграждения на кметовете в Община Благоевград ще бъде гласуван по време на редовната сесия на Общинския съвет на 29 март. Това предвижда дневния ред за работата на  местния парламент . Заседанието ще се проведе от 09.30 часа в зала „22-ри септември“. В програмата са включени общо 27 точки. Част от тях касаят питания на общински съветници, други са свързани с подготовка на проектни предложения. По време на сесията се предвижда също гласуване относно изпълнение на мерките, заложени в „Програма за управление на отпадъците на Община Благоевград 2015 – 2020 г.“ и относно изпълнение на мерките, заложени в Програмите за намаляване на вредните емисии в атмосферния въздух на фини прахови частици и полициклични ароматни въглеводороди на територията на Община Благоевград. \r\nЩе бъдат разгледани и предложение, относно предстоящо извънредно заседание на Общото събрание на Асоциацията по ВиК, както ѝ предложение, относно покана за свикване на извънредно Общо събрание на „Прима Инвест БГ“ ООД, което ще се проведе на 3 април, от 13.00 часа.", "date": "2019.03.28", "title": "Благоевград: Размерът на трудовите възнаграждения на кметовете в Общината ще бъде гласуван по време на редовната сесия на Общинския съвет на 29 март"}
{"url": "http://www.focus-news.net/news/2019/03/28/2640240/the-jerusalem-post-palestintsi-prizovavat-za-masovi-protesti-na-granitsata-v-sabota.html", "text": "Фракциите в Ивицата Газа призовават палестинците да участват в масовите протести в събота край границата с Израел. Те призоваха палестинците да „запазят мирния и народен характер“ на протестите и заявиха, че не искат да дават на Израел извинение да използва сила срещу демонстрантите, съобщава в. The Jerusalem Post. \r\nПротестите в събота, отбелязващи първата годишнина от ежеседмичните демонстрации на „Великия марш на завръщането“, съвпадат с Деня на земята, ден от годината за отбелязването на събитията, които се случват в Израел през 1976 г. след решението на израелското правителство да отчужди хиляди хектари в Галилея. \r\nОрганизаторите заявиха, че се надяват десетки хиляди жители на Газа да се присъединят към масовите протести. \r\nПризивът за масово участие в съботните протести край границата с Израел дойде, докато представители на египетското разузнаване проведоха разговори в Ивицата Газа с лидери на различни палестински групировки, включително „Хамас“ и „Ислямски джихад“, за да обсъдят начините за предотвратяване на цялостната конфронтация между палестинците и Израел. \r\nЕгипетската делегация, оглавявана от генерал Ахмед Абдел Халек, пристигна в Ивицата Газа късно в сряда. Делегацията се върна в Израел, за да запознае израелските власти с резултатите от преговорите им с палестинските групировки в Ивицата Газа. \r\nИзточници от Ивицата Газа заявиха, че служителите на египетското разузнаване настояват палестинските фракции да работят за предотвратяване въвличането на палестинците в насилие по време на съботните протести. Според съобщенията египтяните предават послание от Израел на лидерите на „Хамас“ и „Ислямския джихад“, че Израел ще реагира с пълна сила на всеки опит за проникване през границата или при нараняване на войниците. \r\nХалед ал-Батш призова за „запазване на народния характер“ на протестите, за да не се даде на Израел извинение да използва сила срещу палестинците. \r\n„Нашият народ е решил да тръгне към свобода, независимо от цената и жертвите“, каза Ал Батш по време на пресконференция в град Газа. Той призова представителите на медиите и правозащитните организации да дойдат на местата на протестите, за да станат свидетели на „историческото“ събитие. \r\nОрганизаторите на протестите призоваха палестинските участници да проявят дисциплина и „да внимават за патроните на войниците и снайперистите“. Те също призоваха протестиращите да останат в пет лагера, които да бъдат установени близо до границата с Израел и „да си сътрудничат с организираните комитети за поддържане на безопасността на жителите“. \r\nХусам Бадран, високопоставен служител на „Хамас“ в Ивицата Газа, заяви, че седмичните протести край границата с Израел ще се увеличават и разширяват през следващите дни и седмици.  Превод и редакция : Калоян Пенков", "date": "2019.03.28", "title": "The Jerusalem Post: Палестинци призовават за масови протести на границата в събота"}
{"url": "http://www.focus-news.net/news/2019/03/28/2640235/predstoyashti-sabitiya-v-stranata-za-29-mart-agentsiya-fokus.html", "text": "*** \r\nОт 09.00 часа ще започне пленарното заседание на Народното събрание.  \r\n*** \r\nОт 09.30 часа в Министерския съвет вицепремиерът и министър на външните работи Екатерина Захариева ще проведе среща на 4 очи с ливанския ѝ колега Джебран Басил. В 10.30 часа двамата ще направят изявление в Гранитната зала.  \r\n*** \r\nОт 09.30 часа в Иновационен форум „Джон Атанасов“ на София Тех Парк ще се проведе международна конференция за дигитализация на висшето образование и изкуствен интелект „Educate to Create 2019: Impact of AI on Higher Education”. Участие в събитието ще вземат министърът на образованието и науката Красимир Вълчев, еврокомисарят по цифрова икономика и цифрово общество Мария Габриел и министърът на образованието на Малта Еварист Бартоло. \r\n*** \r\nОт 08.45 в Съюза на юристите в Голям салон ще се проведе конференция-дискусия „Фотографията. Права за снимане и публикуване съгласно Закона за защита на личните данни (ЗЗЛД) в контекста на европейския регламент GDPR\".  \r\n*** \r\nОт 09.00 часа в 9 състав на Специализирания наказателен съд ще се гледа делото срещу Илия С., Александър В., Калоян Д. и др., обвинени в организиране и ръководене на престъпна група.  \r\n*** \r\nОт 09.00 часа в 15 състав на Софийския градски съд ще се гледа делото срещу Роман Л., обвинен в организацията на нападението над Алексей Петров.  \r\n*** \r\nОт 09.30 часа в 6 състав на Специализирания наказателен съд ще се гледа делото срещу Емил М., Мартин Д. и Калоян Б., обвинени в образуване и ръководене на организирана престъпна група.  \r\n*** \r\nОт 09.30 часа в 5 състав на Специализирания наказателен съд ще се гледа делото срещу Мирослав Ц. и Ивалин Й., обвинени в образуване и ръководене на организирана престъпна група.  \r\n*** \r\nОт 10.00 часа в 12 състав на Специализирания наказателен съд ще се гледа делото срещу Петко Б., Стамен С. и Галин Б. \r\n*** \r\nОт 10.00 часа в пресклуба на БТА Институтът по аграрна икономика ще представи проект „Теоретични модели за развитие на дигиталното земеделие“.  \r\n*** \r\nОт 10.00 часа и от 14.00 часа в Park Center Sofia на бул. „Арсеналски“ 2 ще се проведе кръводарителска акция.  \r\n*** \r\nОт 10.00 часа до 12.00 часа в Американския център на Столична библиотека ще се проведе дискусия с младежи по проект \"Дигитална София: Нова магистрала за четенето и знанието\". \r\n*** \r\nОт 10.00 часа в хотел „Грами“ ще се проведе конференция, на която Николай Бареков ще направи отчет на петгодишния си мандат като член на Европейския парламент и ще даде специална пресконференция по повод пакет „Мобилност“ с позицията му. \r\n*** \r\nОт 10.00 часа пред централния вход на храм „Света София” дирекция „Култура” и екипът на уеб сайта historikalroutes.bg организират представяне за журналисти на историческия маршрут „Зад фасадите на софийските домове”, представящ културното наследство на града. Кметът на София Йорданка Фандъкова и заместник-кметът по култура доц. д-р Тодор Чобанов ще придружават журналистите. \r\n*** \r\nОт 10.30 часа в Интерпред-СТЦ ще се състои бизнес закуска, на която ще бъде представена новата визия на Miroglio Real за развитието на сектора за управление на бизнес сгради в България.  \r\n*** \r\nОт 10.30 часа в централата на БСП на \"Позитано 20\" ще се проведе извънредна пресконференция. \r\n*** \r\nОт 10.30 часа в Голямата зала на БАН на ул. „15 ноември“ №1, лидерът на БСП – София Калоян Паргов ще участва в дискусия на тема „Избори за Европейски парламент – България в ЕС след 2019 г.“ \r\n*** \r\nОт 10.45 часа пред входа на ГД „Национална полиция“ (бул. „Александър Малинов“ 1) ще се състои брифинг, на който ще бъде представен отчет-анализ за дейността на дирекцията през 2018 г.  \r\n*** \r\nОт 11.00 часа в 7 състав на Специализирания наказателен съд ще се гледа делото срещу Димитър Желязков, Карен О., Юмер М. и др., обвинени в образуване и ръководене на организирана престъпна група.  \r\n*** \r\nОт 11.00 часа в 7 състав на Специализирания наказателен съд ще се гледа делото срещу Поля П., Спасена Г., Любомир Д. и др., обвинени в образуване и ръководене на организирана престъпна група.  \r\n*** \r\nОт 11.00 часа в 18 състав на Специализирания наказателен съд ще се гледа делото срещу Красимир К., Славчо А. и Галина А., обвинени в организиране и ръководене на организирана престъпна група. \r\n*** \r\nОт 11.00 часа в 17 състав на Специализирания наказателен съд ще се гледа делото срещу Валентин Х., Николай И., Иво И. и др., обвинени в образуване и ръководене на организирана престъпна група.  \r\n*** \r\nОт 11.00 часа в зала „Опера“ в хотел „ИнтерКонтинентал“ Петър Москов, заедно с Любомир Канов,  Боян Стефанов, Ралица Кирилова, Цветанка Йотина, Росица Рачева, Момчил Станков, Ваньо Шарков, Валентин Павлов, Пепа Деведжиева, Хари Аничкин и др., ще обявят пред медиите инициативата си за създаване на партия Консервативно обединение на десницата. \r\n*** \r\nВ 11.30 часа на ъгъла на ул. „Московска“ и ул. „11 август“ ще бъде пусната в експлоатация нова зарядна станция за електромобили.  \r\n*** \r\nОт 13.00 часа в централата на КТ „Подкрепа“ президентът Димитър Манолов ще даде пресконференция на тема: „Позиция на Конфедеративния съвет на Конфедерация на труда „Подкрепа“ за участие на синдиката в евризборите“.  \r\n*** \r\nОт 14.00 часа в сградата на „Булгартрансгаз“ ЕАД ще бъдат отворени ценовите предложение на участниците в процедурата за доставка на необходимите материали и оборудване, инвестиционно проектиране, изграждане и въвеждане в експлоатация на разширението на газопреносната инфраструктура.  \r\n*** \r\nОт 14.00 часа във ВИП залата на Софийската опера и балет ще се проведе пресконференция.  \r\n*** \r\nВ 18.00 часа в галерия „Райко Алексиев“ ще бъде открита изложба на Цвятко Остоич.  \r\n*** \r\nОт 18.30 часа в кино „Люмиер Лидл“ ще се състои прожекция на документалния филм „Място на силата“, организиран от Центъра на бесарабските българи в България. \r\n*** \r\nОт 19.00 часа на сцената на Голяма зала в Младежкия театър „Николай Бинев“ ще се състои концерт „Орисия“.  \r\n*** \r\nОт 19.30 часа в сатиричния театър „Алеко Константинов“ ще се състои представлението „Земя, последно повикване“.  \r\n*** \r\nОт 20.00 часа в зала 1 на НДК ще се състои постановката „Набука“.  \r\n*** \r\nОт 20.00 часа 15-ата годишнина от присъединяването на Република България в НАТО ще бъде отбелязана с празнични илюминации. Артилерийското формирование на Националната гвардейска част ще бъде разположено в градинката между Народното събрание и СУ „Св. Климент Охридски“. \r\n*** \r\nВ 22.00 часа в Sofia Live Club ще се състои втори концерт „Нина Николина Live”. \r\n*** \r\nОт 09.30 часа в зала „22 септември“ ще се проведе редовно заседание на Общинския съвет.  \r\n*** \r\nОт 11.00 часа в конферентната зала на хотел „Монте Кристо“ ще се проведе пресконференция с изпълнителите от първите две вечери на V юбилейно издание „Blagoevgrad Blues&Jazz”. \r\n*** \r\nОт 17.00 часа в спортната зала в Студентския център „Америка за България“ ще бъде открит AUBG MultiTalent Quest 2019. \r\n*** \r\nОт 18.00 часа в Градската художествена галерия ще бъде открита изложба на Константин Гърнев.  \r\n*** \r\nОт 19.00 часа в Културен дом на Нефтохимика ще се проведе Второто издание на Националния брейк денс турнир.  \r\n*** \r\nОт 10.00 ч. в пункт за базиране Бургас ще се проведе ритуал по изпращане на фрегата „Дръзки” от състава на Флотилия бойни и спомагателни кораби за участие в състава на Втората постоянна военноморска група на НАТО в Средиземно море. \r\n*** \r\nОт 11.00  часа в „Гербова зала” на Областната администрация ще се проведат консултации с парламентарно представените партии и коалиции и партиите и коалициите, които имат избрани с техни кандидатски листи членове на Европейския парламент, но не са парламентарно представени, за определяне на състав на РИК за произвеждане на евроизборите.  \r\n*** \r\nОт 19.00 часа от западния вход на СУ \"Вела Благоева\" в квартал „Бузлуджа“ ще започне колоездачна обиколка на Велико Търново.  \r\n*** \r\nОт 20.00 часа в ДКС „Васил Левски“ ще се състои концерт на Лили Иванова.  \r\n*** \r\nОт 20.00 часа в Клуб 7 ще се проведе Среща с група „АКАГА“.  \r\n*** \r\nОт 10.00 ч. в Заседателната зала на Община Враца ще се извърши отваряне на оферти в процедура за възлагане на обществена поръчка с предмет: „Инженеринг – проектиране, упражняване на авторски надзор и изпълнение на СМР във връзка с основен ремонт на волейболна зала в спортен комплекс „Христо Ботев“ гр. Враца по ПМС № 315 от 19 декември 2018 г.“. \r\n*** \r\nОт 17.00 часа в Конферентната зала на Община Враца ще се проведе обществено обсъждане за закупуване на нов подвижен състав за нуждите на „Тролейбусен транспорт“-Враца ЕООД.  \r\n*** \r\nОт 18.00 часа в Куклената зала на ДКТ ще се играе постановката „Приключение на горската полянка“.  \r\n*** \r\nОт 19.00 часа в Градската концертна зала ще се състои концерт на Симфониета Враца.  \r\n*** \r\nОт 10.00 часа в ДОЛ „Черноморски” на СОК „Камчия” ще бъде открито XXV издание на Националния детски фолклорен конкурс „Диньо Маринов”. \r\n*** \r\nОт 14.00 до 16.00 часа в офиса на ПП ГЕРБ на ул. „Георги Бенковски” №1 общинският съветник Борислав Нанков ще приема граждани. \r\n*** \r\nОт 15.00 часа в дома на РС на профсъюзите (ул. „Христо Самсаров\" № 3-б) ще се проведе публична лекция на проф. Иван Димитров от МУ-Варна на тема \"Болестта Алцхаймер\".  \r\n*** \r\nОт 13.30 часа в Художествена галерия „Недялко Каранешев” ще се проведе Дванадесета национална младежка среща „Ние сме бъдещето“. \r\n*** \r\nОт 10.30 часа до 12.00 часа в залата на читалището ще се проведе среща на тема „Мерки по ПРСР за земеделските стопани в област Видин“. \r\n*** \r\nОт 19.30 часа Общинският младежки център (ОМЦ) „Захари Стоянов“ ще представи рок концерт. \r\n*** \r\nОт 10.00 часа в залата на Общината ще се проведе заседание на Общинския съвет.  \r\n*** \r\nВ 10.30 часа от Паметника на Освободителите в Градската градина на Кърджали ще тръгне шествиe на деца с карнавални костюми.  \r\n*** \r\nОт 11.00 часа пред театъра в града ще стартира Пролетен карнавал. \r\n*** \r\nВ 09.00 часа в храм „Св. Троица\" ще пристигне иконата с чудотворните мощи на Св. Ефрем и ще престои през целия ден, като в 17.00 часа пред иконата ще бъде отслужен молебен за здраве и душевно спасение от Негово Високопреосвещенство Врачанският митрополит Григорий, а от 17.30 часа ще бъдат представени отново в храма книгите „Свети великомъченик и чудотворец Ефрем Нови“ и детската „Светецът светкавица“. \r\n*** \r\nОт 11.00 в ОДМВР – Кюстендил  ще бъде представена предстояща специализирана операция  по линия на TISPOL.  \r\n*** \r\nОт 11.00 часа в Областен информационен център ще се проведе среща за представяне на схемата за малки инициативи в рамките на Фонд Активни граждани.  \r\n*** \r\nОт 12.00 часа лесопарк „Хисарлъка” ще се проведе инициатива по повод Седмицата на гората. Ще бъдат наградени победителите от конкурса „Нашата гора – вълшебница” и поднасяне на венци на паметника на залесителя Йордан Митрев.  \r\n*** \r\nОт 13.00 часа в сградата на бившето училище в селото ще бъде открит нов пенсионерски клуб.  \r\n*** \r\nОт 11.00 часа Районният съд в Панагюрище ще разгледа искането на прокуратурата за отстраняване от длъжност на Стойно Чачов като кмет на община Стрелча заради упражняване на принуда. \r\n*** \r\nОт 14.00 часа в Областна администрация-Перник ще се проведат консултации за състав на РИК Перник за предстоящите на 26 май избори за членове на Европейския парламент. \r\n*** \r\nОт 16.00 часа в Областна администрация-Перник ще се проведе пресконференция с участието на областния управител, директорите на Регионална дирекция по горите – Кюстендил и Югозападно държавно предприятие – Благоевград, относно стартирането на „Седмица на гората 2019 година” на територията на областта. \r\n*** \r\nОт 10.00 часа в пресклуба на БТА ще се проведе пресконференция на Мартин Митев – председател на Общинския съвет в Плевен и общински съветник на ПП ГЕРБ. \r\n*** \r\nОт 11.00 часа в пресклуба на БТА ще се проведе пресконференция на Областната инспекция по труда, Бюро по труда и Дирекция „Социално подпомагане“-Плевен. \r\n*** \r\nОт 14.00 часа в прессклуба на БТА ЧЕЗ ще връчи наградите на победителите в състезанието по електроенергетика „Стани стипендиант на ЧЕЗ“. \r\n*** \r\nОт 10.00 часа в Пловдивски университет „Паисий Хилендарски“, зала „Компас“ ще се проведе дискусия с участието на  евродепутата Светослав Малинов и политолога д-р Татяна Буруджиева. \r\n*** \r\nОт 10.00 часа бул. „Шести септември“ –  паркингът зад ресторант „Стадиона” ще започне кампания за събиране на опасни отпадъци от домакинствата в Община Пловдив. \r\n*** \r\nОт 11.00 часа пред Палата 2 на Международния панаир-Пловдив ще бъде открит XXVIII Италиански фестивал на красотата и прическата.  \r\n*** \r\nОт 11.00 часа в зала 1 на Областна администрация ще се проведат консултации за състава на Районна избирателна комисия в 19-ти Русенски избирателен район за предстоящите избори за членове на Европейския парламент от Република България, насрочени за 26 май 2019 г. \r\n*** \r\nОт 11.00 часа в зала „Юг“ на Съдебна палата – Панагюрище Районен съд-Панагюрище ще разгледа искането на прокуратурата за отстраняване от длъжност на кмета на Община Стрелча Стойно Чачов. \r\n*** \r\nВ Интерхотел „Сандански“ ще се проведе Среща на съвета на регулаторите на Консултативния форум на националните регулаторни органи на държавите от Балканския регион. Преди началото на втората тематична сесия (между 14.30 ч. и 14.50 ч.) е предвидена възможност за въпроси и кратки интервюта с участници в срещата. \r\n***   \r\nОт 11.00 ч. в голямата заседателна зала на областната администрация ще се проведат консултации за определяне състава на РИК за изборите за европейски парламент.   \r\n*** \r\nОт 18.00 часа в РБ „Захарий Княжески“ ще бъде представена книгата „Милиони стъпала към Бога“ на журналиста Ваньо Стоилов. \r\n*** \r\nОт 10.00 часа в сградата на ВиК ще се състои Общо събрание на съдружниците на „ВиК-Шумен“ ООД.  \r\n*** \r\nОт 11.00 часа в заседателната зала на РДГ Шумен ще бъде дадена пресконференция по повод Седмицата на гората. \r\n*** \r\nОт 15.00 часа в заседателната зала на Областна администрация ще се проведат консултации за избор на членове на Районна избирателна комисия.", "date": "2019.03.28", "title": "Предстоящи събития в страната за 29 март (Агенция „Фокус“)"}
{"url": "http://www.focus-news.net/news/2019/03/28/2640238/api-dvizhenieto-v-rayona-na-kriviya-tunel-na-pat-i-1-simitli-kresna-tryabva-da-se-izvarshva-s-povisheno-vnimanie-poradi-povreda-v-elektroprenosnata-mrezha-i-lipsa-na-osvetlenie.html", "text": "Поради повреда в електропреносната мрежа и липса на осветление, движението в района на Кривия тунел на път I-1 Симитли – Кресна, при км 389, е необходимо да се извършва с повишено внимание. Това съобщиха от пресцентъра на  Агенция \"Пътна инфраструктура\" .", "date": "2019.03.28", "title": "АПИ: Движението в района на Кривия тунел на път I-1 Симитли – Кресна, трябва да се извършва с повишено внимание, поради повреда в електропреносната мрежа и липса на осветление"}
{"url": "http://www.focus-news.net/news/2019/03/28/2640242/makfaks-makedoniya-chlenkite-na-nato-prodalzhiha-mandata-na-stoltenberg-do-2022-g.html", "text": "Държавите-членки на НАТО решиха да удължат мандата на своя генерален секретар Йенс Столтенберг до 30 септември 2022 г., съобщава македонската информационна агенция „ Макфакс . \r\nСтолтенберг, който два пъти е бил министър-председател на Норвегия - от 2000 г. до 2001 г. и от 2005 до 2013 г., е определен за генерален секретар на НАТО на 1 октомври 2014 г.  Превод и редакция : Калоян Пенков", "date": "2019.03.28", "title": "„Макфакс“ (Македония): Членките на НАТО продължиха мандата на Столтенберг до 2022 г."}
{"url": "http://www.focus-news.net/news/2019/03/28/2640217/plyus-info-makedoniya-tsipras-idva-v-skopie-s-delegatsiya-ot-nad-70-gratski-kompanii.html", "text": "В бизнес делегацията, придружаваща гръцкия премиер Алексис Ципрас по време на посещението в Скопие, вероятно на 2 април, ще бъдат включени над 70 големи и средни компании, съобщава скопското електронно издание „ Плюс Инфо “. \r\nДелегацията е подкрепена от гръцката компания за инвестиции и външна търговия „Enterprise Greece“, а компании от енергийния сектор, строителната индустрия, промишлеността, храните и напитките и високите технологии, вече са проявили интерес към участие и оцениха, че има пространство за инвестиции в Северна Македония. \r\nГръцката информационна агенция  АНА-МПА обяснява, че „Enterprise Greece“ е компетентен държавен орган, под надзора на министерството на икономиката и развитието, за привличане на инвестиции в Гърция и за насърчаване на износа, „с цел да се популяризира страната като привлекателна дестинация за инвестиции и да насърчава конкурентни износни продукти и услуги в Гърция“. Превод и редакция : Калоян Пенков", "date": "2019.03.28", "title": "„Плюс Инфо“ (Македония): Ципрас идва в Скопие с делегация от над 70 гръцки компании"}
{"url": "http://www.focus-news.net/news/2019/03/28/2640243/kazanlak-agentsiya-patna-infrastruktura-shte-dofinansira-proekta-za-rekonstruktsiya-na-nadleza-v-grada.html", "text": "Агенция \"Пътна инфраструктура\" ще дофинансира проекта за реконструкция на надлеза в Казанлък, съобщи днес кметът на града Галина Стоянова, предаде кореспондент на  Радио „Фокус” . Тя поясни, че това е един от важните обекти на територията на общината. Той е изцяло общински и е една от най – натоварените пътни артерии в общината. Ежедневно по него се придвижват хиляди работници и жители на общината до Индустриалната зона на града. Сумата необходима за реализацията на този проект е над 2 млн лв. „Най – лесно би било на един кмет да предложи на Общинския съвет един такъв проект, който касае реконструкцията на сто процента общински път – надлез, да бъде финансиран от общинския бюджет. Вървейки към изпълнението на този проект, аз не съм предложила такова нещо, защото сумата е достатъчно голяма. А това би тежало много на бюджета на Община Казанлък, защото би изразходвало целия ресурс за инфраструктура. Още повече, че вече две години от приходната си част за продажби, не изпълняваме от заложените в бюджета приходи”, каза Стоянова. Тя поясни, че е направила необходимото Правителството да отпусне част от средствата за този надлез и в бюджета на Общината по сметка от миналата година с Постановление на Министерски съвет са постъпили половината от средствата, които са записани в приходната част на общинския бюджет. \r\nОстаналата част от сумата също ще бъде държавно финансиране – от Агенция \"Пътна инфраструктура\". Те признават, че има законодателна основа този надлез да бъде съфинансиран от тях, защото свързва два пътя – един първокласен –I - 6 обходния на Казанлък и един третокласен – пътя за Средногорово. Освен това надлезът минава над ЖП – линия София – Бургас, която е също от първостепенно държавно значение. \r\nКметът Галина Стоянова обясни, че търсейки средства за реализацията на този проект още през 2018 година Община Казанлък е стартирала процедура под въпрос, съобразно Закона за обществените поръчки, при осигуряване на финансиране да се търси и изпълнител на обекта. „Единственият участник в процедурата е отстранен, защото не отговаря на изискванията на закона. В момента се изчаква законовият срок за обжалване”, каза Стоянова. Слез подписване на споразумението с Агенция \"Пътна инфраструктура\" Община Казанлък ще продължи да търси изпълнител на проекта за реконструкция на надлеза. \r\nСлавяна ГАЙДАРОВА", "date": "2019.03.28", "title": "Казанлък: Агенция \"Пътна инфраструктура\" ще дофинансира проекта за реконструкция на надлеза в града"}
{"url": "http://www.focus-news.net/news/2019/03/28/2640241/api-vazstanoveno-e-osvetlenieto-v-kriviya-tunel-na-pat-i-1-simitli-kresna.html", "text": "Възстановено е осветлението в Кривия тунел - на път I-1 Симитли - Кресна. Това съобщиха от пресцентъра на  Агенция \"Пътна инфраструктура\" . Поради повреда в електропреносната мрежа и липса на осветление, движението в района на тунела временно се осъществяваше с повишено внимание.", "date": "2019.03.28", "title": "АПИ: Възстановено е осветлението в Кривия тунел - на път I-1 Симитли - Кресна"}
{"url": "http://www.focus-news.net/news/2019/03/28/2640244/the-hill-tramp-zayavi-che-shif-tryabva-da-bade-prinuden-da-podade-ostavka.html", "text": "Президентът Тръмп заяви, че председателят на комисията по разузнаване към Камарата на представителите Адам Шиф трябва да бъде принуден да подаде оставка от Конгреса, съобщава електронното издание на американския вестник  The Hill . \r\n„Конгресмен Адам Шиф, който в продължение на две години съзнателно и незаконно изричаше лъжи и изнасяше информация, трябва да бъде принуден да напусне Конгреса!“, написа президентът в Twitter. \r\nПостът в социалната мрежа се появи, след като Шиф каза пред Washington Post, че вярва, че съществуват доказателства за тайни споразумения между кампанията на Тръмп и Русия „без съмнение“ и могат да бъдат намерени от неговия комитет, въпреки че резюмето на разследването на специалния адвокат Робърт Мълър показва, че няма доказателства в подкрепа на това заключение. \r\nШиф каза, че следователите на специалния прокурор не са разглеждали дали Тръмп е подложен на влиянието на чуждестранни сили, добавяйки, че неговата комисия ще продължи да провежда разследване дали кампанията на президента е работила с Русия или други страни през 2016 г. \r\nОткакто главният прокурор Уилям Бар публикува резюме на доклада на Мълър, няколко други републиканци също призоваха Шиф да се оттегли. \r\nШиф отхвърли призивите за оставка. \r\n„Аз съм повече от свикнал на атаките от моите колеги от Републиканската партия и не очаквам нищо по-малко“, каза той. \r\nТръмп често критикува конгресмена и по-рано този месец го нарече „малък лъжлив Шиф“, след като демократите настояха да разследват финансите на президента. Превод и редакция : Калоян Пенков", "date": "2019.03.28", "title": "The Hill: Тръмп заяви, че Шиф трябва да бъде принуден да подаде оставка"}
{"url": "http://www.focus-news.net/news/2019/03/28/2640245/nimh-utre-shte-e-predimno-slanchevo-i-pochti-bez-valezhi-dnevnite-temperaturi-ostavat-mezhdu-10-i-15.html", "text": "През нощта вятърът временно ще отслабне, на места и ще стихне. Ще бъде предимно ясно. Сутринта ще е хладно, с минимални температури между минус 2° и 3°, и на много места в котловините ще има условия за образуване на слана. През деня ще е предимно слънчево, с временни увеличения на облачността, но ще е почти без валежи. Ще духа умерен североизточен вятър. Дневните температури ще останат между 10° и 15°. Атмосферното налягане ще е по-високо от средното за месеца. Това съобщи за  Агенция „Фокус“  Мартин Славчев, дежурен синоптик в  Националния институт по метеорология и хидрология  (НИМХ). \r\nНад Черноморието ще бъде предимно слънчево, но хладно. Ще духа умерен до силен североизточен вятър. Максимални температури на въздуха: 8°-12°. Температурата на морската вода е 10°-11°. Вълнението на морето ще бъде 2 - 3 бала.   \r\nНад планините ще е предимно слънчево. След обяд над масивите от Западна и Централна България ще има временни увеличения на облачността, но ще е почти без валежи. Ще духа умерен, по високите и открити части  - силен североизточен вятър. Максималната температура на височина 1200 метра ще е около 0°, на 2000 метра - около минус 5°.         \r\nВ събота ще преобладава слънчево време, с временни увеличения на облачността, по-значителни след обяд, но ще е без валежи. Ще продължи да духа до умерен североизточен вятър. Сутринта ще е хладно, с минимални температури между минус 2° и 3°, а през деня слабо ще се затопли и максималните  температури ще бъдат между 12° и 17°. В неделя ще има повече облачност и на отделни места, главно в Южна България ще превали слаб дъжд. Температурите слабо ще се повишат. В началото на следващата седмица ще се затопли и максималните температури ще са между 15° и 20°. Ще има разкъсана облачност, до слънчево време.", "date": "2019.03.28", "title": "НИМХ: Утре ще е предимно слънчево и почти без валежи, дневните температури остават между 10° и 15°"}
{"url": "http://www.focus-news.net/news/2019/03/28/2640246/shumen-obmyana-na-dobri-praktiki-v-oblastta-na-preduchilishtnoto-obrazovanie-i-v-rabotata-s-detsa-ot-uyazvimite-grupi-se-provede-v-grada.html", "text": "Обмяна на добри практики в областта на предучилищното образование и в работата с деца от уязвимите групи се проведе днес в ДГ “Пролетна дъга” в Шумен. Това съобщиха от  Община Шумен . В заключителния модул от поредицата обучения и квалификации педагозите представиха пред колегите си от различни детски градини в община Шумен иновативни методи и техники за работа с деца, които не владеят добре български език. Целта на откритите занимания е успешните методически подходи за педагогическа работа с ромските деца да бъдат мултиплицирани и прилагани и в други детски заведения на територията на общината, които също работят с деца от уязвими групи. Ръководителите на групите по дейност “Летни училища” във филиалите и в централната сграда изнесоха открити занятия, свързани с придобиване на математически и езикови знания и умения от деца, които нямат достатъчна предварителна подготовка за детската градина. Пред 25 учители и директори на детски градини от Шумен старши учителят Даниела Борисова поведе децата във “вълшебния свят на игрите“. С помощта на разнообразни дидактически пособия и материали Монтесори, закупени по проект на Община Шумен към швейцарската програма ЗОВ, те изпълняваха задачи, които развиват техния интелект, обогатяват речниковия им запас, изграждат умения за самостоятелност и дисциплина. Занятието “Играй и ме намери” се проведе във филиалите на детската градина. Старши учителят Радка Колева превърна трудната математика в игра, с която децата бързо и лесно усвояват  различни математически знания и развиват своята любознателност и креативност. Гостите разгледаха обновената образователна среда в новия комплекс и във филиалите. Те се запознаха с разнообразието от нови пособия и дидактически материали, с иновативните методи на работа, успешно прилагани от педагогическия екип на ДГ “Пролетна дъга”. Всичко това спомага за постигане на целите, поставени от проекта за приобщаване на децата от уязвимите групи в образователната система, за подобряване на техните езикови компетенции, развиване на творческите им възможности и повишаване на мотивацията да посещават детската градина. Детска градина “Пролетна дъга” е партньор на Община Шумен по проекта “Взаимодействието с общността – фактор за по-добро бъдеще и успешна интеграция”, който се реализира по Програма ЗОВ (Здраве и образование за всички) в рамките на Българо-швейцарската програма за сътрудничество.", "date": "2019.03.28", "title": "Шумен: Обмяна на добри практики в областта на предучилищното образование и в работата с деца от уязвимите групи се проведе в града"}
{"url": "http://www.focus-news.net/news/2019/03/28/2640248/blagoevgrad-moto-sezon-2019-g-shte-bade-otkrit-v-blagoevgrad-na-14-april.html", "text": "Мото сезон 2019 г. ще бъде открит в Благоевград на 14 април. Това съобщиха за  Радио „Фокус“ – Пирин  организаторите на събитието. За поредна година официалния стар ще бъде даден на Полигона край града. Проявите ще започнат с водосвет и молебен за здраве и безаварийно пътуване, след което ще има мото обиколка на Благоевград. След това организаторите са подготвили много игри атрактивни състезания, демонстрации, както и надпиване с бира. Очаква се към мотористите от града да се включат и десетки техни колеги от цялата страна. Полицейското присъствие ще бъде засилено като ще бъдат взети всички необходими мерки за безаварийно протичане на откриването на мото сезон 2019 г. в Благоевград. \r\nЛивия НИНОВА", "date": "2019.03.28", "title": "Благоевград: Мото сезон 2019 г. ще бъде открит в Благоевград на 14 април"}
{"url": "http://www.focus-news.net/news/2019/03/28/2640251/plovdiv-oblastniyat-upravitel-zdravko-dimitrov-provede-konsultatsii-za-16-ti-i-17-ti-izbiratelen-rayon-v-oblastta.html", "text": "Областният управител Здравко Димитров заедно с екипа на Областна администрация проведе консултации за състава на Районна избирателна комисия за 16-ти избирателен район Пловдив и 17-ти избирателен район Област Пловдив. Това съобщиха от  Областна администрация - Пловдив . Консултациите са във връзка с организацията и произвеждането на избори за членове на Европейския парламент от Република България, насрочени за 26 май 2019 г. На тях присъстваха представители на парламентарно представените партии и коалиции, както и на такива, които имат членове в Европейския парламент, но не са парламентарно представени. На консултациите присъстваха представители на ГЕРБ, БСП, Обединени патриоти, ДПС, Воля и България без цензура. Отсъстваха представители на Реформаторски блок. Споразумения бяха постигнати за председателските места и в двете комисии – ГЕРБ, които имат по 19 членове, местата на секретарите са за БСП, заместник-председателските места ще бъдат определи  от ЦИК, тъй като за тях не бе постигнато споразумение. В края на консултациите Здравко Димитров пожела феърплей и успешно представяне на изборите на всички. „Залогът е голям, но това не оправдава използването на непозволени средства. Призовавам всички към честна игра и толерантност, и нека по-добрият победи“, каза областният управител.", "date": "2019.03.28", "title": "Пловдив: Областният управител Здравко Димитров проведе консултации за 16-ти и 17-ти избирателен район в областта"}
{"url": "http://www.focus-news.net/news/2019/03/28/2640250/burgas-ag-otdelenieto-v-pomorie-veche-razpolaga-s-aparat-za-opazvane-reproduktivnoto-zdrave-na-zhenite.html", "text": "В Акушеро-гинекологичното отделение на МБАЛ Поморие вчера бе доставено и монтирано модерно видеоендоскопско оборудване с апарати и инструменти за диагностична, оперативна и офисна хистероскопия. Това съобщиха от пресцентъра на  Община Поморие . Апаратурата притежава необходимите лицензи и отговаря на всички законови и технически изисквания. Тя е на стойност 143 520 лв. и бе закупена със средства от Община Поморие за нуждите на местната многопрофилна болница. \r\n„Щастлив съм, че успяхме да отделим средства за закупуването на това ценно медицинско оборудване. Така осигурихме още една грижа на високо ниво с диагностични и терапевтични функции. Вярвам, че тя ще допринесе не само за репродуктивното здраве, но и за здравето и спокойствието на жените във всяка възраст”, коментира кметът Иван Алексиев. \r\nЗавеждащият АГ-отделението д-р Матей Попов обясни, че апаратът дава възможност за директен оглед на кухината на матката, което от една страна спомага за по-бързо откриване на патологични процеси (като полипи, тумори, сраствания или други проблеми, възникнали след цезарово сечение и отстраняване на миоми например), а от друга страна спомага за по-лесното откриване на причините за стерилитет, онкологични заболявания или доброкачествени образувания. \r\n„Видеоендоскопското оборудване ни позволява да погледнем, да открием измененията в матката и да поставим точна диагноза на нашите пациентки – нещо, което до сега нямаше как да бъде извършвано в нашата болница. С допълнителните приставки за хистерорезекция може да правим много добре прецизирани вътрекухинни операции, при които се отстраняват конкретни материали само от точно определено място, без да се увреждат репродуктивните органи на жената и при минимални травматични последствия”, обясни още д-р Попов. \r\nВеднага след монтажа и пускането в експлоатация, техническите лица запознаха екипа на АГ-отделението с начините на работа с новия апарат.", "date": "2019.03.28", "title": "Бургас: АГ-отделението в Поморие вече разполага с апарат за опазване репродуктивното здраве на жените"}
{"url": "http://www.focus-news.net/news/2019/03/28/2640252/shumen-proletnite-matematicheski-sastezaniya-za-uchenitsi-shte-se-provedat-v-grada.html", "text": "От 29  до 31 март в град Шумен ще се проведат пролетните математически състезания за ученици от V до VII клас. Това съобщиха от  Регионалното управление на образованието . Организатор на изявата е Министерството на образованието и науката, а негови домакини са Регионалното управление на образованието – Шумен и Профилирана природоматематическа гимназия „Нанчо Попович” – гр. Шумен.  \r\nНа 30 март от 9.00 часа в Профилирана природоматематическа гимназия „Нанчо Попович” ще се състезават 449 ученици от V до VII клас от 16 области – Бургас, Варна, Видин, Враца, Габрово, Монтана, Перник, Плевен, Пловдив, Русе, Силистра, Сливен, София, Хасково, Шумен и Ямбол. От област Шумен ще участват 36 ученици от II ОУ „Д-р Петър Берон“ – гр. Шумен, III ОУ „Димитър Благоев“ – гр. Шумен и ППМГ „Нанчо Попович“ – гр. Шумен.  \r\nОбявяването на резултатите, награждаването на най-добре представилите се и официалното закриване на състезанието ще се състои на 31 март 2019 г. от 9.30 часа в концертна зала „Проф. Венета Вичева“.", "date": "2019.03.28", "title": "Шумен: Пролетните математически състезания за ученици ще се проведат в града"}
{"url": "http://www.focus-news.net/news/2019/03/28/2640247/prof-nikolay-radulov-aktsiyata-v-kinteks-povdiga-mnogo-vaprosi-zashtoto-druzhestvoto-vinagi-e-bilo-nablyudavano-ot-sluzhbite-za-sigurnost.html", "text": "Акцията на Специализираната прокуратура в „Кинтекс“ повдига много въпроси, защото дружеството винаги е било наблюдавано от службите за сигурност. Това каза за обзорното предаване „Това е България“ на  Радио „Фокус“  експертът по национална сигурност проф. Николай Радулов, бивш зам. министър на вътрешните работи и секретар на МВР. По думите му „Кинтекс“ е държавно дружество, което винаги е било в полезрението на правоохранителните органи, като даде пример, че преди години е било практика, а днес задължение да бъдат внедрявани хора на службите в дружеството, за да контролират дали дейностите са в интерес на държавата. Той определи твърденията за престъпни дейности в дружеството като странни. „Или ДАНС се е превърнала в абсолютно ненужна структура, която не може да върши работата, или служителите, които отговарят за наблюдаването на военно-промишления комплекс и търговията с оръжия, не желаят или не могат да се справят със задълженията си. Има и друга версия: щурмът срещу „Кинтекс“ много прилича на този срещу КТБ. Дали най-накрая няма да достигнем до там, че тази държавна фирма да не може да търгува и по този начин да изложим на опасност възможността България да пласира своята продукция – държавните предприятия, които произвеждат, да останат без работа, а служителите отново да излязат на улицата. Всичко това може да е направено, за да се „помпа“ отново напрежение“, обясни експертът по национална сигурност. Проф. Радулов обърна внимание, всичко се случва в предверието на няколко типа избори: за главен прокурор, ЕП и др. Съмнително е, дори ако за момент се погледне в тази посока, обобщи той.  \r\nЦоня СЪБЧЕВА", "date": "2019.03.28", "title": "Проф. Николай Радулов: Акцията в „Кинтекс“ повдига много въпроси, защото дружеството винаги е било наблюдавано от службите за сигурност"}
{"url": "http://www.focus-news.net/news/2019/03/28/2640249/reuters-venetsuela-zabrani-na-guaydo-da-zaema-darzhavna-sluzhba-v-prodalzhenie-na-15-godini.html", "text": "Лидерът на венецуелската опозиция Хуан Гуайдо получи забрана да заема държавна длъжност в продължение на 15 години, максималното наказание, което се допуска от закона, заяви държавният контрольор Елвис Аморосо, съобщава агенция  Reuters . \r\nАморосо каза, че Гуайдо е имал несъответствия в личните си финансови оповестявания и данни за разходи, които не съответстват на доходите му. Превод и редакция : Калоян Пенков", "date": "2019.03.28", "title": "Reuters: Венецуела забрани на Гуайдо да заема държавна служба в продължение на 15 години"}
{"url": "http://www.focus-news.net/news/2019/03/28/2640222/ministar-ekaterina-zaharieva-v-razgovor-s-turskiya-si-kolega-mevlyut-chavushoglu-promenite-v-zakona-za-veroizpovedaniyata-ne-sa-sreshtu-nito-edna-religiozna-obshtnost.html", "text": "По повод изявленията на външния министър на Република Турция Мевлют Чавушоглу ви информираме, че по негово искане бе проведен телефонен разговор с вицепремиера и министър на външните работи Екатерина Захариева. Това съобщиха от пресцентъра на  МВнР . По време на разговора Чавушоглу изрази притеснения, че поправките в българския Закон за вероизповеданията са насочени срещу мюсюлманската общност. Вицепремиерът Захариева информира своя колега, че измененията в закона, които са внесени от народни представители, не са насочени срещу нито едно вероизповедание в страната, а напротив – гарантират равнопоставено третиране на всички регистрирани вероизповедания. България не може да приеме намеса от чужда държава в законодателния си процес и такава не е била допускана. Обръщаме внимание, че изказването на министър Чавушоглу е дни преди местните избори в Турция и практиката неведнъж е показвала, че използването на добросъседските отношения в такива ситуации обикновено не е от полза за никого.", "date": "2019.03.28", "title": "Министър Екатерина Захариева в разговор с турския си колега Мевлют Чавушоглу: Промените в Закона за вероизповеданията не са срещу нито една религиозна общност"}
{"url": "http://www.focus-news.net/news/2019/03/28/2640257/pazardzhik-nachalno-uchilishte-vasil-drumev-ukrasi-stalbishteto-si-s-tablitsata-za-umnozhenie.html", "text": "Начално училище „Васил Друмев“ в Пазарджик украси стълбището си с таблицата за умножение, съобщиха от  учебното заведение . Инициативата е реализирана под мотото „Няма наука, която да разкрива по-ясно хармонията на природата, отколкото математиката!“. Идеята е децата да възприемат математиката и като сериозна, и като забавна наука. С този иновационен подход учениците ще могат по-увлекателен начин да научат таблицата за умножение. След иновациите в училището е и звъненето на песен, вместо звън от училищния звънец. Стилът на песните е различен, като по този начин носи освен настроение и привлича вниманието на учениците.  Песните са мелодични и се харесват на децата. Иновативният метод на известяване е по идея на Министерството на образованието и науката  от 2015 година, когато бе предложено във всяко българско училище вместо звънец да звучи песента „Цветът на надеждата“ на Габи и Иван от Детската „Евровизия“. В училището се обучават около 200 деца от I до IV клас. Има 12 класни стаи,  с кабинет по информационни технологии, физкултурен салон,  спортна площадка за баскетбол, народна топка и волейбол. \r\nАлбена ЖИЛЕКОВА", "date": "2019.03.28", "title": "Пазарджик: Начално училище „Васил Друмев“ украси стълбището си с таблицата за умножение"}
{"url": "http://www.focus-news.net/news/2019/03/28/2640256/zam-predsedatelyat-na-gerb-tsvetan-tsvetanov-se-sreshtna-s-mladezhi-gerb-sofiya.html", "text": "Зам.-председателят на ГЕРБ Цветан Цветанов се срещна с младежите от ГЕРБ-София. Събитието се проведе тази вечер в Централата на ГЕРБ в столицата, съобщиха от пресцентъра на  партията . На срещата присъстваха още председателят на МГЕРБ и зам.-министър на външните работи Георг Георгиев и председателят на МГЕРБ-София Ивайло Петков. \r\nС младите хора Цветан Цветанов обсъди актуалните политически теми. Той подчерта, че ГЕРБ е едно голямо семейство, което си е поставило цел да осигури просперитет на страната. „Ние имаме мисия, която е много по-голяма от поста на който и да било в партията“, обясни зам.-председателят на ГЕРБ. Той обърна внимание, че един политик в своите действия трябва да се води единствено от интереса на гражданите и да спазва буквата на закона. „Само така няма да имате никакви притеснения и ще знаете, че можете да излезете с достойнство от дадена ситуация“, каза още Цветанов и даде пример със себе си и вчерашната му пресконференция в Народното събрание, която продължи над 1 час и позволи на представителите на медиите да зададат всичките си въпроси. Зам.-председателят на ГЕРБ призова младежите да бъдат активни на предстоящите европейски и местни избори и сподели, че ГЕРБ има нужда от тяхната енергия и креативност. Цветан Цветанов посъветва младите хора никога да не забравят кое е най-важното нещо в живота, а именно – семейството и близките. \r\nПредседателят на МГЕРБ Георг Георгиев изтъкна нуждата младежите непрекъснато да обясняват на хората за успехите на правителството на Бойко Борисов и така да се борят с фалшивите новини на политическите опоненти на ГЕРБ. „Една от опорните точки на БСП е, че нашата партия строи и модернизира единствено благодарение на европейските средства. На първо място – европейските средства не са даденост, те трябва да се заслужат, а за целта са нужни стабилност и прозрачност. Второ – БСП много бързо забравиха как при тяхното управление фондовете спираха. Трето – редица проекти в страната се осъществяват с изцяло държавни средства и това е възможно благодарение на отличната събираемост и добре работещата икономика. Когато ГЕРБ управлява, има резултати – магистрали, метро, заводи и др.“, посочи Георг Георгиев.", "date": "2019.03.28", "title": "Зам.-председателят на ГЕРБ Цветан Цветанов се срещна с Младежи ГЕРБ - София"}
{"url": "http://www.focus-news.net/news/2019/03/28/2640255/prof-nikolay-radulov-shte-ima-oshte-otvlichashti-vnimanieto-ot-apartamentgeyt-aktsii.html", "text": "Ще има още отвличащи вниманието от „Апартаментгейт“ акции. Това каза за обзорното предаване „Това е България“ на  Радио „Фокус“  експертът по национална сигурност проф. Николай Радулов, бивш зам. министър на вътрешните работи и секретар на МВР във връзка със скандала за имотите на властимащите и проведените в днес акции на Специализираната прокуратура. Според него не е случаен фактът, че акциите се провеждат след раздухването на скандала. „Следващите дни ще бъдем зрители от ложата на много такива акции. Несъмнено аферата с „абсолютно законните“ придобивки на властимащите ще продължи да ни изненадва и с нови фигури, защото много трудно е да говориш за акции на някакъв въображаем или политически противник, като в случая където и да бучнеш – излиза евтино купен апартамент. Тези апартаменти не са купени от обикновените хора в България, купени са от властимащите. Тук аз не виждам разлика между ляво-дясно-център“, каза още експертът по национална сигурност. Според проф. Радулов, опитът акциите да отклони вниманието на обществото от аферата „Апартаментгейт“ ще бъде неуспешен. Повечето хората в страната не се интересуват от дружеството „Кинтекс“, но ги интересува, когато някой от властимащите си купи, по думите му, гигантски скъп апартамент с асансьор, обобщи проф. Радулов.  \r\nЦоня СЪБЧЕВА", "date": "2019.03.28", "title": "Проф. Николай Радулов: Ще има още отвличащи вниманието от „Апартаментгейт“ акции"}
{"url": "http://www.focus-news.net/news/2019/03/28/2640261/sliven-chetvartiyat-mladezhki-festival-za-teatar-slivenski-vyatar-zapochva-na-11-april.html", "text": "Четвъртото издание на Младежкия фестивал за театър „Сливенски вятър” ще се проведе от 11 до 19 април. Това съобщиха от  Обществен дарителски фонд . В програмата на регионалния фестивал са включени 13 постановки – с две повече от миналогодишните. В тях ще участват близо 200 млади актьори от Сливен и различни населени места от общината. \r\nПиесите ще бъдат представени на сцената на зала „Сливен”, в Етнографски комплекс „Хаджиданчови къщи”, на малката сцена на Арт-център „Седем”, в залите на ОУ „Панайот Хитов”, ОУ „Димитър Петров” и ОУ „Св. Св. Кирил и Методий”. \r\nСред театралните заглавия са „Сако от велур”, „Под игото”, „Една българка”, Хензел и Гретел”, „Съседи” и др. \r\nМладежки фестивал за театър „Сливенски вятър” се осъществява с подкрепата на фондация „Обществен дарителски фонд-Сливен”, Община Сливен, фондация „Работилница за граждански инициативи” и фондация „Чарлз Стюарт Мот”.", "date": "2019.03.28", "title": "Сливен: Четвъртият Младежки фестивал за театър „Сливенски вятър” започва на 11 април"}
{"url": "http://www.focus-news.net/news/2019/03/28/2640259/sport-uefa-globi-ayntraht-frankfurt-50-hilyadi-evro-zaradi-fenovete.html", "text": "Футбол: Дисциплинарната комисия на УЕФА глоби Айнтрахт Франкфурт с 50 000 евро заради поведението на феновете по време на мача от Лига Европа срещу Интер. \r\nГерманският клуб имаше последно предупреждение и условно наказание  .При повторно провинение на феновете на Айнтрахт клубът трябваше да бъде наказан да гостува без подкрепата на своите привържениците. Глобата е заради пиротехнически изделия, които запалянковците са използвали на стадиона.", "date": "2019.03.28", "title": "Спорт:  УЕФА глоби Айнтрахт Франкфурт 50 хиляди евро заради феновете"}
{"url": "http://www.focus-news.net/news/2019/03/28/2640260/nikolay-yanchev-motorist-frazata-da-usetish-vyatar-v-kosite-nay-tochno-opisva-trapkata-koyato-kara-povecheto-hora-da-upravlyavat-motori.html", "text": "Фразата – „Да усетиш вятър в косите“ най-точно описва тръпката, която кара повечето хора да управляват мотори. Това каза пред  Радио „Фокус“ – Пирин  дългогодишният моторист от Благоевград Николай Янчев. Той отбеляза, че неговият опит като моторист е над 35 години и за тези години е успял да установи, че като цяло в Благоевград има голям интерес към мото спортовете и моторите. По отношение на нападките към мотористите, че често не спазват правилата за движение по пътищата, Янчев заяви, че е възможно да има и такива хора, но това не се отнася за всички. „Сигурно има ѝ такива „зрънца“ сред нас, но повечето се стремим да бъдем толерантни и внимателни на пътя“, посочи Янчев. Той отбеляза, че Благоевградска област се нарежда на едно от челните места в статистиката, свързана с най-малко инциденти с мотористи. „Това е нещо, с което се гордеем много“, допълни Янчев. \r\nЛивия НИНОВА", "date": "2019.03.28", "title": "Николай Янчев, моторист: Фразата – „Да усетиш вятър в косите“ най-точно описва тръпката, която кара повечето хора да управляват мотори"}
{"url": "http://www.focus-news.net/news/2019/03/28/2640258/veselina-pichurova-psiholog-smyanata-na-chasovoto-vreme-uvelichava-stresa-v-organizma-i-natovarva-psihikata-na-horata.html", "text": "Смяната на часовото време и резките промени във времето безспорно се отразяват върху здравето и работоспособността на хората. Това каза за  Радио „Фокус“ – Смолян  психологът Веселина Пичурова. В съвременния живот на българина е страшно забързан и голяма част от хората работят на две-три места, за да могат да плащат разходите си и една такава промяна във времето страшно много стресира организма и натоварва и психиката на хората, отбеляза Пичурова. По думите й, това е причина за намаляване на работоспособността, стресът и безсънието се увеличават все повече. Времето за сън вече е недостатъчно, хората се будят по-напрегнати. Психологът уточни, че смяната на часовото време влияе на хората с хронични заболявания и най-вече на тези с повишено кръвно налягане и сърдечни заболявания. Пичурова отбеляза, че умората сред хората вече е хронична, а не се наблюдава само т. нар. пролетна умора. „Тя е налице през всичките сезони, тъй като липсата на време за почивка допринася тази умора да се усеща през всички сезони от годината“, посочи, Пичурова. За да се преодолеят неразположенията в началото на пролетта и неудобствата, свързани с промяната на часовото време, тя препоръчва да се отделя време за разходки сред природата, да се приема повече вода, да има активно движение, да се обърне внимание на здравословното хранене и да има повече положителни емоции. \r\nНели ГЕРГЬОВСКА", "date": "2019.03.28", "title": "Веселина Пичурова, психолог: Смяната на часовото време увеличава стреса в организма и натоварва психиката на хората"}
{"url": "http://www.focus-news.net/news/2019/03/28/2640239/parlamentat-otsrochi-zadalzheniyata-na-veroizpovedaniyata-obzor.html", "text": "Парламентът прие промените в Закона за вероизповеданията на второ четене. Беше решено да се отсрочат дълговете на вероизповеданията, натрупани към 31 декември 2018 г. за до 10-годишен период. Предложението бе направено от председателя на ПГ на ГЕРБ Цветан Цветанов и група народни представители между двете четения на Закона за вероизповеданията. Първоначалното предложение бе опрощаване на дълговете на религиозните общности към тази дата. В рамките на дебата по този текст Йордан Апостолов от „Обединени патриоти“ посочи, че разполага с информация, че има процедури за продажба на имоти на Мюфтийството, а съгласно закона при тази ситуация не може да се разсрочват дълговете му. Отговор на депутата от „Обединени патриоти“ даде председателят на Бюджетна комисия и депутат от ГЕРБ Менда Стоянова, която посочи, че ако се върви по общия ред на Данъчно–осигурителния процесуален кодекс, никога финансовият министър, нито НАП биха дали разрешение за отсрочване на дълговете на вероизповеданията. Стоянова посочи, че именно за това се прави това предложение.  \r\nДебат в пленарна зала се разрази и по предложението на „Обединени патриоти“ субсидирано от България вероизповеданиe да не може да се финансира от чужди държави, което бе отхвърлено. Заради текста дори бе прекъснато заседанието и се проведе Председателски съвет. Павел Шопов от „Атака“ заяви, че текстът за забрана за финансиране на вероизповеданията от чужбина е щял да бъде приет , ако БСП са били в зала. Лидерът на НФСБ Валери Симеонов заяви, че Шопов греши и че БСП са пример за политическа хамелеонщина. По думите му, когато едно вероизповедание получава субсидия от държавата, не е редно то да зависи от чужди външни на България финансови потоци. „Вероизповеданията са отделени от държавата и не трябва да забравяме, че всички сме дали клетва да служим на интересите на българските граждани, на българската държава. Интересите на българските граждани не винаги съвпадат с интересите на отделните вероизповедания“, заяви Симеонов. По думите му „Обединени патриоти“ ще изпълнят своя дълг и ще гласуват, както повеляват интересите на българите. Председателят на ПГ на ГЕРБ Цветан Цветанов заяви, че православната църква е била против ограничаването на даренията им и обяви, че партията ще подкрепи постигнатото с нея съгласие. „Трябва да имаме уважение към всяка една религия. Трябва да бъдем тези, които да приемаме закони, които намаляват всякакво възможно напрежение в обществото. От ПГ на ГЕРБ ще подкрепим законопроекта, за да може да остане вариантът и това, което имаме като съгласие в работните групи с Българската православна църква“, допълни Цветанов. Зам.-председателят на ПГ на ДПС Йордан Цонев посочи, че е имало консенсус по забраната за финансиране на вероизповеданията отвън, но с изключение на мюсюлманското, всички останали са били  против този текст. По думите му така се е наложило всички да се съобразят с това тяхно искане и този текст да отпадне. \r\nДепутатите приеха текстове, свързани с правоотношенията със свещенослужителите и служителите на религиозните институции. Съгласно текстовете те ще се уреждат съгласно устава на религиозната институция. Максималните размери на основните месечни заплати на свещенослужителите не могат да надвишават средната месечна заплата на наетите лица по трудово и служебно правоотношение в икономическа дейност „Образование“ по данни на Националния статистически институт за месец септември предходната година. За служителите на религиозните институции минималните размери на основните месечни възнаграждения не може да надвишава средномесечната заплата на наетите лица по трудово и служебно правоотношение в обществения сектор за септември 2018 г. Приетите поправки в закона предвиждат още субсидията, отпускана по държания бюджет, да се разпределя от Българската православна църква за източноправославното вероизповедание и от Главното мюфтийство за мюсюлманското. Промените предвиждат още държавната субсидия да остане в размер на 10 лв. за самоопределило се лице към вероизповеданията с над 1% от преброените лица в страната. За останалите вероизповедания се запазва правилото субсидията да не бъде по-малка от 15 млн. лева. \r\nПо-късно през деня вицепремиерът и министър на външните работи Екатерина Захариева проведе телефонен разговор с външния министър на Република Турция Мевлют Чавушоглу. Темата на разговора са били притесненията му от поправките в българския Закон за вероизповеданията и че те са насочени срещу мюсюлманската общност. Вицепремиерът Захариева е информирала своя колега, че измененията в закона, които са внесени от народни представители, не са насочени срещу нито едно вероизповедание в страната, а напротив – гарантират равнопоставено третиране на всички регистрирани вероизповедания. В информацията от Външно министерство се посочва, че България не може да приеме намеса от чужда държава в законодателния си процес и такава не е била допускана.  \r\nДеница КИТАНОВА", "date": "2019.03.28", "title": "Парламентът отсрочи задълженията на вероизповеданията (ОБЗОР)"}
{"url": "http://www.focus-news.net/news/2019/03/28/2640278/anton-spasov-agronom-chast-ot-rannoto-zelenchukovo-proizvodstvo-veche-e-na-kooperativnite-pazari-v-pazardzhishko.html", "text": "На пазара в Пазарджишко вече са първите сезонни плодове и зеленчуци, отгледани в оранжерии, съобщи за  Радио „Фокус“ – Пазарджик  Антон Спасов, агроном от Пазарджик. По думите му, това за домати, краставици, зелена салата и ягоди. „Те са част от ранното производство, което става готово в началото на пролетта. За културите отгледани на открито като ранни картофи, моркови и тиквички потребителите ще трябва да почакат поне до началото на май. Ако метеорологичните условия позволяват съвсем скоро земеделските стопани ще изнесат на открито зеленчуковите насаждения, като първоначално те се поставят под полиетиленови тунелчета“, уточни Спасов. Той допълни, че основен проблем за земеделците остава липсата на сезонни работници. „С оглед и на повишението на цените на препаратите за растителна защита и повечето дейности в земеделския сектор се очаква и повишение на цените на плодовете и зеленчуците през пролетта и лятото“, коментира също специалистът. \r\nАлбена ЖИЛЕКОВА", "date": "2019.03.28", "title": "Антон Спасов, агроном: Част от ранното зеленчуково производство вече е на кооперативните пазари в Пазарджишко"}
{"url": "http://www.focus-news.net/news/2019/03/28/2640253/afp-guaydo-othvarlya-obyavenoto-ot-rezhima-nakazanie-za-lishavane-ot-dlazhnost.html", "text": "Лидерът на венецуелската опозиция Хуан Гуайдо, признат за временен президент от САЩ и техните съюзници, отхвърли съобщението на режима, че му е забранено да заема публична длъжност, предава  AFP . \r\nГуайдо заяви, че заповедта, издадена по-рано от генералния одитор Елвис Аморосо, е невалидна. \r\n„Той не е генерален одитор ... Легитимното събрание е единственият, който има право да определи генерален одитор“, каза той. Превод и редакция : Калоян Пенков", "date": "2019.03.28", "title": "AFP: Гуайдо отхвърля обявеното от режима наказание за лишаване от длъжност"}
{"url": "http://www.focus-news.net/news/2019/03/28/2640254/miro-rahnev-homeopat-ako-se-nablyudavat-po-prodalzhitelno-vreme-simptomi-na-povishena-umora-mozhe-tova-da-se-dalzhi-na-nyakakav-vid-zabolyavane.html", "text": "Ако се наблюдават по-продължително време симптоми на повишена умора и намалена физическа активност, може да това да се дължи на някакъв вид заболяване. Това каза за  Радио „Фокус“ - Бургас  Миро Рахнев, хомеопат и психотерапевт. Според думите му в такъв случай специалистът трябва да бъде много прецизен и точен в самото диагностициране. „Да, симптомите на пролетната умора включват умора, понякога човек може да изпадне в някакъв вид апатия, да се чувства малко по-депресивен, както и да бъде по-плачлив, раздразнителен или да не може да се концентрира, ако работи някаква творческа работа“, добави специалистът. Според Рахнев някой хора губят сън, физическа активност и това е свързано обикновено с преминаване от единия сезон в другия. Според Рахнев симптомите на умора могат да започнат още от есента, да продължат през зимата и да стигнат чак до късна пролет. „Препоръчвам преди всеки да си постави т.нар. самодиагноза да си направи някои рутинни изследвани , с които да се изключи възможността от по-сериозни заболявания и от там нататък да действа на този принцип“, заяви хомеопатът и добави, е кръвната картина би могла да покаже определени нива на хемоглобин или броя на червените кръвни клетки. Разчитането на показателите би могъл да го свърши личният лекар. „Конкретно за терапията, то това не е заболяване, а може да се нарече състояние. Поради тази причина няма и лечение към чувството на „пролетна умора, по-скоро бих препоръчал въвеждане на някои промени в начина на живот, храненето. При един добър хранителен режим ние бихме могли това да си спестим. Затова е важно диетата да бъде максимално балансирана, да има в нея достатъчно количество – минерали, витамини, фибри“, каза още той. По думите на Миро Рахнев неблагоприятно е и действието на големите количества захар. Те могат да бъдат причина за образуване на вещества, които стимулират определени възпалителни процеси. \r\nДеница ДИМИТРОВА", "date": "2019.03.28", "title": "Миро Рахнев, хомеопат: Ако се наблюдават по-продължително време симптоми на повишена умора, може това да се дължи на някакъв вид заболяване"}
{"url": "http://www.focus-news.net/news/2019/03/28/2640283/burgas-20-godishna-zhena-e-skochila-ot-zhilishtna-sgrada-v-zhk-meden-rudnik.html", "text": "Около 20.23 часа 4-то РПУ – Бургас е получено съобщение за инцидент, възникнал в бл. 405 в к -с „Меден рудник“. Това съобщи за  Радио „Фокус“ – Бургас  Цветелина Рандева от ОДМВР – Бургас. От терасата на апартамент на третия етаж в сградата е скочила 20-годишна жена от Бургас, която според данни на близки има психични отклонения. Жената е в контактно състояние и е откарана за оказване на медицинска помощ в УМБАЛ- Бургас, където към момента се изяснява точното й здравословно състояние. \r\nМария КУРТЕВА", "date": "2019.03.28", "title": "Бургас: 20-годишна жена е скочила от жилищна сграда в ж.к „Меден Рудник“"}
{"url": "http://www.focus-news.net/news/2019/03/28/2640280/d-r-atanas-kambitov-kmet-radvam-se-che-pripoznahte-festivala-blagoevgrad-bluesjazz-kato-svoeto-muzikalno-sabitie.html", "text": "Aртистите на Фондация \"Борис Христов\" – Маестро Бойко Цветанов, Маестро Алекс Зографов и Стоян Бончев  представиха проекта \"Джазът среща класиката” в първата вечер на V юбилейно издание на Международния фестивал “Blagoevgrad Blues&Jazz” 2019. Това  съобщшиха от пресцентъра на  Общината . Бойко Цветанов - един от най-великите оперни певци на ХХ век, солистът на Цюрихската опера и първият ученик на Борис Христов и неговите колеги вече  са част от семейството на “Blagoevgrad Blues&Jazz”. С изпълненията си те предизвикаха бурни аплодисменти, вдигнаха публиката на крака и подариха незабравими емоции на меломаните  в първата вечер на единствения по рода си фестивал. Камерна опера- Благоевград и солистът Деян Гаврич превърнаха залата на ДТ „Никола Вапцаров“ в място за мечти. Музиката им завладя благоевградската публика. \r\nКметът на община Благоевград д-р Атанас Камбитов изрази своята радост от факта, че фестивалът се превърна в традиционен. „Радвам се, че припознахте „Blagoevgrad Blues&Jazz“ като своето музикално събитие. Щастлив съм, че през тези  години, фестивалът създаде своя публика, свои почитатели, свои последователи. В началото, когато започнахме, чухме много мнения – едни подходиха с недоверие, други казваха, че сме аматьори, трети, просто се обявиха против. Започнахме нестандартно и решихме да продължим с изненадите, така се роди и идеята за „Класиката среща джаза“. Чухме прекрасна музика, изпълнена от прекрасни артисти. Музиката, това е нещо, което човек трябва да усети, да  почувства, да осъзнае и преживее. Желая Ви незабравими музикални вечери  в Благоевград. Не се съмнявам, че ще бъдат такива“, каза д-р Атанас Камбитов кмет на община Благоевград“. \r\n Фестивалът, който събира блуса и джаза, а от тази година прие и класиката, стартира при голям интерес тази вечер в Благоевград \r\n Музиканти от световен ранг, величия в музиката се качиха на сцената на “Blagoevgrad Blues& Jazz” и подариха запомнящи се емоции.  \r\nПетото издание на „Blagoevgrad Blues&Jazz“ привлече ценители на музиката, не само от Благоевград, но и от цяла България. \r\n Фестивалът продължава на 29 и 30 март, в зала „Орфей“, парк „Македония“. Утре /петък/ Васко Кръпката и „Подуене Блус бенд“ ще отбележат 30 годишен юбилей. Турнето им започва от благоевградската сцена, а гвоздеят на вечерта ще бъде блусменът на Америка Guy Davis. В последната вечер Теодосий Спасов, Влатко Стефановски, Хилда Казасян и JP3 Живко Петров трио, Христо Йоцов и Биг бенд- Благоевград ще закрият юбилейното издание на фестивала.", "date": "2019.03.28", "title": "д-р Атанас Камбитов, кмет: Радвам се, че припознахте фестивала „Blagoevgrad Blues&Jazz“ като своето музикално събитие"}
{"url": "http://www.focus-news.net/news/2019/03/28/2640284/veliko-tarnovo-uchenitsi-ot-pgt-d-r-vasil-beron-se-obuchavaha-za-somelieri-i-vinari-v-novootkritiya-somelierski-tsentar.html", "text": "Ученици от ПГТ „Д-р Васил Берон” се обучаваха за сомелиери и винари  в новооткрития Сомелиерски център във Велико Търново, съобщиха от  учебното заведение . Обучението се проведе в рамките на 5 дни по българо-румънски проект. Лектори бяха г-н Димчев от Пловдив – енолог с дългогодишен стаж и опит във винарството и проф. Попа – експерт и преподавател в университета в Крайова. \r\nУчениците имаха възможност да се запознаха с етапите на производство, особеностите и многообразието от вина, произвеждани от двете страни на Дунава. Правната рамка, на която всяка една дейност трябва да отговаря и още теми за ролята на сомелиера, сензорния анализ,  дегустация  на вина, съчетаване на вина с храни. Участниците имаха възможност да посетят  една от новите винарски изби в нашия район – „Ялово”, както и най-старата Винарна „Ловико” Сухиндол и на място за се запознаят с производството на различните видове вина. Учениците обучавани по проекта са Диляна Стайкова и Жанет Минчева от 12 клас, Янислав Дамянов, Мария Добрева и Йордан Йорданов от 11 клас, всичките специалност „Кетъринг”. Младежите споделиха, че придобитите знания и умения  в това обучение, ще им помогнат, за да бъдат по-успешни и по-добри специалисти в бъдещата си реализация като ресторантьори и сомелиери.", "date": "2019.03.28", "title": "Велико Търново: Ученици от ПГТ „Д-р Васил Берон” се обучаваха за сомелиери и винари в новооткрития Сомелиерски център"}
{"url": "http://www.focus-news.net/news/2019/03/28/2640282/burgas-tvortsi-ot-4-slavyanski-darzhavi-idvat-prez-may-na-literaturen-forum-v-grada.html", "text": "Творци от 4 славянски държави ще се включат в тазгодишното издание на Майски срещи „Свято слово“, които се провеждат ежегодно в гр. Бургас и се посвещават на делото на първоучителите – светите братя Кирил и Методий. Това съобщиха от пресцентъра на  Общината . \r\nТази година форумът ще се проведе в дните от 14 до 17 май със специалното участие на писателите Татяна Вуйович Костич и Родолюб Чорич от Черна гора,  Наталия Ерменкова и Елена Асатурова от Русия, Весна Ацевска и Санде Стойчевски от Македония и българските участници Наталия Недялкова, Николай Фенерски и младият поет Георги Д. Георгиев. \r\nВ началото Майските срещи бяха част от „Славянска прегръдка“ с главен организатор Елка Няголова от Варна. От 2010 година те са самостоятелен бургаски форум с гости от Русия, Полша, Сърбия, Македония, Украйна, Хърватия, Чехия и България, на който  всеки се чувства специален, получава нужното внимание, възможност за изява и покана да сподели творческите си тайни с най-младите бургаски таланти. \r\nЗа четвърти пореден път откриването ще бъде в Дом на писателя – един литературен оазис без аналог в страната ни.  Традиционно съпровождащо Майските срещи събитие е „Часът на поета“ на остров Света Анастасия,  в което гостите и бургаски поети от различни поколения се състезават на откритата сцена на фона на морето за най-атрактивно поднасяне на авторска творба,  участват в конкурса на губернатора Павлин Димитров  „Вдъхновени от острова“. Четенето продължава в археологическия комплекс „Акве калиде“ и Поетичното кафене на Несебър. \r\nГлавен организатор на Майски срещи на славянските творци „Свято слово“ е Народно читалище „Любен Каравелов 1940“. Партньори са Община Бургас, Бургаска писателска общност и РЕКИЦ „Читалища“. \r\nМедийни партньори: Телевизия  RN, в. „Компас“, БНР Бургас. \r\nХубавото е, че тези международни прояви имат своето развитие и продължение във времето, те възпитават нова публика, откриват чрез конкурсното начало нови творци от всички поколения. След Майските срещи „Свято слово“ книгите на поетесите Роза Боянова и Милка Стоянова, на младата  авторка Анамария Коева и белетриста Атанас Радойнов бяха издадени в Скопие. Книгата с нови стихове на Борче Панов от Македония, вдъхновени от Бургас, о. Света Анастасия и „Акве калиде“, излезе  в електронен вид и със сигнални печатни екземпляри в издателство „Либра Скорп“ – Бургас. \r\nВ най-авторитетните литературни издания в страните на чуждестранните гости бяха публикувани стихове и разкази на българските участници, а в бургаското сп. „Море“ и в. „Компас“ бяха публикувани преведените на български език творби на участниците в Майските срещи. За 10-годишнината на форума излезе сборник „Свято слово“ със стихове на участниците в него, със съставители Калина Тельянова – учредител и доскорошен организатор на форума, и Роза Боянова. \r\nМечтата на  бургаските писатели е Майските срещи на славянските творци „Свято слово“ да прераснат в резидентна програма и да се превърнат в  голям литературен фестивал.", "date": "2019.03.28", "title": "Бургас: Творци от 4 славянски държави идват през май на литературен форум в града"}
{"url": "http://www.focus-news.net/news/2019/03/28/2640285/afp-rumanskiyat-prezident-nastoyava-za-referendum-za-sadebnata-reforma.html", "text": "Румънският десноцентристки президент Клаус Йоханис призова в четвъртък за референдум, който да се проведе по противоречивите реформи в сферата на правосъдието, на които той се противопоставя, предава  AFP . \r\nВ телевизионно изявление Йоханис каза, че управляващата Социалдемократическа партия (СДП) \"продължава нападението срещу съдебната система, което започна, когато те поеха властта\". \r\nТой призова референдумът да се проведе на 26 май, в деня, когато Румъния трябва да проведе избори за Европейски парламент. \r\nРумъния , която се сита за една от най-корумпираните страни в ЕС, се сблъска с неодобрението на Европейската комисия заради редица съдебни реформи, предложени от СДП, които според Комисията ще попречат на борбата с корупцията. \r\nПрез януари Йоханис обвини правителството заради извънреден указ, издаден от министъра на правосъдието Тудорел Тоадер, който позволява на хората, признати за виновни за корупция след 2014 г., да обжалват обвиненията си. \r\nПо това време Йоханис осъди указа като опит да защити партийния шеф на СДП Ливиу Драгня, който не стана министър-председател заради обвиненията в корупция. \r\nНа пресконференция в четвъртък Драгня отвърна на коментарите на Йоханис, като го нарече \"обсебен и отчаян\" и каза: \"Той прави една глупост след друга\". \r\n\"Нямаме причина да се страхуваме от този референдум\", добави Драгня, въпреки че СДП се противопостави на идеята.  Юлиян Марков", "date": "2019.03.28", "title": "AFP: Румънският президент настоява за референдум за съдебната реформа"}
{"url": "http://www.focus-news.net/news/2019/03/28/2640286/sport-inter-iska-da-zakupi-antoan-grizman.html", "text": "Футбол: Бившият уругвайски нападател Диего Форлан сподели, че Интер ще купи звездата на Атлетико Мадрид  Антоан Гризман. Форлан, който познава отлично обстановката в двата клуба, в различни периоди от кариерата си е играл и за двата тима. \r\nТой твърди, че информацията му за предстоящата покупка е именно от високите етажи в италианския клуб. За целта обаче, Интер ще се опита продаде Мауро Икарди, а след това ще вложи всички усилия в трансфера на Гризман.", "date": "2019.03.28", "title": "Спорт: Интер иска да закупи Антоан Гризман"}
{"url": "http://www.focus-news.net/news/2019/03/28/2640289/sport-advokatat-na-dzheni-sushi-poiska-profesionalniya-litsenz-na-kubrat-pulev.html", "text": "Бокс: Адвокатът на репортерката Джени Суши – Глория Олред поиска професионалния лиценз на Кубрат Пулев. Юристът обяви претенциите и действията, които ще бъдат предприети на брифинг, който даде съвместно със своята клиентка. \r\nКакто е известно, репортерката на Vegas Sports Daily бе целуната от Кубрат Пулев след трудната му победа над Богдан Дину в Калифорния. Първоначално Джени Суши сама качи видеото от целувката в профила си в една от социалните мрежи. В последствие го свали. Малко след това стана ясно, че дамата възнамерява да търси правата си в съда.", "date": "2019.03.28", "title": "Спорт: Адвокатът на Джени Суши поиска професионалния лиценз на Кубрат Пулев"}
{"url": "http://www.focus-news.net/news/2019/03/28/2640288/reuters-sasht-preduprediha-kompaniite-da-prekratyat-petrolnite-sdelki-s-venetsuela-pod-zaplaha-za-sanktsii.html", "text": "Американската администрация предупреди чуждестранните компании, работещи в областта на петролната търговия и преработката на нефт, че под заплахата от американските санкции трябва да спрат преките, косвените или бартерните сделки за закупуването на тази суровина от Венецуела. Това съобщи в четвъртък  Reuters , позовавайки се на източници. \r\nСъединените щати предупредиха компаниите, че продължаването на нефтените сделки с Венецуела ще се счита за нарушение на санкциите на САЩ. В същото време американските власти са готови да не налагат ограничителни мерки по отношение на доставките на авиационно и дизелово гориво за Венецуела, тъй като те са важни от хуманитарна гледна точка. Вашингтон обаче иска да спре да доставя бензин и петролни продукти на Венецуела, които се използват за разтваряне на вискозния петрол, произведен в страната, за да стане подходящо за износ. \r\nНаложените от САЩ санкции срещу петролния сектор на Венецуела директно  не забраняват на чуждестранни компании да правят бизнес с тази страна. Тази седмица обаче служители на Държавния департамент се свързаха с големите петролни компании, за да съобщят, че правителството на САЩ тълкува тези санкции по-широко, отколкото е посочено в официалните документи.  Юлиян Марков", "date": "2019.03.28", "title": "Reuters: САЩ предупредиха компаниите да прекратят петролните сделки с Венецуела под заплаха за санкции"}
{"url": "http://www.focus-news.net/news/2019/03/28/2640287/mkd-makedoniya-protestirashtite-v-albaniya-sa-opitali-da-nahluyat-v-parlamenta.html", "text": "Привържениците на албанската опозиция се опитаха да нахлуят в парламента днес по време на протест за оставката на правителството и свикване на предсрочните избори, пише македонското електронно издание  “МКД“ \r\nДемонстрантите, водени от Демократическата партия на десния център са хвърляли  димни бомби и различни предмети срещу полицията в опит да пробият кордона, който защитава сградата на парламента. \r\nПо време на митинга лидерът на Демократическата партия Лулзим Баша изпрати съобщение до премиера на страната. \r\n„Еди Рама, призивавам те  да размислиш, защото няма да си в този офис дълго време“ \r\n\"Ние не се страхуваме и няма да се оттеглим. Нашата битка ще продължи до края. Не може да се отнасяте към хората като към овце - каза Баша. \r\nОпозицията обвинява лявото правителство на премиера Еди Рама, че е корумпирано и свързано с организираната престъпност, твърдения които правителството отхвърля. \r\nОт средата на февруари поддръжниците на опозицията многократно се опитват да влязат в сградата на парламента или правителството, а полицията ги отблъсква със сълзотворен газ и водни оръдия. \r\nУправляващата Социалистическа партия на Рама заяви, че протестите вредят на напредъка на Албания към членство в ЕС.  Юлиян Марков", "date": "2019.03.28", "title": "„МКД“ (Македония)“: Протестиращите в Албания са опитали да нахлуят в парламента"}
{"url": "http://www.focus-news.net/news/2019/03/28/2640279/the-wall-street-journal-revolyutsiyata-koyato-ne-se-sastoya-v-ukrayna.html", "text": "Преди пет години украинците организираха революция, която трябваше да прогони подкрепеното от Русия правителство и да помете корумпираната управляваща класа. Те се надяваха, че Европа и Западът ще изтеглят  страната в орбитата си, оживявайки дълго-страдалата икономика, пише авторитетното издание  The Wall Street Journal .  \r\nДнес, когато украинците се подготвят да гласуват на президентските избори в неделя, революционният плам е заменен с широко разпространено разочарование. Война с подкрепяните от Русия бойци продължава, блокирайки надеждите на страната за бързо членство в Организацията на Северноатлантическия договор и Европейския съюз, а икономиката, зависима от западната помощ, продължава да страда от хронична корупция. \r\nГласуването в неделя ще бъде референдум за това кой от няколкото десетки кандидати може да издърпа икономиката на Украйна - втората най-бедна страна в Европа след Молдова – страната да излезе от блатото, да сложи край на корупцията и да се противопостави на усилията на Русия да върне страната в сферата си на влияние. Копнежът за промяна е такъв, че комедиантът без политически опит сега води изборите, надминавайки настоящия президент Петро Порошенко  и бившия премиер Юлия Тимошенко. \r\nЗа Вашингтон и други западни столици, които са инвестирали милиарди долари за помощ и значителни политически ресурси, Украйна е на предната линия във влошаващите се отношения с Москва. \r\n\"Тези избори са критични за всички: украинците искат по-бърз напредък, Русия иска един подчинен съсед, а Западът иска стабилност в един важен регион\", каза Джон Хербст, бивш американски посланик в Украйна. \r\nСамо 9% от украинците имат доверие в своето правителство, което е най-ниското ниво в света, спрямо 24% по време на протестите през 2014 г., според проучване на „Галъп“ от 2018 г.  Юлиян Марков", "date": "2019.03.28", "title": "The Wall Street Journal: Революцията, която не се състоя в Украйна"}
{"url": "http://www.focus-news.net/news/2019/03/28/2640290/afp-donald-tramp-zaplashi-da-zatvori-otnovo-granitsata-s-meksiko.html", "text": "Президентът Доналд Тръмп в четвъртък отново заплаши, че ще затвори  американско-мексиканската граница, твърдейки, че южният съсед на САЩ позволява на незаконните имигранти да я пресичат безпрепятствено, предава  AFP . \r\n„Може да затворя южната граница!“  - написа президентът в социалната мрежа „Туитър“ \r\n\"Мексико не прави нищо, за да помогне да се спре потока от нелегални имигранти в страната ни. Те всички говорят и не предприемат никакви действия\", пише той. \r\n„По същия начин, Хондурас, Гватемала и Ел Салвадор вземат парите ни от години и не правят нищо“ – продължaва президентът. \r\nНовата заплаха за затваряне на една от най-натоварените граници в света, разделяща две държави с огромни икономически и културни връзки, показва, че Тръмп подчертава стремежа си да направи имиграцията ключов фактор за кампанията за преизбиране през 2020 година, коментира AFP.  Юлиян Марков", "date": "2019.03.28", "title": "AFP: Доналд Тръмп заплаши да затвори отново границата с Мексико"}
